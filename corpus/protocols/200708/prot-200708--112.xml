<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--112</head>
          <docDate when="2007-05-15">2007-05-15</docDate>
        </div>
      </front>
      <body>
        <div>
          <note n="5c03323c">
            ﻿
          </note>
          <note n="96e3c349">
            Riksdagens protokoll
          </note>
          <note n="d5ddcce6">
            2007/08:112
          </note>
          <note type="date" n="5809491b">
            Torsdagen den 15 maj
          </note>
          <note n="58287a7c">
            Kl. 12:00 - 21:03
          </note>
          <note n="9c27bca8">
            1 § Justering av protokoll
          </note>
          <note n="74b085e4">
            Justerades protokollet för den 9 maj.
          </note>
          <note n="c4a60d89">
            2 § Avsägelse
          </note>
          <note n="7dc60217">
            Tredje vice talmannen meddelade att Sten Bergheden (m) avsagt
            sig uppdraget som suppleant i trafikutskottet.
          </note>
          <note n="4619a6ca">
            Kammaren biföll denna avsägelse.
          </note>
          <note n="d3cc869e">
            3 § Anmälan om kompletteringsval till utskott
          </note>
          <note n="ec79d912">
            Tredje vice talmannen meddelade
          </note>
          <note n="183aa31b">
            att Moderata samlingspartiets riksdagsgrupp på grund av uppkomna
            vakanser anmält Sten Bergheden som ledamot i trafikutskottet och
            Mahmood Fahmi som suppleant i trafikutskottet samt
          </note>
          <note n="58c3d219">
            att Socialdemokraternas riksdagsgrupp anmält Rose-Marie Carlsson
            som suppleant i justitieutskottet och civilutskottet under Hillevi
            Larssons ledighet.
          </note>
          <note n="8d47a47d">
            Tredje vice talmannen förklarade valda till
          </note>
          <note n="e9893226">
            ledamot i trafikutskottet
          </note>
          <note n="ad411f25">
            suppleant i trafikutskottet
          </note>
          <note n="01f76341">
            Tredje vice talmannen förklarade vald under tiden den 9 juni
            20081 januari 2009 till
          </note>
          <note n="acfdffc2">
            suppleant i justitieutskottet
          </note>
          <note n="5400495a">
            suppleant i civilutskottet
          </note>
          <note n="d5a05f92">
            4 § Anmälan om fördröjda svar på interpellationer
          </note>
          <note n="7d5f692a">
            Till riksdagen hade inkommit följande skrivelser:
          </note>
          <note n="1bda055d">
            Interpellation 2007/08:618
          </note>
          <note n="c8a8c9b2">
            Interpellation 2007/08:618 Ökade inkomstskillnader i Sverige
          </note>
          <note n="1e233d48">
            Interpellationen kommer att besvaras den 10 juni 2008.
          </note>
          <note n="d29fd849">
            Skälet till dröjsmålet är andra åtaganden som inte gått att ändra
            på.
          </note>
          <note n="e0e004eb">
            Lilian Wiklund
          </note>
          <note n="c90e7f4c">
            Interpellation 2007/08:626
          </note>
          <note n="389b5e2f">
            Interpellation 2007/08:626 Pensionärsskatten
          </note>
          <note n="e84e9dd9">
            Interpellationen kommer att besvaras den 2 juni 2008.
          </note>
          <note n="d29fd849">
            Skälet till dröjsmålet är andra åtaganden som inte gått att ändra
            på.
          </note>
          <note n="e0e004eb">
            Lilian Wiklund
          </note>
          <note n="1e0d04f0">
            5 § Anmälan om inkomna uppteckningar från EU-nämndssammanträde
          </note>
          <note n="6675ffc2">
            Tredje vice talmannen anmälde att uppteckningar från EU-nämndens
            sammanträde fredagen den 11 april inkommit.
          </note>
          <note n="7c834e43">
            6 § Multilateralt samarbete om strategiska flygtransporter
          </note>
          <note n="36eb2104">
            Föredrogs
          </note>
          <note type="speaker" n="c0b00fd7">
            Anf. 1 PETER JONSSON (s):
          </note>
          <u who="Q5891935" xml:id="i-9a08999ddf5643a0-0" n="9fe64023" next="i-93c84a6416847a35-0">
            <seg n="1d8c8a45">
              Fru talman! Jag vill börja med att yrka bifall till vår gemensamma
              reservation med Vänstern och Miljöpartiet och avslag på förslaget
              i betänkandet.
            </seg>
            <seg n="7e39a73f">
              Detta är dagens första försvarspolitiska debatt, och den ska
              handla om multilateralt samarbete om strategiska flygtransporter.
            </seg>
            <seg n="310f1611">
              Men i dag är det också en dag som försvarspolitiskt sett bär
              kaos, instabilitet och en känsla av att hela havet stormar. Det
              finns väl ingen här i kammaren eller hemma i sofforna som inte
              har förstått att dagens försvarspolitik mer eller mindre har havererat.
              De senaste veckorna har präglats av Försvarsmaktens vilja att
              få ordning på sin ekonomi med olika förslag på lösningar, exempelvis
              överflyttning från försvarsmateriel till förbandsverksamhet. Gång
              efter annan har ÖB fått kalla handen av försvarsministern och
              den borgerliga regeringen. Jag skulle inte vilja vara i ÖB:s kläder
              i dag.
            </seg>
            <seg n="2f780548">
              Varför inleder jag med detta? Jo, allting hänger ihop, fru talman.
              I dag pågår ett antal olika beredningar för Försvarsmaktens framtida
              inriktning och vilka uppgifter de ska ha. Försvarsberedningen
              tittar över den långsiktiga förmågan och vad vi ska ha Försvarsmakten
              till. Genomförandegruppen tittar på försvarsmaterielfrågorna,
              och Pliktutredningen tittar på hur personalförsörjningen ska se
              ut i framtiden. Detta ska ligga till grund för regeringens långsiktiga
              politik på det här området.
            </seg>
            <seg n="df55442a">
              Samtidigt står vi här i kammaren i dag och ska fatta beslut om
              ett avtal som sträcker sig 2030 år fram i tiden, ett åtagande
              om ett samarbete vad gäller strategiska flygtransporter till en
              kostnad av 7,5 miljarder. Då har jag inte räknat med inflation,
              haverier eller annat som kan hända de flygplan typ C 17 som vi
              ska använda för att transportera materiel och personal till de
              internationella insatser vi ska göra nu och i framtiden. Kostnaden
              på 7,5 miljarder kan alltså bli mycket större, inser man om man
              tänker på de faktorerna.
            </seg>
            <seg n="8be11a41">
              Alla som lyssnar inser att de här besluten kommer i fel ordning.
              Det är detta som vår reservation pekar på. Vi säger också i vår
              reservation att vi ställer oss bakom att vi måste ha en strategisk
              flygtransportkapacitet för de internationella militära fredsfrämjande
              insatserna.
            </seg>
            <seg n="eb2705df">
              I dag ingår vi i ett civilt sådant samarbete kallat Salis. Det
              har gjort det möjligt att göra sådana åtaganden som att vara med
              och stärka möjligheterna för Afghanistans befolkning. Vi är också
              en framework nation i någonting som heter Nordic Battlegroup.
              Vi vet att det här civila transportsystemet och samarbetet och
              de flygplanen har ett antal brister som motmedelssystem och att
              man behöver långa landningsbanor.
            </seg>
            <seg n="cce30fe9">
              Men betänk nu att det handlar om en kostnad som vi binder upp
              i 2030 år, om vi skulle fatta det beslut som vi ska fatta i dag
              i kammaren. Jag tycker att vi kan kräva att vi ska ha ett mycket
              mer genomarbetat förslag.
            </seg>
            <seg n="577131dd">
              Vi har ett antal saker som vi från oppositionen vill ha klarlagda
              när det gäller det här avtalet. Hur kom regeringen fram till 550
              timmar per år? Vi är den näst största användaren efter USA vad
              gäller flygförmåga. Det kommer att kosta oss 363 000 kronor i
              timmen, oavsett om vi ska flyga eller inte.
            </seg>
            <seg n="47a94a0b">
              Det finns en sak till man kan påpeka. Det är att om man tittar
              på avtalet, som handlar om 2030 år, så verkar det som om regeringen
              nu försöker fålla in oss i att vi ska vara en ledande framework
              nation när det gäller EU:s stridsgrupper även så många år framöver.
              I propositionens bakgrundstext står det nämligen att det här avtalet
              bygger på att vi ska ha en insatsförmåga på kort tid och kunna
              transportera tungt material och personal inom en insatsradie på
              600 mil från Bryssel inom tio dagar. Det är väl så att när det
              gäller längre tidsintervaller kan man använda fartyg till insatsområdet
              och därefter använda Herculesplanen, vår egen taktiska flygförmåga,
              järnväg eller väg, om det finns möjlighet, men också det nuvarande
              samarbetet Salis.
            </seg>
            <seg n="34f7770d">
              En sak till som man kan se i betänkandet och det här avtalet
              är att Finland bara har tecknat sig för hundra timmar. Jag vet
              att Folkpartiet alltid har hävdat att Finland har många fler soldater
              internationellt. Varför ska de bara ha hundra timmar i så fall?
            </seg>
            <seg n="3a2cd575">
              På något sätt rimmar inte detta. Risken är att företrädare för
              majoriteten här i kammaren och försvarsministern i blindo fattar
              detta beslut och inte tar saker och ting i rätt ordning.
            </seg>
            <seg n="62467701">
              Vi socialdemokrater ser fram emot Försvarsberedningens rapport,
              Genomförandegruppens arbete och Pliktutredningens förslag. Vi
              tycker att regeringen sedan bör återkomma till riksdagen med avsevärt
              bättre underlag i denna fråga och en genomarbetad långsiktig försvarspolitik.
            </seg>
            <seg n="c1fd1a6c">
              Svenskt försvar och säkerhetspolitik behöver breda uppgörelser
              för att bli trovärdiga. Vi vill det, men frågan är om regeringen
              vill det.
            </seg>
          </u>
          <note n="dd85df5b">
            Anf. 2 GUNILLA WAHLÉN (v):
          </note>
          <u who="Q5891935" xml:id="i-93c84a6416847a35-0" n="9fe64023" prev="i-9a08999ddf5643a0-0">
            <seg n="d4c2c761">
              Fru talman! Regeringen föreslår i sin proposition att Sverige
              ska ansluta sig till det multilaterala samarbetet om strategiska
              flygtransporter, förkortat SAC. Syftet med det är ett svensk deltagande
              i att säkerställa det långsiktiga behovet av en strategisk flygtransportförmåga.
            </seg>
            <seg n="846a545f">
              Jag beklagar att vår försvarsminister inte är här i denna debatt
              om något som är mycket viktigt och ekonomiskt kostsamt och gör
              inlägg och förklarar hur han ser på saken.
            </seg>
            <seg n="32cc3b9b">
              För mig handlar denna fråga även om Sveriges möjlighet att i
              framtiden ha en självständig utrikespolitik och fortsätta vara
              ett militärt alliansfritt land. Sverige har en lång tradition
              av framgångsrik säkerhetspolitik som byggt på neutralitet, fredliga
              lösningar på konflikter, nedrustning, stöd till FN och solidaritet
              med tredje världen. Vår politik har varit mycket framgångsrik.
              Vi har inte haft någon invasion i Sverige på 200 år, vilket är
              unikt i världen. Många svenskar är väldigt stolta över vår neutralitetspolitik
              och vill fortsättningsvis vara det.
            </seg>
            <seg n="a3fcb1ad">
              Om Sverige ansluter sig till samarbetet om strategiska flygtransporter
              blir det ytterligare ett steg från neutralitet mot ett militärt
              samarbete med Nato. Sedan Sverige gick med i EU har vår militära
              alliansfrihet sakta men säkert tömts på sitt innehåll. I och med
              vårt deltagande i den nordiska stridsgruppen, NBG, frångick Sverige
              sitt tidigare krav på att militära utlandsinsatser alltid ska
              ha ett FN-mandat bakom sig.
            </seg>
            <seg n="548b336a">
              Sveriges syfte med att delta i SAC är bland annat att kunna fullfölja
              sitt åtagande i EU:s stridsgruppskoncept. Snart är dock den operativa
              tiden slut för NBG och därmed också behovet att delta i SAC för
              att tillgodose stridsgruppens behov. Vänsterpartiet anser att
              Sverige inte bör fortsätta att bidra till EU:s militarisering.
            </seg>
            <seg n="45c47759">
              Fru talman! Initiativet till SAC kommer från Nato. Förutom Sverige
              och Finland är de övriga länderna som är aktuella för deltagande
              i projektet Natoländer. Dessutom kommer Nato att äga och förvalta
              de tre C 17-planen via sina organisationsenheter som förkortas
              Namo och Nama.
            </seg>
            <seg n="7b235708">
              Flygplanen till samarbetet upphandlas genom amerikanska myndigheter
              i enlighet med den amerikanska exportlagstiftningen. I de fall
              prioritering i nyttjandet av flygplanen måste göras kommer USA,
              med störst volym flygtid, att prioriteras. Det är helt uppenbart
              att SAC är ett Natoprojekt, och ett svenskt deltagande i samarbetet
              kommer att knyta oss närmare Nato.
            </seg>
            <seg n="84e05529">
              En majoritet av det svenska folket har aldrig varit för ett Natomedlemskap.
              En Sifoundersökning som genomfördes för någon månad sedan visar
              att endast 29 procent av svenskarna kan tänka sig ett medlemskap,
              medan hela 53 procent säger nej.
            </seg>
            <seg n="f35cf2e9">
              Inte ens det mest positivt inställda partiet, Folkpartiet, har
              stöd från sina egna väljare. 48 procent av Folkpartiets väljare
              är nämligen mot ett medlemskap och bara 36 procent för, enligt
              denna Sifoundersökning.
            </seg>
            <seg n="870d57b2">
              Regeringen har inte stöd från väljarna i Natofrågan. Det är man
              högst medveten om och väljer i stället att närma sig Nato på andra
              vägar och i tysthet. Genom att man hela tiden inleder samarbeten
              inom olika områden kommer snart argumentet att Sverige redan är
              så involverat i Nato att vi lika gärna kan bli medlemmar att bli
              en självuppfyllande profetia.
            </seg>
            <seg n="321e7548">
              Jag tror inte att det svenska folkets nej till Nato betyder att
              vi ska samarbeta och vara helt militärt underställda och beroende
              av militäralliansen. Nej, jag tror att svenska folkets nej till
              Nato verkligen betyder nej, och detta nej bör vi politiker ta
              på allvar och respektera.
            </seg>
            <seg n="b36db4b1">
              Fru talman! Det avtal som regeringen föreslår att riksdagen ska
              godkänna sträcker sig över 30 år och omfattar en driftskostnad
              på 200 miljoner per år i 30 år. Utöver detta kommer en kostnad
              på 1 450 miljoner kronor för de första fyra åren. Sveriges sammanlagda
              kostnad för avtalet blir därmed nästan 7 ½ miljard. Huvuddelen
              av beloppet ska betalas oavsett om någon flygtid utnyttjas eller
              inte.
            </seg>
            <seg n="ee49cc62">
              SAC-samarbetet innebär att varje deltagande stat är skyldig att
              bidra med personal i proportion till anmälda flygtimmar. En svensk
              militärbemanning på ca 25 personer kommer således att permanent
              stationeras i Ungern i 30 år för att uppfylla denna uppgift.
            </seg>
            <seg n="5dbd703c">
              Vänsterpartiet anser att det är orimligt att Sverige ska spendera
              så mycket pengar på detta projekt, särskilt nu när försvarets
              budget är så ansträngd. Vi ser inte hur avtalet ska finansieras
              och efterfrågar en prisjämförelse med andra alternativa lösningar.
            </seg>
            <seg n="25b2c929">
              Vänsterpartiet motsätter sig även att ingå ett avtal som sträcker
              sig över en så lång tidsperiod, 30 år, när vi inte ens vet hur
              årets budget ska fås ihop och hur nästa års budget ska klaras
              ut. Om situationen förändras och Sverige vill bryta avtalet kan
              det bli dyrt, eftersom vi är skyldiga att stå för alla direkta
              kostnader som uppstår i samband med utträdet.
            </seg>
            <seg n="03137074">
              En annan fråga som måste diskuteras är antalet flygtimmar. Medan
              länder som Tjeckien, Ungern och Bulgarien har bedömt sitt behov
              av flygtimmar per år till mellan 40 och 65 har Sverige skrivit
              avtal på 550 timmar. Dessutom gör regeringen bedömningen att om
              en maximal insats ska genomföras med den nordiska stridsgruppen
              är det enskilda behovet av flygtid betydligt större. Det framgår
              inte någonstans i förslaget varför Sverige skiljer sig så markant
              från övriga länder när det gäller antalet flygtimmar.
            </seg>
            <seg n="80f6bb59">
              I förslaget framkommer det inte heller om regeringen har gjort
              någon riskanalys av det faktum att hela den strategiska transportkapaciteten
              är stationerad på en och samma plats. Alla tre C 17-planen planeras
              ju stationeras i Ungern och vara ungerska statsluftfartyg.
            </seg>
            <seg n="25fb1859">
              Vänsterpartiet kan inte ställa sig bakom avtalet. Sveriges tradition
              av neutralitet innebär en rad förpliktelser som gör Sverige lämpat
              som en fredsbevarande kraft. Ett 30-årigt avtal med Nato och USA
              genom SAC skulle göra Sverige mindre trovärdigt internationellt
              och försvåra vårt fredsfrämjande arbete.
            </seg>
            <seg n="7a0d7857">
              Fru talman! Vi ser att det finns ett behov av flygtransportkapacitet
              för internationella insatser. Det avtal som vi diskuterar i dag
              har dock alltför många brister. Vänsterpartiet anser att regeringen
              bör återkomma med ett nytt och mycket bättre genomarbetat beslutsunderlag
              i frågan. Att Sverige redan har undertecknat avtalet med förbehåll
              för riksdagens godkännande visar bara att regeringen återigen
              ignorerat det svenska folkets vilja och bakom ryggen tagit ett
              jättekliv närmare Nato.
            </seg>
            <seg n="ce867da5">
              Fru talman! Jag delar de mycket vederhäftiga synpunkter som föregående
              talare, Peter Jonsson från Socialdemokraterna, framförde. Vänsterpartiet,
              Socialdemokraterna och Miljöpartiet har en gemensam reservation.
            </seg>
            <seg n="95e75d96">
              När det svenska försvarets ekonomi är minst sagt ansträngd lägger
              den borgerliga regeringen fram ett nytt oansvarigt förslag som
              innebär ett bindande avtal i 30 år som kommer att kosta Sverige
              7 ½ miljard. Vänsterpartiet vill bygga ett robust försvar som
              har närvaro i hela landet, som kan garantera vår suveränitet men
              som också ska kunna delta i fredsbevarande internationella insatser.
            </seg>
            <seg n="250f4a24">
              Just i dag när vi från Försvarsmakten får förslag om att vi ska
              lägga ned, skära bort och avveckla försvaret på många platser
              i landet är ni beredda att besluta om att vi ska öppna en flygbas
              i Ungern. Ni vill kasta ut barnet med badvattnet. Ni slänger inte
              bara det, ni slänger i väg tvålen också. Kvar blir handduken som
              ni inte vet vad ni ska använda den till. Så den klipper ni sönder
              i bitar som inte går att använda till något vettigt ändamål. Den
              går inte att sy ihop den dag vi kanske behöver den för att få
              ett robust försvar för att säkra vårt eget land.
            </seg>
            <seg n="fcfd85ce">
              Allianspartierna står för en ekonomisk politik inom Försvaret
              som styrs av behovet att bidra till EU:s militarisering, att få
              vara med i de internationella köttgrytorna och underordna sig
              Natos koncept. Vi gör det med en Natoambassadör i Bryssel och
              deltagande i Isafstyrkor i Afghanistan. Vi vill vara med och bestämma
              i de innersta kretsarna. Sverige som är ett mycket litet land
              i dessa sammanhang kommer aldrig att få en reell makt och förmåga
              att styra om i Natos policy och deras krigsstrategier. Vi kan
              på sin höjd vara en liten god krydda i köttgrytan.
            </seg>
            <seg n="1029aee4">
              Det är vid dagens votering ni borgerliga partier i riksdagen
              har chansen att göra skillnad. Om ni röstar nej till att vi ska
              godkänna detta avtal bidrar ni inte bara till en bättre ekonomi,
              ni låter nästa generation få möjlighet att själv avgöra hur vi
              ska lösa viktiga strategiska frågor och tillåter inte dagens makthavare
              att låsa in oss i avtal som ska gälla tills vi själva är i 8090-årsåldern.
            </seg>
          </u>
          <note n="7dc6af62">
            Fru talman! Jag yrkar bifall till reservationen.
          </note>
          <note type="speaker" n="0aaf63ef">
            Anf. 3 PETER RÅDBERG (mp):
          </note>
          <u who="Q6086370" xml:id="i-26d661feeb9ce517-0" n="a189098d">
            <seg n="3211996d">
              Fru talman! Miljöpartiet håller med regeringen om att Sverige
              är i behov av strategiska flygtransporter. Vi har också argumenterat
              för det behovet när Sverige har gått från ett invasionsförsvar
              till ett insatsförsvar.
            </seg>
            <seg n="e6ef81ee">
              Vi håller också med om att det är bättre att flera länder går
              samman och delar på kostnaden och ägandet av C 17-planen än att
              Sverige självt står för anskaffningen. Miljöpartiet säger därför
              ja till regeringens förslag om att just anskaffa denna kapacitet.
              Det var den positiva delen.
            </seg>
            <seg n="f6d1a616">
              Däremot är vi starkt kritiska till regeringens förslag. Jag ska
              nämna fyra punkter.
            </seg>
            <seg n="e4c004b1">
              För det första: Inte någonstans i propositionen beskriver regeringen
              behovet av ett så omfattande antal flygtimmar som 550 timmar årligen.
              Inte på en enda rad står det något om det behovet.
            </seg>
            <seg n="411766a1">
              Vi kan jämföra med andra länder, till exempel med Tjeckien, Ungern
              och Bulgarien. De har bedömt att deras behov ligger på 4065 timmar.
            </seg>
            <seg n="4c50354e">
              För det andra: Regeringen har inte lyckats koppla ihop behovet
              av det föreslagna antalet flygtimmar med det svenska deltagandet
              i internationell freds- och säkerhetsfrämjande verksamhet. Det
              är väl ganska logiskt att försöka koppla ihop de sakerna. Varför
              alla dessa 550 timmar när det inte finns någon koppling på internationell
              basis?
            </seg>
            <seg n="36628be1">
              För det tredje: Inte heller har regeringen lyckats förklara den
              långa bindningstiden, ca 25 år.
            </seg>
            <seg n="61878f29">
              För det fjärde: Här gäller kritiken ekonomin. Jag får väl säga
              att det är en otroligt dålig tajmning. I dag kl. 14.00 kommer
              ju ÖB att presentera hur han ser på försvaret och nedläggningen
              där. Samtidigt har vi här framför oss ett förslag som kommer att
              innebära mycket stora kostnader. Den tajmningen är väl inte speciellt
              lyckad.
            </seg>
            <seg n="1f99b998">
              Därför bör regeringen innan det här avtalet ingås återkomma till
              riksdagen med en behovsanalys. För mig är det fullständigt självklart
              att man redovisar behovet innan man lämnar en proposition till
              riksdagen om kostnaden.
            </seg>
            <seg n="fd4d947b">
              Kostnaden är 200 miljoner kronor per år. Under de fyra första
              åren kommer kostnaden att ligga på 1 ½ miljard. Dessutom tillkommer
              kostnaden för simulatorer och svensk besättningspersonal, ca 25
              personer per år. Den sammanlagda kostnaden är ca 7 ½ miljard.
              Den kostnaden är inte säker. Det är mycket troligt att den ökar.
              Huvuddelen av dessa pengar kommer att betalas även om vi utnyttjar
              bara en enda timme av de 550 timmarna.
            </seg>
            <seg n="59454970">
              Jag vet inte vilken verklighet regeringen lever i när man lägger
              fram ett sådant här förslag samtidigt som försvarets ekonomi ser
              ut som den gör. Detta är för mig en gåta.
            </seg>
            <seg n="2f3dc921">
              Jag förväntar mig att de borgerliga politiker som kommer upp
              efter mig här i debatten ger svar beträffande de fyra punkterna,
              så jag avvaktar de svaren.
            </seg>
          </u>
          <note type="speaker" n="c5fabf10">
            Anf. 4 ROLF GUNNARSSON (m):
          </note>
          <u who="Q5776913" xml:id="i-061c8ff0547caf09-0" n="4de673b1">
            <seg n="86bb9d86">
              Fru talman! Det är bra att ärendet om strategiska flygtransporter
              nu ligger på riksdagens bord. Detta är en fråga som allianspartierna
              har ärvt från den socialdemokratiska regeringen som inte orkade
              ta beslut. Jag måste dock medge att jag har förståelse för att
              den orken inte fanns. På den tiden fanns det ju ett socialdemokratiskt
              samarbete med Vänstern och Miljöpartiet för att nå majoritet här
              i riksdagen. Just dessa båda partier är det inte mycket att hålla
              i handen här i kammaren definitivt inte i försvarsfrågor och definitivt
              inte Vänstern.
            </seg>
            <seg n="eb097333">
              Majoriteten i utskottet konstaterar att det i Europa finns en
              stor brist på strategisk flygtransportkapacitet för internationella
              insatser. Det avtal som nu föreligger i form av ett förslag till
              riksdagen är ett multilateralt avtal enligt vilket det är 15 länder,
              stater, som ska samarbeta. Två av de tre partirepresentanter som
              talat före mig här har intygat behovet av transportkapacitet.
              Både Vänstern och Miljöpartiet har vitsordat det behovet.
            </seg>
            <seg n="dd365052">
              Avtalsförslaget syftar helt till att bemästra rådande brist på
              flygkapacitet. Försvarsmakten behöver ha tillgång till en strategisk
              flygtransportkapacitet så att man snabbt kan transportera skrymmande
              och tung utrustning över stora avstånd och till platser som saknar
              storflygplatser med terminalkapacitet och där det råder en förhöjd
              hotbild för flygverksamhet.
            </seg>
            <seg n="4c6f4bc1">
              Just beträffande det sistnämnda, förhöjd hotbild, skulle det
              vara intressant att höra vad Socialdemokraterna nu tycker. Man
              säger ju nej till detta och allierar sig med Vänstern och Miljöpartiet.
              Hur tänker man sig en lösning på frågan om en förhöjd hotbild
              när det gäller fortsatt flygverksamhet om framlagt förslag inte
              skulle gå igenom? Är linjen att fortsätta att flyga med plan utan
              så kallade motmedel?
            </seg>
            <seg n="13460b07">
              Det finns förstås funderingar kring varför Socialdemokraterna
              inte orkar vara med på det här beslutet. Arbetet med att lösa
              flygtransportfrågan kommer alltså från den socialdemokratiska
              regeringen. Men man orkade, som sagt, inte ta beslut. Jag ska
              lite grann redogöra för bakgrunden i detta ärende.
            </seg>
            <seg n="bf225c95">
              Jag kommer att tänka på hur det var hemma då barnen var små och
              man skulle läsa sagor. Jag tänker på boken Emma Tvärtemot . Det
              är den boken jag har i tankarna när jag ser hur Socialdemokraterna
              agerar i den aktuella frågan. Numera är man emot allt.
            </seg>
            <seg n="d10ba928">
              Den socialdemokratiska regeringen arbetade på sin tid med frågan.
              Man bedrev en ganska offensiv lobbningsverksamhet också mot oss
              som då var i opposition. Det var ganska oblyga och klara inviter
              om en gemensam överenskommelse lyssna nu om köp av två transportplan.
            </seg>
            <seg n="aea13ea5">
              Det handlade då om köp av två egna transportplan. Sverige ensamt
              skulle köpa dessa. Alla farhågor kring vad som skulle hända med
              de nu föreslagna planen, Peter Jonsson, gällde väl också de två
              plan som ni på er tid ville köpa? Kostnaden då var, sades det,
              ca 4 miljarder för två plan. Dessutom skulle driftskostnaden tillkomma
              okänd kostnad.
            </seg>
            <seg n="77a8ca50">
              Det blev inget av detta. Frågan fanns i skrivbordslådan då alliansen
              tog över Försvarsdepartementet. Behovet var, och är, stort. Det
              instämmer till och med oppositionen i sina skrivningar i. Men
              sedan?
            </seg>
            <seg n="367bc374">
              Därför är det, fru talman, mycket förvånande att Socialdemokraterna
              hoppar av. Men självklart har jag kunskap om politiskt spel. Och
              visst är det enklast att ställa sig åt sidan det var det där med
              Emma Tvärtemot .
            </seg>
            <seg n="f8bb7f39">
              Jag undrar, Peter Jonsson, hur Socialdemokraternas alternativ
              ser ut. Jag hoppas på att få ett svar i debatten här i dag.
            </seg>
            <seg n="b59a6847">
              Socialdemokraterna jag håller mig till det partiet då övriga
              partier knappast är att räkna med i sådana här ärenden, även om
              Miljöpartiet har en motion där man delvis säger ja men som slutar
              i ett nej och en rödgrön röra i en gemensam reservation tar självklart
              på sig ett stort ansvar när man nu säger nej. Man säger alltså
              nej till ett förslag som man själv har lanserat.
            </seg>
            <seg n="f615d887">
              Kanske är det ordet Nato som skrämmer och som gör att Socialdemokraterna
              inte orkar vara med om ett beslut i en fråga som de själva arbetat
              för. Är det så?
            </seg>
            <seg n="503450cf">
              De transportplan som vi i dag nyttjar saknar motmedel. De kräver
              långa landningsbanor dessutom landningsbanor av hög kvalitet.
              De flygplan som ingår i det nu föreslagna projektet har en betydligt
              längre och bättre räckvidd än tidigare använda transportplan.
            </seg>
            <seg n="784fce1c">
              Ingen politiker har hittat på detta med 550 timmar per år och
              de behov som finns. Den summan har Socialdemokraterna tydligen
              bättre information och kunskap om för att kunna ifrågasätta.
            </seg>
            <seg n="e7fcd7c3">
              Peter Jonsson, vilken siffra är aktuell för Socialdemokraterna?
              Vilket underlag har ni haft när ni har kommit fram till en annan
              siffra än 550? Ni har säkert ett klurigt svar. Jag är spänd på
              att få det.
            </seg>
            <seg n="75ee0896">
              Frågan kom också, som det står i protokollet, upp i arbetet med
              detta betänkande. Svaret blev just att 550 timmar är det bedömda
              behovet, vad man anser sig behöva.
            </seg>
            <seg n="4b407241">
              Som sagt: Vi har inte kunnat diskutera någon annan siffra. Vi
              kan inte pruta. Det är ingen auktion när det gäller de 550 timmarna.
              Vi har fått den siffran och tror på den.
            </seg>
            <seg n="42bfe597">
              Prioriteringen vem som ska få använda planen har också diskuterats.
              Då det är 15 länder som kommer att stå som ägare är prioriteringen
              att det först gäller länder som behöver planen för att rädda liv.
              Det är en självklarhet. Det känns också som en viktig trygghet
              för oss svenskar att det är så i vårt internationella arbete.
              Därefter ska, enligt det förslag till avtal mellan de 15 länderna
              som i dag ligger på riksdagens bord, det land som har det största
              antalet flygtimmar ha tillgång till flygkapacitet. Det tycker
              vi också är en viktig bit.
            </seg>
            <seg n="5dcd30c1">
              Sett till den rödgröna reservationen är det i alla fall positivt
              att till och med Vänstern delar uppfattningen att det behövs strategisk
              flygtransportkapacitet för militära insatser, som man skriver
              i reservationen. Men i deras fall ni hörde ju nyss Gunilla Wahlén
              är spöket självklart Nato. Det partiets stora Natofrossa gör att
              det är helt omöjligt att ens diskutera frågan. Dessutom har Vänsterpartiet
              inte en enda spänn, inte en enda krona, att ägna åt den här verksamheten.
            </seg>
            <seg n="c8e50d6f">
              Däremot är det Vänstern som ofta ropar högst när det gäller säkerheten
              vid olika arrangemang. Det här är en säkerhetsfråga, som vi ser
              saken, när det gäller detta med motmedel. Men den kombinationen
              håller inte för Vänstern här.
            </seg>
            <seg n="f2c73dd5">
              Fru talman! Jag undrar då med riktning till Peter Jonsson:
            </seg>
            <seg n="96547843">
              Fru talman! En annan spännande läsning, som i och för sig måste
              beklagas, är snabbprotokollet från interpellationsdebatten i måndags.
              Det gällde visserligen då hemvärnet, men två riksdagsledamöter
              från Socialdemokraterna gick in på internationella insatser. Det
              fick naturligtvis oss att reagera och fundera på vad man menade
              i den debatten. Är Socialdemokraterna beredda att börja backa
              ur de internationella insatserna?
            </seg>
            <seg n="c3146e62">
              Det var som sagt två riksdagsledamöter, partikolleger till Peter
              Jonsson, som ifrågasatte internationell verksamhet. En ifrågasatte
              till och med en verksamhet i Kongo som skedde under socialdemokratiskt
              styre. Jag vill bara fråga om Socialdemokraterna har någon annan
              inriktning på den här verksamheten än tidigare.
            </seg>
            <seg n="4bb2247e">
              Sedan var det detta med svarta hål, som Peter Jonsson var inne
              på. Peter Jonsson och jag kom alldeles nyss från ett seminarium,
              och det är en timme, 60 futtiga minuter, sedan Peter Jonsson fick
              höra hur devisen svarta hål uppkom. Ja, inte var det under borgarnas
              tid vid makten. Det var till och med en filosofie doktor som berättade
              att hon började studera och forska i det här med svarta hål då
              Socialdemokraterna för exakt tio år sedan råkade ut för detta
              svarta hål i försvarsbudgeten. Det var också en statssekreterare,
              socialdemokrat, som var med och refererade till detta svarta hål
              och att det var under Socialdemokraternas tid.
            </seg>
            <seg n="d8b0323f">
              Jag tycker att vi ska vara lite försiktiga med vem som har orsakat
              det budgetunderskott som försvaret har just nu och som är högaktuellt
              dessa dagar.
            </seg>
          </u>
          <note n="fbe6923c">
            Fru talman! Jag yrkar med dessa ord bifall till förslaget i betänkandet
            och avslag på reservationen.
          </note>
          <note type="speaker" n="feb4e861">
            Anf. 5 PETER JONSSON (s) replik:
          </note>
          <u who="Q5891935" xml:id="i-5e746e583c10d214-0" n="9fe64023">
            <seg n="1529f5d6">
              Fru talman! Det var många frågor, och jag kommer naturligtvis
              att försöka besvara dem i en helhet utifrån hur vi ser på just
              det betänkande som lagts fram.
            </seg>
            <seg n="811cc136">
              Det är precis som Rolf Gunnarsson, moderat, säger, att vi diskuterade
              att ha strategisk flygtransportförmåga i Sverige via köp av två
              C 17. Men vi kom fram till att det skulle bli alldeles för dyrt,
              och vi måste gå in och titta på hur vi i framtiden ska verka internationellt.
            </seg>
            <seg n="36335eb2">
              Det är det här som är den springande punkten i vår reservation,
              Rolf. Om du läser den och tänker efter: Vad är det vi säger? Jo,
              vi säger så här: Gör saker och ting i rätt ordning! Det pågår
              ett väldigt stort arbete nu som ni från majoritetens sida har
              dragit i gång med förändring i Försvarsmakten. De ska leverera
              resultat både i år och nästa år.
            </seg>
            <seg n="ce3410c3">
              I dag är vi ute i Afghanistan och i Kosovo, och vi har varit
              i Liberia. Vi har använt oss av de förmågor som finns redan i
              dag. Det har fungerat bra även om det, precis som Rolf Gunnarsson
              säger, saknas några saker när det gäller den flygförmåga som vi
              använder i Salissamarbetet. Men det har fungerat, så det är ingen
              ko på isen. Det är bättre att man gör det ordentligt och har ett
              bra beslutsunderlag för att titta på var och hur vår internationella
              kapacitet kommer att se ut i framtiden.
            </seg>
            <seg n="518d4523">
              Ska vi vara framework nation i Nordic Battlegroup i 30 år? Är
              det meningen att vi ska vara en ledande nation? Det har ju varit
              en av de mest kostnadsdrivande sakerna när det gäller försvarets
              budget. Det har vi inte ens diskuterat. Det är det vi menar: Kom!
              Vi har sträckt ut handen och vill ha en dialog med alliansen och
              den borgerliga regeringen. Men ni vill ju inte ta den handen för
              diskussion, utan ni vill köra ett eget race. Då tycker jag att
              ni ska stå till svars för er egen politik och inte hela tiden
              i varje debatt i kammaren i två år skylla på socialdemokratin.
              Stå upp för den politik ni för!
            </seg>
          </u>
          <note type="speaker" n="41c37d2e">
            Anf. 6 ROLF GUNNARSSON (m) replik:
          </note>
          <u who="Q5776913" xml:id="i-061c8ff0547caf09-1" n="4de673b1">
            <seg n="7e3f7a1c">
              Fru talman! Jag står upp för den politik som vi i alliansen för.
            </seg>
            <seg n="f868b2aa">
              Motivet till att ert projekt inte gick i hamn var inte det som
              Peter Jonsson sade nu. Vi uppvaktades i den frågan ända fram till
              sommaren inför valet när ni fick lämna departementet. Det sades
              inte alls att det var motivet till att det inte skulle bli någonting.
              Det var ett klart, konkret besked från departementet att man ville
              köpa in två plan, och vi var positiva i den diskussionen, i alla
              fall i den förberedande diskussionen kring det här.
            </seg>
            <seg n="507e62b8">
              Att det blev för dyrt var inte motivet till att det avskrevs.
              Det kom ett val emellan, och ni fick lämna departementet.
            </seg>
            <seg n="e9eb29c0">
              Men det finns fortfarande några frågor. I övrigt kan jag instämma
              i flera av Peter Jonssons kommentarer.
            </seg>
            <seg n="c0198786">
              Varför tycker ni att 550 timmar är fel? Hur har ni kommit fram
              till ert alternativ? Hur har ni räknat fram att det behovet finns,
              mot det som Försvarsmakten har kommit fram till?
            </seg>
            <seg n="92f64b83">
              Är motmedelsfrågan viktig i de fortsatta flygningarna? Är det
              bara en bagatell för er? Vi tycker att det är en viktig sak. Vi
              har ett stort ansvar när det gäller att flyga utan motmedel.
            </seg>
            <seg n="f4b305d2">
              Den kanske viktigaste frågan av alla är den ideologiska frågan,
              om det som sades i måndagens interpellationsdebatt var en omsvängning
              i den socialdemokratiska politiken när det gäller internationella
              insatser. Var det en omsvängning, eller var det två urspårningar
              av två kolleger till dig?
            </seg>
          </u>
          <note type="speaker" n="525b32ac">
            Anf. 7 PETER JONSSON (s) replik:
          </note>
          <u who="Q5891935" xml:id="i-5e746e583c10d214-1" n="9fe64023">
            <seg n="85b59108">
              Fru talman! Interpellationsdebatten får interpellanterna stå
              för. Jag har själv inte lyssnat på debatten. Men vi har inte gjort
              någon förändring av vår inriktning när det gäller internationell
              politik för Försvarsmaktens räkning.
            </seg>
            <seg n="558d6f18">
              Rolf Gunnarsson nämnde 550 timmar och frågade hur vi kom fram
              till att det inte ska vara 550 timmar. Du lyssnar inte på vad
              jag säger, Rolf. Jag säger så här: Gör saker och ting i rätt ordning!
              Då kanske vi kommer fram till något annat än 550 timmar, beroende
              på vilken inriktning vi ska ha internationellt. Om vi inte ska
              vara framework nation exempelvis i framtiden kanske vi inte behöver
              550 timmar. Vi vet inte det eftersom vi inte har haft en ordentlig
              diskussion om på vilket sätt vi ska använda den svenska försvarsmakten
              i framtiden.
            </seg>
            <seg n="e22c8409">
              När det gäller de insatser vi gör i dag använder vi ju Hercules.
              Herculesplanen har motmedelssystem, men de kan inte flyga så långt.
              Det var det jag sade i mitt inledande anförande, att när det gäller
              långsiktiga insatser som är av längre art, där vi inte behöver
              stå i beredskap i tio dagar utan kanske 3090 dagar, har vi en
              påfyllnad via andra transportmedel. Det är exempelvis båt, som
              kör till en hamn och att vidaretransporten sedan sker med Hercules,
              på järnväg eller väg beroende på hur det ser ut i den insatsort
              där vi är. Det fungerar ju i dag. Det är egentligen inte det som
              är det stora bekymret.
            </seg>
            <seg n="69e69787">
              Vi har sagt i vår reservation: Titta över, diskutera och ta fram
              ett underlag så kanske vi i framtiden kommer fram till ett förslag
              som är mer balanserat än ett åtagande på 2030 år till, när Försvarsmaktens
              ekonomi är i fullständigt haveri som den är för tillfället. Det
              får naturligtvis ni i regeringen vara ansvariga för. Det kan ni
              inte skylla på oss socialdemokrater. Ta tag i politiken på det
              här området så ska ni se att vi kan föra ett resonemang i framtiden!
            </seg>
          </u>
          <note type="speaker" n="f6733791">
            Anf. 8 ROLF GUNNARSSON (m) replik:
          </note>
          <u who="Q5776913" xml:id="i-061c8ff0547caf09-2" n="4de673b1">
            <seg n="7fa522bc">
              Fru talman! Om jag tar det senaste om haveriet: Vi har genomgått
              haverier, så vi kanske har någonting att lära om hur man tar hand
              om svarta hål. Det är inte första gången på de 14 år som jag har
              varit i försvarsutskottet som vi har svarta hål, utan de har uppstått
              med socialdemokratiska regeringar, naturligtvis med Vänstern och
              Miljöpartiet i släptåg.
            </seg>
            <seg n="1598cdfd">
              Det var ett bra besked att Peter Jonsson i alla fall kan säga
              att det som sades i interpellationsdebatten av hans kolleger i
              måndags inte är någon verklighet och att det inte är något värde
              i det. Det är ett glädjande besked. Vad som fick oss att fundera
              var att socialdemokraterna i försvarsutskottet inte fanns med
              på motionen i fråga om strategin för internationella insatser.
              Det förvånade oss också från början. Allt det här tillsammans
              gjorde att vi förvånades och starkt funderade på om ni socialdemokrater
              hade någonting på gång och tänkte börja avvika från den inriktning
              ni tidigare har haft. Det fanns flera saker som vi lade ihop,
              och ett plus ett blev till slut två och gav oss dessa funderingar.
            </seg>
            <seg n="568b80f2">
              När det sedan gäller detta med motmedel, Hercules och annat är
              en jämförelse mellan Hercules och de plan som nu föreslås som
              att jämföra den gamla folkvagnen med en ny mercedes. Och motmedelsfrågan
              är i alla fall för oss väldigt viktig när det gäller att flyga
              i områden som icke är säkra.
            </seg>
          </u>
          <note type="speaker" n="8c54effb">
            Anf. 9 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-1" n="a189098d">
            <seg n="8ccd8ac6">
              Fru talman! Jag får börja med att yrka bifall till min reservation,
              som jag glömde att göra.
            </seg>
            <seg n="ced1651b">
              Vi behöver flygtimmar, sade Rolf Gunnarsson. Ja, vi håller med
              om det. Vi är helt överens i sak, och jag tror att alla partier
              är överens i sak.
            </seg>
            <seg n="d06bd619">
              Sedan sade Rolf Gunnarsson något som är intressant: Vi har fått
              den siffran och vi tror på den. Men det står ju inget i propositionen
              om var de 550 timmar som ni tydligen tror på kommer ifrån. Jag
              vill ha ett svar på detta.
            </seg>
            <seg n="d9b066a0">
              För mig är det fullständigt självklart att om man ska köpa något
              för 7 ½ miljard kronor, som är mycket pengar, måste man väl ha
              ett underlag innan man kan fatta ett bra beslut. Det underlaget
              finns inte.
            </seg>
            <seg n="b1c979c4">
              Det finns heller ingen koppling mellan antalet flygtimmar och
              det svenska deltagandet i internationell freds- och säkerhetsfrämjande
              verksamhet, som är vårt huvuduppdrag.
            </seg>
            <seg n="e4a92004">
              Jag skulle också vilja ha en kort förklaring, utifrån det ekonomiska
              läget just nu, till hur man kan binda upp sig 2530 år för en total
              kostnad på 7 ½ miljard kronor.
            </seg>
            <seg n="830e2c23">
              Ni ger inget svar på de här frågorna, och jag skulle vara tacksam
              för svar.
            </seg>
          </u>
          <note type="speaker" n="4923e4b1">
            Anf. 10 ROLF GUNNARSSON (m) replik:
          </note>
          <u who="Q5776913" xml:id="i-061c8ff0547caf09-3" n="4de673b1">
            <seg n="ba62a20e">
              Fru talman! Jag vet inte hur man jobbar inom Miljöpartiet. Men
              jag resonerar så här. Om Försvarsmakten bedömer att behovet är
              550 timmar, har vi inte i vare sig min partigrupp eller i alliansgruppen
              någon typ av auktion där vi sitter och säger att det räcker med
              450, 475 eller 400, därför att det är kritik mot det här. Jag
              tror och vi har trott på den siffra som har presenterats. Det
              är inte vi politiker som är specialister och kan göra den bedömningen.
              När vi har fått ett underlag som säger att 550 timmar är det svenska
              behovet har vi trott på det, och jag tror fortfarande på det och
              på att det är ett riktigt underlag. Jag har inte gått in och gjort
              någon revision av den siffran, utan den siffran har bedömts som
              det verkliga behovet, och då har vi stannat vid den utan någon
              förhandling för att pruta lite grann.
            </seg>
            <seg n="62980b1b">
              När det gäller det ekonomiska läget just nu är jag tillbaka till
              det som jag sade till Peter Jonsson. Och Peter Rådbergs parti
              har ju tillhört en majoritet som har haft svarta hål här, även
              om man har stått vid sidan om och skickat fram andra partier i
              svarta-hål-diskussionen. Men Peter Rådbergs parti har ju haft
              tjänstepolitiker i departementen som övervakat de här frågorna.
              Trots detta fick man svarta hål, så vi från alliansen kanske inte
              har så mycket att lära av Peter Rådberg. Men erfarenheter finns
              det givetvis, eftersom svarta hål har uppstått tidigare.
            </seg>
          </u>
          <note type="speaker" n="646b5859">
            Anf. 11 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-2" n="a189098d">
            <seg n="dbe67af8">
              Fru talman! Då lever vi i helt olika världar. Rolf Gunnarsson
              säger återigen att han fått ett papper på att det behövs 550 timmar
              och ifrågasätter inte detta. Jag kan försäkra dig om att om jag
              hade suttit i samma situation hade jag penetrerat varje timme
              och krävt ett riktigt underlag på vad behovet är. Det har inte
              regeringen gjort och det har inte Moderaterna gjort. Det förvånar
              mig otroligt mycket.
            </seg>
            <seg n="68af2f15">
              Det är ju vi som är ansvariga för beslutet. Då kan man väl inte
              skylla på Försvarsmakten och säga att det är de som har fattat
              beslut, men det är precis det som Rolf Gunnarsson säger. Men jag
              är ändå tacksam för att du är så ärlig som du är och säger: Vi
              har inte gjort någonting, utan vi har tagit de 550 timmarna in
              blanko, och sedan kör vi på det. Det är precis vad Rolf Gunnarsson
              står här och säger. Detta tycker jag är oerhört anmärkningsvärt.
            </seg>
            <seg n="124d618d">
              För att återgå till den andra frågan som jag ställde, nämligen
              den om våra internationella uppdrag, har vi gått från ett invasionsförsvar
              till ett insatsförsvar. Då måste man koppla dessa 550 timmar och
              behoven till just de internationella uppdragen. Det finns inte
              en enda rad om just den kopplingen.
            </seg>
            <seg n="2c9e8bba">
              När det gäller de 7 ½ miljarderna kan inte jag som riksdagsledamot
              läsa ut de konkreta behoven. Det är dessa jag vill ha reda på.
              Vi är ju för att vi ska ha den här typen av flygplan vi, Socialdemokraterna,
              Vänstern och de borgerliga partierna men då måste vi ha ett underlag
              så att vi har något att ta ställning till. Det underlaget får
              jag inte.
            </seg>
          </u>
          <note type="speaker" n="0f44e036">
            Anf. 12 ROLF GUNNARSSON (m) replik:
          </note>
          <u who="Q5776913" xml:id="i-061c8ff0547caf09-4" n="4de673b1">
            <seg n="5f3956a7">
              Fru talman! När man läste Peter Rådbergs motion i den här frågan
              trodde man att han skulle orka hela loppet ut och stå för det
              som står i motionen. Då hade han varit med majoriteten i dag i
              det här ärendet. Men sedan ven tydligen någon partipiska som gjorde
              att han inte kunde vara med.
            </seg>
            <seg n="9489cbaf">
              Vi tar frågan om de 550 timmarna en gång till. Om jag som politiker
              får det här ärendet gör jag inte någon egen undersökning av det.
              Men regeringen har självklart arbetat med den här siffran och
              penetrerat den från det att man fick den från Försvarsmakten till
              regeringen. Men när vi sedan fick siffran 550 hade den ju redan
              gåtts igenom på departementet. Så jobbar i alla fall vi.
            </seg>
            <seg n="80247c05">
              Vi startar inte en till utredning om de 550 timmarna, utan vi
              litar till fullo på vad departementet har kommit fram till i uppgörelser
              och diskussioner med Försvarsmakten. Så jobbar vi. Vi kan inte
              sitta och diskutera varje siffra som kommer, men om vi ifrågasätter
              något har vi ständiga möten med departementet då vi tar upp det.
              Men i det här läget hade departementet undersökt siffran och sade
              att 550 timmar var behovet. Då nöjer jag mig med det, och det
              kommer jag att göra även fortsättningsvis, för att jag vet att
              regeringen och departementet har tittat på siffran. Jag ifrågasätter
              inte mina egna partikamrater på departementet och det underlag
              som de gör där. Jag litar på dem.
            </seg>
          </u>
          <note n="7b625e86" type="speaker">
            Anf. 13 GUNILLA WAHLÉN (v) replik:
          </note>
          <u who="Q4990084" xml:id="i-d725eeb790f33320-0" n="aaa16481">
            <seg n="790a9f24"/>
            <seg n="2750f7de">
              Fru talman! Det är bra att Rolf Gunnarsson litar på sin egen
              regering. Det är ju helt rimligt att man gör det.
            </seg>
            <seg n="fac577d5">
              Jag tycker också att det är bra att kammaren och Moderaterna
              har förstått att Vänsterpartiet tycker att vi behöver ha en transportkapacitet.
              Eftersom vi ska delta i internationella fredsbevarande insatser
              måste soldater och materiel kunna transporteras dit.
            </seg>
            <seg n="4c58fa06">
              Rolf Gunnarsson frågar om vi lider av Natofrossa. En majoritet
              av Sveriges befolkning tycker inte att vi ska gå med i Nato, så
              i så fall är det en majoritet av Sveriges befolkning som har anledning
              att ha frossa tillsammans med oss. Det här är ett långtgående
              Natosamarbete. Det går inte att komma ifrån.
            </seg>
            <seg n="623c231a">
              Rolf Gunnarsson sade också att det var svårt för den tidigare
              regeringen att tillsammans komma fram till hur ett förslag skulle
              se ut. Men det var inte det här förslaget som låg på bordet då.
              Det är det förslag som er regering har förhandlat fram som vi
              diskuterar i dag, och det ser inte bra ut.
            </seg>
            <seg n="ca392d47">
              Vi kan tänka oss andra lösningar. Man kanske ska ha en samnordisk
              lösning. Man kanske ska kräva att EU ser till att EU:s insatsstyrkor
              har en transportkapacitet så att det, oavsett vilket land inom
              EU som ska skicka i väg en battle group , finns ett system där
              man använder transportkapacitet som EU gemensamt står för och
              som inte är Natoägt. Det kan alltså finnas olika lösningar.
            </seg>
            <seg n="88b0f510">
              Jag måste fråga vad det finns för skäl till att man anser att
              25 eller 30 år är en rimlig tid. Jag skulle säga att det vore
              rimligt, om man absolut måste få i gång det här snabbt, att ha
              en avtalstid på fem år. Då kan man omförhandla det. Men 30 år?
            </seg>
          </u>
          <note type="speaker" n="9eef38e9">
            Anf. 14 ROLF GUNNARSSON (m) replik:
          </note>
          <u who="Q5776913" xml:id="i-061c8ff0547caf09-5" n="4de673b1">
            <seg n="8aad38f8">
              Fru talman! När det först gäller detta med Natofrossan är det
              ju en väldig skillnad, Gunilla Wahlén, på att säga ja, nej eller
              att tveka till att vi ska ha ett Natomedlemskap. Jag vill påpeka
              att det inte är något parti som just nu driver att vi ska gå med
              i Nato.
            </seg>
            <seg n="8a4fac74">
              Vad jag menar med Natofrossa är att när man läser er motion får
              man känslan att här är det verkligen människor som har Natofrossa.
              Motionen innehåller så mycket skriverier som visar på Natofrossa.
              Det är inte den där svensken som säger sig vara tveksam eller
              som säger nej eller ja. Det är en väldigt stor skillnad.
            </seg>
            <seg n="09dcbe65">
              När 15 länder ska diskutera blir det naturligtvis ett slutresultat.
              Nu blev det detta. Jag kan också ha synpunkter på om det är för
              kort eller långt, men när 15 länder hade diskuterat färdigt blev
              det detta avtalsförslag. Jag har också förståelse för att man
              kan diskutera om det är för långt eller inte. Ibland är det för
              korta avtal vi får. Det kan man alltid diskutera, Gunilla Wahlén.
            </seg>
            <seg n="b51cbcbc">
              Det här är inte detsamma som Socialdemokraternas förslag. Som
              jag sade i talarstolen var det att Sverige skulle köpa två egna
              plan. Det var det man ville diskutera med oss i oppositionen på
              den tiden. Man kom till oss och frågade för att man ville ha en
              bred uppgörelse, och vi var positiva. Men sedan kom valet emellan,
              och det blev inget av det köpet. Det är helt rätt att detta är
              ett helt annat förslag och ett helt annat koncept. Vi tror mer
              på detta, annars hade vi fortsatt med egenköpet. Men det gjordes
              inte, för vi tror att detta är en bättre lösning.
            </seg>
          </u>
          <note n="92ca9f3c" type="speaker">
            Anf. 15 GUNILLA WAHLÉN (v) replik:
          </note>
          <u who="Q4990084" xml:id="i-d725eeb790f33320-1" n="aaa16481">
            <seg n="790a9f24"/>
            <seg n="55164f6e">
              Fru talman! Efter det förslag som fanns förra perioden, eller
              kanske rent av perioden dessförinnan, har man tänkt ett varv till.
              Jag menar att problemet med detta förslag är att det har kommit
              så hastigt fram att man inte har tänkt ett varv till.
            </seg>
            <seg n="f83f7f75">
              Vänsterpartiets största invändning mot detta är att det är ett
              trettioårigt avtal. Vi skulle kunna stå ut med ett avtal på ett
              par år för att till exempel få fram en transportkapacitet i ett
              koncept med Nato eftersom vi måste få fram transportmedel till
              våra styrkor som finns i Afghanistan. Så länge de finns där måste
              vi ansvara för det.
            </seg>
            <seg n="b26916f5">
              Varför är det en ko på isen? Varför måste vi bestämma detta i
              dag? Det står i propositionen att kapaciteten på 550 timmar inte
              kommer att räcka om vi ska skicka i väg en NBG-styrka 2011. Då
              måste vi ha ytterligare kapacitet. Varför ska vi bygga ett system
              som inte är hållbart? Varför kan vi inte fortsätta transportera
              tunga saker med båt som vi har gjort hittills och ha en längre
              inställelsetid än tio dagar? Det är det som kostar.
            </seg>
            <seg n="a794e0bb">
              Det går inte att fråga regeringen eftersom försvarsministern
              inte är här, utan det blir regeringens företrädare Rolf Gunnarsson
              som ska svara på frågan. Varför är det en ko på isen? Varför måste
              man fatta beslut om detta i dag?
            </seg>
            <seg n="b45ed5fa">
              När det gäller de 550 timmarna kunde man ha valt en samnordisk
              lösning där de nordiska länderna gått samman om ett paket med
              timmar eller en lösning där Nordic Battlegroup-länderna hade ett
              paket. Men Irland finns av någon anledning inte med i paketet.
              Vad är det som gör att vi måste fatta beslut nu? Vad är det som
              gör att det måste vara så långvarigt? Varför ska vi låsa 1,5 miljarder
              de närmaste tre fyra åren i detta projekt?
            </seg>
          </u>
          <note type="speaker" n="cb43ea36">
            Anf. 16 ROLF GUNNARSSON (m) replik:
          </note>
          <u who="Q5776913" xml:id="i-061c8ff0547caf09-6" n="4de673b1">
            <seg n="2a1eeccd">
              Fru talman! För tre fyra år sedan dök frågan upp för första gången.
              När beslut nu fattas fyra år senare kan man inte säga att det
              är en ko på isen. Någon gång måste man komma till skott. Det är
              ett viktigt ärende. Vi flyger i dag ännu en gång utan motmedel;
              vi flyger ett plan som inte är säkert, så att säga. Det här är
              en viktig fråga att lösa.
            </seg>
            <seg n="1ad80176">
              Man kan alltid diskutera avtalets längd, om det ska vara på 30
              år, 20 år, 10 år eller, om Vänstern ska vara med, bara några år.
              En sådan uppgörelse är hägrande, men jag tror att den är långt
              borta.
            </seg>
            <seg n="9ce65b1a">
              Ska man till sist säga något positivt om Gunilla Wahlén är det
              att hon nu börjar tala om att skicka NBG i framtiden. Det är en
              öppning som Vänstern inte tidigare har gjort. Det tackar jag särskilt
              för. Där kanske vi kan få en bred uppgörelse i fortsättningen.
            </seg>
          </u>
          <note type="speaker" n="d309be49">
            Anf. 17 STAFFAN DANIELSSON (c):
          </note>
          <u who="Q5616883" xml:id="i-99934322f8f7f6ce-0" n="9ac3f402">
            <seg n="c8868fde">
              Fru talman! Det är viktigt att Sverige tar sitt ansvar för fred
              och säkerhet, både här hemma och där ute där människor lider vid
              till exempel inbördeskrig eller andra tillstånd av ofred. Därför
              har det nya insatsförsvaret utformats för att flexibelt och rörligt
              kunna sättas in vid internationella fredsfrämjande insatser.
            </seg>
            <seg n="9f75d322">
              De svenska bidragen i freds- och säkerhetsfrämjande insatser
              ska öka så att en dubblering av den svenska utlandsstyrkans förmåga
              åstadkoms. Sverige ska ha förmåga att samtidigt leda och delta
              i två insatser av bataljonsstorlek och tre mindre insatser. Det
              står i den internationella strategin, Peter Jonsson, så det finns
              ett underlag för hur mycket vi vill vara ute och främja fred och
              säkerhet internationellt. Vi ska också kunna delta i EU:s snabbinsatsstyrkor
              där just nu över 2 000 svenska soldater ligger i tiodagarsberedskap
              om ett akut krisläge skulle inträffa.
            </seg>
            <seg n="6a95cb8d">
              Det är mot denna bakgrund som det är nödvändigt att Sverige säkerställer
              en tillräcklig strategisk flygtransportkapacitet för att snabbt
              kunna transportera skrymmande och tung utrustning över stora avstånd
              till flygplatser där beskjutning kan inträffa.
            </seg>
            <seg n="d86670ac">
              Peter Jonsson var inne på att det går med tåg i stället. Det
              är klart att transibiriska järnvägen skulle vara miljövänligare,
              men det har andra nackdelar och kanske inte är fullt realistiskt.
            </seg>
            <seg n="7aeaa349">
              Den flygkapacitet Sverige i dag disponerar räcker inte. Den finns
              inte internationellt att få tag på. Vi har ett civilt europeiskt
              samarbete och Herculesplan, men det räcker inte. När vi ska landa
              på banor internationellt är det inte asfaltbanor som på Arlanda;
              det är andra omständigheter. Det krävs säkerhet och trygghet för
              personal och materiel.
            </seg>
            <seg n="5bffe57c">
              Om Sverige köper egna C 17-plan, vilket Rolf Gunnarsson helt
              korrekt sade att Leni Björklund och Socialdemokraterna var mycket
              nära att göra och ville förankra, blir det nog både längre bindningstider
              och dyrare om det är det alternativ Vänsterpartiet förespråkar.
            </seg>
            <seg n="ca618983">
              Då återstår den realistiska lösning som nu har valts och som
              jag trodde att riksdagen stod bakom, det vill säga ett multilateralt
              samarbete där ett antal länder delar på flygplanskapacitet och
              kostnad. Det är 13 Nato-länder, Sverige och Finland som köper
              in tre stora C 17-plan som sammantaget kan svar för 3 0004 000
              flygtimmar per år. Jag trodde att vi var överens om det, men jag
              börjar tvivla. Jag ska återkomma till det.
            </seg>
            <seg n="878c783e">
              Givet att vi vill vara med i ett multilateralt samarbete är detta
              det enda som finns på planen. Det finns inget på gång inom Norden
              eller EU. Det är detta som finns.
            </seg>
            <seg n="5b397b35">
              Givet att vi vill ha detta, hur många flygtimmar ska då Sverige
              boka upp sig för med tanke på det internationella ansvar som vi
              i bred samstämmighet har förklarat oss villiga att ta?
            </seg>
            <seg n="fe571594">
              Försvarsmakten har gjort en beräkning av behovet till 550 timmar
              per år. Peter Rådberg har flera gånger sagt att det inte står
              ett ord om detta i propositionen, men på s. 5 står det att Försvarsmakten
              har gjort en analys där det behövs ett grundbehov om 400 flygtimmar
              per år till större insatser och 150 flygtimmar per år för att
              stödja de mindre insatserna. Därtill tillkommer battle groups
              och sådant som Gunilla Wahlén sade. Här finns alltså en bedömning.
            </seg>
            <seg n="fd1fb82f">
              Peter Rådberg, vem kan göra bedömningen bättre mot bakgrund av
              våra internationella strategier och fastlagda mål i riksdagen
              än Försvarsmakten? Det är möjligt att Peter Rådberg skulle ha
              gjort det bättre, vad vet jag? Men som Rolf Gunnarsson sade har
              regeringen fått dessa siffror, haft en dialog och bedömer dem
              som rimliga. Det är det som står för dimensioneringen.
            </seg>
            <seg n="8af2a9b6">
              Skulle Sverige inte utnyttja alla timmar som vi tecknar oss för,
              och som gör att vi kommer långt fram i kön när vi behöver utnyttja
              kapaciteten, kan andra länder ta över om de vill köpa kapacitet
              och betala våra timmar. Det kommer säkert att bli dyrare, Peter.
              Skulle vi ta det alternativet skulle det kosta mycket, och vi
              skulle inte vara säkra på att få det.
            </seg>
            <seg n="2aa4059e">
              Jag trodde att de tre oppositionspartierna ställer sig bakom
              att Sverige deltar i detta projekt, men det är möjligt att det
              inte är så. Man verkar definitivt inte acceptera de villkor som
              faktiskt är fastlagda och beslutade för just den möjlighet som
              vi nu ska besluta om.
            </seg>
            <seg n="ad6ab59e">
              Att det är orimligt att betala även om inte flygtiden utnyttjas
              säger man i reservationen och efterlyser alternativa lösningar.
              Ja, vilka då? Ska man riva upp detta projekt och börja om från
              början? Ska vi inleda ett nytt projekt? Med vilka då? Norge är
              med; det finns inget underlag för ett nordiskt samarbete om detta.
            </seg>
            <seg n="bcfed00e">
              EU har inga sådana planer. Ska vi gå till andra kontinenter?
              När är det klart? Det gäller att kunna ta ansvar för det man lovar
              när man ska bistå internationellt.
            </seg>
            <seg n="99f5b532">
              Jag tycker att oppositionen är ute på väldigt hal is. Jag är
              mest förvånad över att Socialdemokraterna är med om detta. De
              insåg det aktivt när de satt i regeringsställning och Sverige
              självt ville köpa två C 17-plan. Nu ska vi med i ett samarbete
              om tre.
            </seg>
            <seg n="5a34b9d7">
              Oppositionen tycker också att antalet bokade flygtimmar är för
              stort eftersom USA bara har beställt 1 000 och Tjeckien, Ungern
              och Bulgarien bara runt 5060 timmar per år. Det stämmer i och
              för sig.
            </seg>
            <seg n="8b3a0e12">
              Det är säkert korrekt att USA har ett mångdubbelt större behov
              av flygtimmar. Men man har också väldigt många egna C 17-plan,
              190 stycken.
            </seg>
            <seg n="4133fb36">
              Man säger att Finland bara bokar 100 timmar. Norge har bokat
              400, vilket är relativt sett mer än vad Sverige gör. Finland satsar
              framför allt på ett invasionsförsvar och inte på ett försvar som
              kan användas internationellt som ett insatsförsvar.
            </seg>
            <seg n="13f27623">
              Jag ska ställa samma fråga som Rolf Gunnarsson. Börjar Socialdemokraterna
              attraheras av Vänsterpartiets nostalgiska drömmar om en återgång
              till ett traditionellt invasionsförsvar? Då förstår också jag
              att vi inte behöver någon flygtransportkapacitet.
            </seg>
            <seg n="de0870b6">
              Står vi för det ansvar vi har i världen för fred och säkerhet
              tillsammans med andra måste vi vara trovärdiga och lösa frågan
              så att våra trupper kommer dit. Det är egentligen min fråga.
            </seg>
            <seg n="9e985085">
              Socialdemokraterna ansåg i regeringsställning att det var ett
              akut behov av att lösa detta. Det har gått några år. Vi har utrett
              det hela och vill lösa det på ett bättre sätt än att köpa egna
              plan. Nu ska det utredas ett år till, och vi ska hitta lösningar
              som inte finns.
            </seg>
            <seg n="48a6cc64">
              Jag har en fråga till oppositionen. Det som står i reservationen
              från de tre oppositionspartierna är: Vi ställer oss bakom multilateralt
              samarbete för att göra denna typ av resurs tillgänglig för Sveriges
              och andra länders behov. Sedan står det till sist: Vi anser att
              regeringen skyndsamt bör återkomma med ett avsevärt bättre beslutsunderlag
              i denna fråga.
            </seg>
            <seg n="850d2c33">
              Min fråga till vart och ett av de tre partierna är: Innebär det
              att man kan återkomma och gå med i det här projektet, eller innebär
              det att detta projekt, som Gunilla Wahlén har sagt, är uteslutet
              och det handlar om andra projekt som inte finns i dag?
            </seg>
            <seg n="ac5178a0">
              Är det så tar ni på er ett mycket tungt ansvar. Då ska vi ha
              insatsstyrkor här hemma för beredskap till skyndsamma insatser.
              Men om de kommer att kunna användas vet vi inte.
            </seg>
          </u>
          <note n="d278bba3">
            Fru talman! Med detta yrkar jag bifall till utskottets förslag
            i betänkandet och avslag på reservationen.
          </note>
          <note type="speaker" n="f4b44c0d">
            Anf. 18 PETER JONSSON (s) replik:
          </note>
          <u who="Q5891935" xml:id="i-5e746e583c10d214-2" n="9fe64023">
            <seg n="bab7ee05">
              Fru talman! Man förundras lite när man hör Staffan Danielsson.
              Om det skulle vara som Staffan Danielsson säger, hur kom vi då
              ned till Afghanistan och Liberia? Cyklade vi då? På något sätt
              måste det finnas en sanningshalt i det man säger om hur vi har
              ställt oss till det här avtalet. Det är här avtalets art och hur
              det ser ut som vi ifrågasätter.
            </seg>
            <seg n="ef30ad4c">
              Det finns också en annan sak som är ganska viktig. Den ekonomiska
              situationen för Försvarsmakten i dag är inte speciellt bra. Det
              gäller de förslag som ÖB nu försöker lämna med nedläggning av
              förbandsorter till höger och vänster. Ibland är det Luleå, och
              sedan är det Ronneby och Revinge.
            </seg>
            <seg n="9f0247f7">
              Det är ett fullständigt kaos och moras. I det läget står vi här
              i kammaren med skygglappar och fattar beslut om att vi långsiktigt
              ska investera 7,5 miljarder och kanske ännu mer i en strategisk
              flygförmåga som vi i dag använder i ett annat koncept som kallas
              för Salis.
            </seg>
            <seg n="7360ca2e">
              Det är vad man på något sätt är emot. Vakna, vi har bekymmer
              i försvarspolitiken! Ni vänder er mot oss och pekar på att vi
              inte soldariskt ville ställa upp på inriktningen att gå med internationellt.
              Jag vill säga: Fy skäms!
            </seg>
            <seg n="e296421c">
              Vi vill visst solidariskt ställa upp i internationella insatser
              runt om i världen där behovet finns. Det har vi alltid gjort och
              kommer alltid att göra med ett FN-mandat i botten. Den politiken
              ligger fast.
            </seg>
            <seg n="69e04a7b">
              Det diskussionen handlar om i dag är avtalets art och på vilket
              sätt det ser ut. Det är en bindning 30 år fram i tiden av en förmåga
              som vi behöver. Det gäller just avtalets art.
            </seg>
          </u>
          <note type="speaker" n="de2204dd">
            Anf. 19 STAFFAN DANIELSSON (c) replik:
          </note>
          <u who="Q5616883" xml:id="i-99934322f8f7f6ce-1" n="9ac3f402">
            <seg n="8c1014a0">
              Fru talman! Det är utmärkt om ni står fast vid det. Jag hoppas
              verkligen att Sverige ska ta sitt ansvar och använda sitt flexibla
              och moderna insatsförsvar till att stå upp för fred och säkerhet
              i världen där de är hotade.
            </seg>
            <seg n="4d9be949">
              Ansvar kräver också att man fattar beslut. Vi har sagt att det
              ska vara två bataljoner och tre mindre insatsstyrkor. De ska snabbt
              kunna dit och underhållas. Det finns behov av den här flygplanstypen.
              Leni Björklund ville köpa två C 17-plan eftersom man var tvungen
              att lösa frågan. Det fanns inte att upphandla på marknaden på
              ett bra sätt.
            </seg>
            <seg n="0bb6f076">
              Nu går vi med i ett flexibelt samarbete om tre plan. Självklart
              är det bindningstider. Det är det i försvarsfrågorna. Skulle man
              välja att köpa flygtransporter på hyllan och inte ha egna plan
              kostar det skjortan, och man kanske inte får tag på dem.
            </seg>
            <seg n="389ca917">
              Vad är ert alternativ? Min fråga till Peter Jonsson är: Säger
              ni nej till det här projektet, som är det enda som finns just
              nu? Vänsterpartiet gör det i samma reservation som ni står bakom.
              Utesluter ni också denna lösning? Gör ni det, vad har ni då för
              lösning i stället?
            </seg>
            <seg n="a8dfbc72">
              Nordens länder har inga planer på att upphandla detta. Gunilla
              Wahlén föreslog lite överraskande EU:s länder. Det var glädjande.
              Men de har inga planer på detta. Då återstår bara att köpa två
              egna C 17-plan i stället för att samarbeta om tre med 15 länder.
            </seg>
            <seg n="565619bd">
              Sedan säger ni att vi låser er i 30 år till en kostnad av 200
              miljoner per år. Snacka om vad alternativet skulle kosta.
            </seg>
          </u>
          <note type="speaker" n="0057462d">
            Anf. 20 PETER JONSSON (s) replik:
          </note>
          <u who="Q5891935" xml:id="i-5e746e583c10d214-3" n="9fe64023">
            <seg n="3fb35cca">
              Fru talman! Som jag sade förut står Nordic Battlegroup som ingår
              i EU:s krishanteringsförmåga just nu i beredskap för att kunna
              åka 600 mil utanför Bryssel med tio dagars beredskap. Det gör
              vi i dag. Hur kan vi göra det när Staffan Danielsson säger att
              vi inte har den förmågan?
            </seg>
            <seg n="1bb38ccf">
              Vi har i dag den förmågan. Det avtal som vi kommer att besluta
              om här är ett nytt avtal och ett nytt samarbete som ska skapas.
              Jag har nu flera gånger sagt att det är avtalets art som vi kritiserar
              och inte att vi måste ha den här förmågan.
            </seg>
            <seg n="270529f5">
              Det finns också en annan fråga. Man måste se försvarspolitiken
              och försvarsmaterielpolitiken i en helhet. Vi har i dag en Herculesflotta.
              Jag ska inte säga att den är föråldrad, eftersom den nu håller
              på att modifieras om. Dess livslängd kanske varar 1015 år till.
            </seg>
            <seg n="fa63a087">
              Vi måste ha en taktisk flygförmåga. I diskussionen om C 17 fanns
              också Airbus med. Airbus är ett nytt flygplan som är medelstort.
              Det är inte lika stort som C 17 men större än Hercules. Troligtvis
              är det i så fall det planet som vi måste köpa in för att kunna
              ha den taktiskt flygförmågan.
            </seg>
            <seg n="e8f3b586">
              Den skulle också kunna användas till strategisk flygförmåga.
              Den diskussionen har inte varit uppe. Den måste komma upp i framtiden
              när vi ska ersätta Herculesflottan.
            </seg>
            <seg n="16cfd96c">
              Avtalet gäller så lång tid, 30 år fram i tiden. Förhoppningsvis
              är det då vi som har tagit över makten. Men vi kommer i så fall
              att fatta beslut om ytterligare kostnader på materielsidan.
            </seg>
            <seg n="a755104a">
              Ni skulle ha genomarbetat detta mycket mer och väntat på de beredningar
              som nu pågår som ni själva har tillsatt för att se framtidens
              försvarspolitiska inriktning. Efter det skulle ni ha tagit socialdemokratin
              i hand och sagt: Nu diskuterar vi hur vi ska lösa detta.
            </seg>
            <seg n="a5dea5b1">
              Ni gör precis tvärtom. Då får ni stå där i hörnet med mössan
              i näven i framtiden. Det här kommer att bli mycket dyrt. Ni kommer
              att få svårt att hålla ihop försvarspolitiken.
            </seg>
          </u>
          <note type="speaker" n="b8e02bb3">
            Anf. 21 STAFFAN DANIELSSON (c) replik:
          </note>
          <u who="Q5616883" xml:id="i-99934322f8f7f6ce-2" n="9ac3f402">
            <seg n="4e57c66e">
              Fru talman! Jag känner att vi börjar hitta våra nya roller. Vi
              tillhör regeringen och vill handla. Ni påminner ibland om oss
              i våra mindre lyckade stunder i oppositionsrollen när vi vill
              flytta allt framåt, utreda mer och så vidare.
            </seg>
            <seg n="e8ca3909">
              Jag är för bredare lösningar på det här området. Det är motvilligt
              som jag tar de här replikerna. Försvaret är viktigt. Det är trist
              om vi hamnar i för mycket munhuggning om det här. Jag ska kämpa
              mig igenom en replik till.
            </seg>
            <seg n="5f81bed3">
              Vi har klarat det förr, så det går nog bra i framtiden också.
              Det finns ju Hercules, vi har båtar och det finns Transsibiriska
              järnvägen, säger Peter ungefär.
            </seg>
            <seg n="688769ca">
              Leni Björklund sade inte det. Hon sade: Det här räcker inte.
              Vi måste tänka framåt, och det här behövs. Den kloke Peter Rådberg
              från Miljöpartiet bejakar detta. Vi behöver den här flygplanstypen.
              Därför är det lite förvånande att ni börjar backa tillbaka och
              titta på andra transportmedel. Peter Jonsson har inte svarat på
              frågan. Är det detta projekt, som 13 Natoländer är med i, som
              regeringen ska återkomma om? Eller är det nya oklara projekt med
              nordisk eller internationell bas som ni tänker på? Det vore intressant
              att få ett svar på detta.
            </seg>
            <seg n="a8ca52ff">
              Det finns ekonomiska bekymmer i försvaret nu, Peter Jonsson.
              Det handlar om 1 ½ miljard. Vi arbetar med en viktig proposition
              om försvarets långsiktiga inriktning. Det är en analysfas nu som
              är viktig, och sedan ska det bli en bra och genomarbetad proposition.
              Jag tror nog att det här ska bli bra.
            </seg>
            <seg n="d5898caf">
              Det som bekymrar mig är att när vi tittar på försvarsbudgeten
              de kommande två åren ser vi att ni har 7 miljarder mindre till
              försvaret. Om det finns bekymmer med vår framtidsbudget vad skulle
              det då innebära om ni vill spara de pengarna?
            </seg>
          </u>
          <note type="speaker" n="8ac0828a">
            Anf. 22 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-3" n="a189098d">
            <seg n="9557506d">
              Fru talman! Jag kan försäkra Staffan Danielsson att vi är för
              de här planen. Jag sade det, och jag kan säga det ett par gånger
              till i debatten. Men vad jag ställde frågor om är detta att vi
              har ett dåligt underlag. Jag säger att jag vill ha ett tydligt
              underlag på de 550 timmarna. Om vi hade det är det mycket möjligt
              att Miljöpartiet eventuellt skulle kunna köpa det. Jag vill inte
              säga att det är så, men teoretiskt är det så.
            </seg>
            <seg n="42eeee47">
              Men när man inte har ett underlag har jag svårt att bifalla en
              proposition. Det gäller också i livet i övrigt. Jag köper inte
              en bil om jag inte vet att bilen fungerar. Jag kollar upp det
              först. Jag kan inte göra som regeringen, Rolf Gunnarsson och kanske
              också Staffan Danielsson och övriga tydligen gör, och lita på
              detta. De har ju sagt att vi behöver 550 timmar, menar ni. Men
              jag tar reda på vad som gäller för de 550 timmarna och vad de
              ska användas till. Det gör jag när jag köper bil också. Jag litar
              inte på en bilmekaniker som säger: Den här bilen funkar; du får
              köpa den för 195 000. Då litar jag inte på honom. Jag ser till
              att bilen funkar först, innan jag betalar 195 000 kronor. Det
              är skillnaden mellan regeringens sätt att hantera det här och
              hur vi i Miljöpartiet ser det.
            </seg>
            <seg n="fbd5f7b2">
              Du ger inte heller något svar på detta, Staffan Danielsson. Frågan
              är: Hur kommer ni fram till de 550 timmarna? Du litar lite grann
              blint på Regeringskansliet när man har tagit fram detta.
            </seg>
            <seg n="c1b77d8b">
              Jag vill ha en åtgärd och en koppling mellan det internationella
              och de timmar som finns. Man måste kunna redovisa tydligt om man
              ska göra en insats på 7 ½ miljard kronor på 2530 år när det troligtvis
              kommer att bli mycket dyrare. Vi vet ju hur det är. Ni kräver
              av oss tre partier att vi bara ska köpa detta rätt av. Det är
              på gränsen till lite oförskämt, tycker jag. Jag vill ha ett konkret
              underlag så att jag kan fatta ett konkret beslut.
            </seg>
          </u>
          <note type="speaker" n="c36aabd3">
            Anf. 23 STAFFAN DANIELSSON (c) replik:
          </note>
          <u who="Q5616883" xml:id="i-99934322f8f7f6ce-3" n="9ac3f402">
            <seg n="93eb947a">
              Fru talman! Om jag ställde frågor till Peter Jonsson gjorde jag
              en miss eftersom han inte hade rätt till fler repliker. Det var
              inte meningen.
            </seg>
            <seg n="3d8a1aa9">
              Peter Rådberg ställde en fråga. Vad ska de 550 flygtimmarna användas
              till? Svaret är: till strategiska flygtransporter. Det tror jag
              säkert att vi är överens om.
            </seg>
            <seg n="4dc48131">
              Det gläder mig också att du säger att vi är överens om att de
              här behövs. Jag känner en viss tvekan om det från andra partier.
              Om du får borra vidare i siffrorna finns det visst hopp om att
              du möjligen kan landa åt det här hållet också. Det tar jag också
              till mig.
            </seg>
            <seg n="aa0d1bc5">
              Jag kan bara säga att den bedömning som finns nu är Försvarsmaktens,
              mot bakgrund av vår internationella strategi som säger att vi
              ska ha två bataljoner och beredskap för tre mindre insatser. Det
              är detta som är bakgrunden. Vi vill också dubbla insatserna. Det
              är en tydlig bakgrund. Försvarsmakten har gjort en bedömning.
              Man tar inte med battle groups , som vi har ansvar för nu och
              då. Då kommer man fram till 550 timmar. Regeringen har gått på
              det. Vi kan sälja timmarna till andra länder. Vi har tillgång
              till dem. Detta är bakgrunden. Norge, som är ett mindre land än
              Sverige, har bokat 400 timmar. Finland, som framför allt satsar
              på ett invasionsförsvar, har bokat 100 timmar. Det är väl också
              i relation till vad vi har bokat. Jag tycker att vi i Norden beställer
              och tar ansvar i förhållande till den ambition vi har internationellt.
            </seg>
            <seg n="397813e2">
              Jag tar till mig detta, Peter. Jag tycker att det är bra att
              Miljöpartiet står bakom internationella insatser och inser att
              det behövs flygtransporter med C 17-plan.
            </seg>
            <seg n="4f912ea1">
              Jag hade en fråga som jag inte fick svar på från Peter Jonsson,
              så jag ställer den till dig: Innebär reservationen att ni bejakar
              multilateralt samarbete om flygtransporter, bara det inte är det
              här projektet och bara inte några Natoländer är inblandade? Den
              tolkningen fick jag av en av de tre samarbetspartnerna.
            </seg>
          </u>
          <note type="speaker" n="8275af40">
            Anf. 24 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-4" n="a189098d">
            <seg n="17307520">
              Fru talman! Det förs en diskussion om huruvida det ska finnas
              en Nordic Battlegroup 2011 över huvud taget. Den frågan är inte
              löst utifrån den ekonomiska situation som råder just nu. Kopplar
              du då ihop den med flygtransporterna så vet vi inte var vi landar.
            </seg>
            <seg n="da93dc29">
              När det gäller internationella insatser rent allmänt vet vi inte
              vad vi ska satsa på framdeles på grund av ekonomin. Vi kan ju
              inte heller vara överallt. Det hänger också ihop med flygtransporterna.
            </seg>
            <seg n="85108f4b">
              Det finns en massa sådana parametrar som hänger i luften. Därför
              vill jag ha ett tydligt underlag för vad de 550 timmarna ska användas
              till. Det är det vi bygger vår kritik på.
            </seg>
            <seg n="adb8b86f">
              Vi har sagt att vi vill ha detta. Sverige kan inte ensamt ha
              ett sådant här C 17-plan. Vi måste gå ihop med andra länder. Det
              är vi helt överens om. Men frågan är på vilka villkor, på vilket
              sätt och hur många timmar? Det är det underlaget som saknas för
              att vi ska kunna fatta ett bra beslut. Det är det som är hela
              grejen.
            </seg>
            <seg n="8e651cea">
              Nu kopplar man ihop den otroligt risiga ekonomin med ett försvar
              i nästan fritt fall. Det ska bli spännande och intressant att
              se och höra nu kl. 14 vilka förslag ÖB kommer fram med. Detta
              rimmar illa, och det blir dålig tajmning. Det är det här jag vill
              ha svar om från Staffan Danielsson.
            </seg>
          </u>
          <note type="speaker" n="4d4becbb">
            Anf. 25 STAFFAN DANIELSSON (c) replik:
          </note>
          <u who="Q5616883" xml:id="i-99934322f8f7f6ce-4" n="9ac3f402">
            <seg n="34e83a99">
              Fru talman! Jag tror egentligen att Peter Rådberg, Miljöpartiet
              och alliansen är överens om att Sverige har en långsiktig ambition
              att ta ansvar för fred och säkerhet internationellt i samverkan
              med andra länder. Det är ingenting som gäller tre år framåt och
              sedan tar slut, utan det är en 30-årig avskrivningstid på det
              löftet.
            </seg>
            <seg n="6a66ac11">
              Tyvärr har vi nog en sådan värld att vi kan vara trygga, eller
              otrygga, när det gäller att behovet kommer att finnas. Den ambitionen
              är grunden. Vi ska trygga vår nationella säkerhet genom att ha
              ett modernt och flexibelt insatsförsvar som ska kunna verka internationellt
              för att trygga fred och säkerhet, vilket även gagnar oss. Det
              är den grundläggande ambitionen.
            </seg>
            <seg n="e5baa0c6">
              Detaljer om jag får säga så som tillfälliga ekonomiska bekymmer
              ska vi reda ut och lösa. Men de tornar ju inte upp sig till sådana
              moln att vi ändrar vår grundläggande vilja och strategi.
            </seg>
            <seg n="b9c9c269">
              Jag ser fram emot att vi ska ta vårt fortsatta ansvar här. Jag
              kände att även Peter Jonsson gör det och att vi är överens om
              det. Vi är överens med Miljöpartiet. Då behöver vi ha soldater,
              vi behöver ha vapen och vi behöver ha en strategisk flygtransportkapacitet.
            </seg>
            <seg n="6a17cda9">
              Om vi inte fattar beslutet här i dag utan skjuter det framåt,
              utreder detta vidare och tittar på nya alternativ som inte finns
              tror jag att Sverige lever farligt när det gäller våra möjligheter
              att leva upp till de mål som vi alla är överens om.
            </seg>
          </u>
          <note n="ec9ded5d" type="speaker">
            Anf. 26 GUNILLA WAHLÉN (v) replik:
          </note>
          <u who="Q4990084" xml:id="i-d725eeb790f33320-2" n="aaa16481">
            <seg n="790a9f24"/>
            <seg n="06472ecd">
              Fru talman! Staffan Danielsson och övriga borgerliga riksdagsledamöter!
              Det finns ett skäl till att vi diskuterar detta så djupt och detaljrikt
              nu. Vi gör det därför att det står i propositionen att Sverige
              har undertecknat avtalet med förbehåll för riksdagens godkännande.
              Det är alltså det vi ska fatta beslut om i dag. Om riksdagen säger
              nej i dag går frågan tillbaka och man får ta ett omtag. Det är
              nu i dag som man kan besluta om man ska godkänna avtalet eller
              inte, och det är det avtalet vi diskuterar.
            </seg>
            <seg n="54439419">
              Jag måste ge beröm till regeringen för propositionen. Det står
              mycket klart och tydligt vilka kostnader och vilka tider som gäller
              och hur avtalet ser ut. Det var lätt att gå igenom, diskutera
              och fundera över hur avtalet ser ut. Det är därför vi kan ta upp
              så detaljerade frågor i dag.
            </seg>
            <seg n="b5084501">
              Man kan hitta en annan lösning, menar vi och inte bara vi i Vänsterpartiet
              utan också andra. Man skulle kunna ha en samnordisk lösning där
              man äger planen civilt, men där de är utrustade för att man ska
              kunna göra militära strategiska transporter.
            </seg>
            <seg n="5092cb42">
              Problemet med avtalet är att de här tre planen ägs och förvaltas
              av Nato. Problemet är inte att Natoländer ingår eftersom nästan
              alla länder i Europa är Natoländer, utan problemet är att de ägs
              och förvaltas av Nato.
            </seg>
            <seg n="210248e4">
              Det finns, precis som Peter Jonsson sade, lösningar redan i dag
              som man kan ta till för de transporter som behövs i dag. Vi vet
              inte om det blir någon battle group 2011. Jag är helt övertygad
              om att man efter utvärdering kommer att komma fram till att det
              koncept som 2008 har kan man inte ha fortsättningsvis, utan man
              måste ha ett annat koncept.
            </seg>
          </u>
          <note type="speaker" n="9efb731d">
            Anf. 27 STAFFAN DANIELSSON (c) replik:
          </note>
          <u who="Q5616883" xml:id="i-99934322f8f7f6ce-5" n="9ac3f402">
            <seg n="663e5811">
              Fru talman! Låt oss titta på Vänsterpartiets lösningar. Ni är
              tydliga med att ni menar att reservationen ska tolkas så att ni
              utesluter det här projektet som är det enda som finns på plan
              just nu. Det utesluter ni. Jag tror inte att det utesluts av de
              andra partierna, men jag har inte fått besked om detta.
            </seg>
            <seg n="de37c546">
              Du tycker i stället att man ska diskutera med de nordiska länderna
              eller, som du sade tidigare, med EU. Norge är med i det här projektet
              med 400 timmar. Finland är med i projektet med 100 timmar. Det
              blir väl Danmark, Island och Sverige kvar då, men det är inte
              realistiskt, Gunilla. Det är en vacker tanke. Hade vi börjat från
              scratch och ingen hade bundit sig kunde jag gärna ha varit med
              på den. Men inte minst när det gäller försvar och att ta ansvar
              för internationell fred och säkerhet måste man ha substans bakom,
              och det är min ärliga övertygelse att det här är ett bra framförhandlat
              avtal. Det är viktigt att riksdagen fattar beslut om det i dag.
              Jag vill inte använda ordet ansvarslöst, men det medför en väldigt
              stor risk man ger sig ut på ett gungfly om vi skulle bifalla reservationen.
            </seg>
            <seg n="4abcb8f1">
              Sedan menar du att det är ett väldigt stort problem att det är
              Nato som erbjuder andra länder att ansluta sig till det här projektet.
              Det tror jag också står för er och inte de andra partierna. Jag
              tycker inte att det är ett problem. Det är en möjlighet. Nato
              har kapacitet. Det är alltså tolv länder från Europa och USA som
              tillsammans har lyckats få fram det här förmodligen rätt prisvärda
              alternativet som vi nu har möjlighet att ansluta oss till. Gör
              vi inte det blir det väl någonting annat som inte finns eller
              att köpa två egna C 17-plan. Och då, Gunilla, kostar det kanske
              50 år i avskrivningstid och mycket mer än 200 miljoner kronor
              per år.
            </seg>
          </u>
          <note n="b0a628ad" type="speaker">
            Anf. 28 GUNILLA WAHLÉN (v) replik:
          </note>
          <u who="Q4990084" xml:id="i-d725eeb790f33320-3" n="aaa16481">
            <seg n="790a9f24"/>
            <seg n="9dfe80a7">
              Fru talman! Vi har inte bundit oss vid det här avtalet ännu,
              Staffan Danielsson. Jag hoppas att vi inte gör det kl. 16 i dag
              heller. Vad är det som gör att beslutet måste fattas nu innan
              höstens proposition kommer, innan man har klarlagt och diskuterat
              hur framtidens försvar ska se ut i Sverige? Vad är det som gör
              att vi måste fatta ett 30-årigt bindande avtal nu?
            </seg>
            <seg n="8268d466">
              Vi kanske gör om lite grann i våra insatsstyrkor. Vi kanske kommer
              fram till att vi inte har råd att skicka så många soldater eller
              så mycket tung utrustning som vi trodde för att par år sedan.
              Vi kanske förändrar vår politik. Vi vet inte hur budgeten ser
              ut nästa år. Varför ska vi binda oss fast de närmaste åren till
              en kostnad på 1,4 miljarder när det finns mycket angelägna behov
              som måste tillfredsställas som kan gå före detta? Det går inte
              bara tåg via Sibirien ut i världen. Det går tåg från Sverige genom
              hela Europa och ned på afrikanska kontinenten, eller också kan
              man ta båt. Det finns transportkapacitet i dag, precis som Peter
              Jonsson sade.
            </seg>
            <seg n="2219395e">
              Vi behöver se andra lösningar som man kan använda både civilt
              och militärt. Då kan man äga dem civilt samtidigt som de är utrustade
              för att användas militärt därför att man ska in i militära områden.
              Jag tycker att vi behöver en annan lösning för ett problem som
              vi är överens om att man måste lösa.
            </seg>
          </u>
          <note type="speaker" n="f1dd8761">
            Anf. 29 STAFFAN DANIELSSON (c) replik:
          </note>
          <u who="Q5616883" xml:id="i-99934322f8f7f6ce-6" n="9ac3f402">
            <seg n="f78ccf49">
              Fru talman! Varför ska vi besluta nu? Mitt svar blir att hänvisa
              till den ofta regeringskompetenta socialdemokratin som under Leni
              Björklund som försvarsminister gjorde bedömningen att det här
              måste lösas. Vi måste ha en flygtransportkapacitet. Det finns
              inte på hyllan på marknaden med tillräckliga motmedel när vi behöver
              det. Skulle det finnas och vi måste ha det kommer det att kosta
              skjortan. De gjorde bedömningen att vi till och med skulle kunna
              köpa två egna plan. Här delar 13 länder tillsammans på tre plan.
              Det är en bättre lösning.
            </seg>
            <seg n="6b8f0ee9">
              Jag är besviken och tycker att det är lite trist att Socialdemokraterna
              i opposition inte har orkat stå upp för den princip de tyckte
              var riktig för två år sedan. Den här lösningen är faktiskt billigare
              och mer flexibel. Men så är det.
            </seg>
            <seg n="ac49118c">
              Skulle vi inte lösa det här urholkas vår trovärdigt när det gäller
              våra möjligheter att leva upp till den internationella strategi
              för fred och säkerhet som vi ändå är brett överens om här i riksdagen.
              Jag noterar att Vänsterpartiet har olika andra förslag, men jag
              ser inte substansen i dem.
            </seg>
          </u>
          <note type="speaker" n="62d0d0c8">
            Anf. 30 ALLAN WIDMAN (fp):
          </note>
          <u who="Q4731041" xml:id="i-0e5405e7462c44de-0" n="e9375734">
            <seg n="0fc30d8d">
              Fru talman! Jag tror att det är viktigt att än en gång påpeka
              för alla dem som möjligen lyssnar att den resurs, den kapacitet,
              som Sverige nu står i begrepp att skaffa sig genom det här avtalet
              är en helt ny förmåga för den svenska Försvarsmakten. Vi har aldrig
              tidigare haft någon strategisk lufttransportkapacitet trots att
              vi har behövt den under mycket lång tid.
            </seg>
            <seg n="a2ababf4">
              C 17 Globemaster är ett av världens större transportflygplan.
              Det har dessutom egenskapen att det kan landa nästan var som helst
              och flyga nästan hur långt som helst. Trots dessa egenskaper är
              det ett flygplan som tar ungefär fem sex gånger den last som det
              största flygplanet i det svenska flygvapnet, nämligen Hercules,
              i dag kan lasta. I den meningen är C 17 inte bara en strategisk
              lufttransportkapacitet, utan det är också en taktisk sådan.
            </seg>
            <seg n="79d6b82c">
              De 550 timmar som Sverige har option på att använda årligen motsvarar
              behovet vid en större internationell insats och en mindre internationell
              insats. Jag vill påminna om att Sverige i dag är involverad i
              två större insatser och en ganska stor därtill i Tchad.
            </seg>
            <seg n="9a55b145">
              Det faktum att vi landar på 550 timmar har en annan mycket väsentlig
              innebörd, nämligen att efter USA är Sverige det land som har första
              tjing på att använda de här flygplanen. Det får en väldig betydelse.
              När den här typen av transportkapacitet utnyttjas har det i regel
              hänt någonting i världen som kan vara otäckt eller mycket oroande.
              Då vill alla nationer samtidigt använda de tre flygplanen, och
              då har det en väldig betydelse att vi står som nummer två bakom
              ett land som har 190 egna sådana här transportflygplan.
            </seg>
            <seg n="14b02606">
              Fru talman! Vi har talat mycket om de militära behoven, men jag
              vill understryka att de här planen kommer att innebära ett stort
              mervärde för Sverige inte minst inom ramen för civil krishantering.
              Mot bakgrund av vad jag har sagt i fråga kapacitet och räckvidd
              tror jag att vi alla kan förstå att de hade varit en värdefull
              tillgång de dagar då vi hanterade kri-sen med tsunamin i Thailand.
            </seg>
            <seg n="0e029b91">
              Jag måste säga att jag är lite besviken på socialdemokratin.
              Jag skulle kunna berätta om långa promenader med förutvarande
              socialdemokratiska statssekreterare i ett vintrigt Helsingfors
              när diskussionen fördes om att köpa två flygplan. Då var jag ledsen
              över att den socialdemokratiska regeringen inte kunde leverera,
              men jag ser också i dag att hyresalternativet förefaller mer rationellt.
              Men nu vill Socialdemokraterna inte heller hyra.
            </seg>
            <seg n="8f43a12f">
              När man de två kommande åren har 7 miljarder mindre än regeringen
              i sin alternativa försvarsbudget blir det inte fråga om att beställa
              en Ferrari till priset av en Skoda, utan då blir det fråga om
              att gömma sig i någon annans bagagelucka.
            </seg>
            <seg n="1ba33f60">
              Fru talman! Peter Jonsson upprepar som många socialdemokrater
              ofta gör i den försvarspolitiska debatten att vi ska ta saker
              och ting i rätt ordning. Jag vill påminna om att det var den socialdemokratiska
              regeringen som tog Sverige till egenskapen som framework nation
              i Nordic Battlegroup utan att ha förvissat sig om att det fanns
              en strategisk flygtransportkapacitet. Det är en av de brister
              som Sverige har anmält till Europeiska unionen inför beredskapsperioden.
            </seg>
            <seg n="0384ba9e">
              Fru talman! Min besvikelse är kanske ännu större när det gäller
              Miljöpartiet. Miljöpartiet har under lång tid predikat värdet
              av ett svenskt ansvar för internationell fred och säkerhet. Miljöpartiet
              satsar i dag mer pengar i sin alternativbudget på försvaret än
              vad Socialdemokraterna gör. Miljöpartiet hade en motion som i
              mycket positiva ordalag beskrev värdet av den här resursen. De
              ställde inom ramen för utskottets beredning ett antal frågor om
              kapaciteten. De fördes in i utskottets betänkande på s. 8. Det
              gäller underlaget till beräkningen av antalet timmar och förklaringen
              till att storleken på utnyttjandet innebär att man får prioritet
              när fler vill ha de här planen.
            </seg>
            <seg n="d19a51af">
              Trots det landar man nu i ett klart avslag på regeringens proposition.
              Över det är jag uppriktigt bekymrad.
            </seg>
            <seg n="0870d3fb">
              För några år sedan varnades socialdemokrater här i kammaren för
              ett alltför nära försvarspolitiskt och säkerhetspolitiskt samarbete
              med Miljöpartiet. Nu, fru talman, är det dags att varna Miljöpartiet
              för ett alltför nära och intimt samarbete med socialdemokratin.
            </seg>
            <seg n="e60a6631">
              Med det yrkar jag bifall till förslagen i betänkandet.
            </seg>
          </u>
          <note type="speaker" n="dc817799">
            Anf. 31 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-5" n="a189098d">
            <seg n="ba507d78">
              Fru talman! Jag kan lugna Allan Widman, precis som jag har försökt
              lugna de andra borgerliga representanterna. Vi är ju för ett sådant
              här. Vi har inte ändrat oss sedan den stund då vi skrev vår motion.
              Vad vi diskuterar är att vi inte har tillräckligt bra underlag,
              vilket jag har lyft upp för de andra representanterna.
            </seg>
            <seg n="0640cb88">
              Jag ska börja med något som bekymrar mig lite. Jag vet inte om
              jag missförstod Allan Widman. Han sade: Vi har första tjing efter
              USA om det skulle hända något eftersom vi har 550 timmar och USA
              har 1 000.
            </seg>
            <seg n="afb71d3d">
              Du tog en typ av tsunamikatastrof eller liknande som exempel.
              Det bekymrar mig att Allan Widman tar det som exempel. Om det
              skulle hända en sådan katastrof ska vi väl alla hjälpas åt. Vi
              ska väl inte roffa åt oss flygplanen för att vi råkar ha flest
              timmar och betalar lite mer än Tjeckien, Ungern eller något annat
              land.
            </seg>
            <seg n="1faf6e30">
              Har jag missförstått Allan Widman? Om jag inte har gjort det
              blir jag oerhört bekymrad.
            </seg>
            <seg n="c2b1dca6">
              Vi har sagt, vi skriver och jag sade i talarstolen att vi måste
              gå tillsammans med andra länder och vi måste ha detta. Men vi
              får inte ett rejält underlag som är kopplat till ett behov på
              2530 år och 550 timmar. Man kan inte redogöra för det på ett bra
              sätt. Det gäller också den ekonomiska situation vi har i dag.
            </seg>
            <seg n="b72dbb76">
              Jag kan hålla med Gunilla Wahlén om att det ju pågår en massa
              utredningar, så varför kan man inte ta det här i ett samlat grepp
              och se vad vi behöver. När det gäller Nordic Battlegroup 2011
              har till och med ÖB sagt att det är mycket tveksamt om vi ska
              ha det eftersom vi inte har råd.
            </seg>
          </u>
          <note type="speaker" n="c3a590a4">
            Anf. 32 ALLAN WIDMAN (fp) replik:
          </note>
          <u who="Q4731041" xml:id="i-0e5405e7462c44de-1" n="e9375734">
            <seg n="240de0f8">
              Fru talman! Jag hör att Peter Rådberg upprepade gånger säger:
              Vi är för detta. Vi vill ha detta.
            </seg>
            <seg n="2d9e19b6">
              Men, Peter Rådberg, ni avslår ju den proposition som regeringen
              har kommit med. Ni är inte alls intresserade av detta. Ni ställde
              ett antal frågor. De frågorna fick ni svar på i försvarsutskottets
              beredning. Det togs fram uppgifter, det förklarades och det hänvisades
              till Försvarsmaktens egna bedömningar. Men ni valde, trots detta,
              att avslå. Det tycker jag är mycket tråkigt och oroande.
            </seg>
            <seg n="dfda8597">
              Enligt det avtal som är slutet mellan de 15 länderna står det
              alldeles tydligt att först av allt kommer räddandet av liv, alltså
              innan man funderar på vem som ska ha första, andra eller tredje
              tjing. Den humanitära aspekten finns tillgodosedd i avtalet.
            </seg>
            <seg n="0eab18b9">
              När det inte handlar om att rädda liv utan om att ta hem nödställda
              svenska, italienska eller amerikanska medborgare får den här typen
              av turordning och prioritet betydelse. Det vet vi. När det händer
              någonting otäckt i världen står utsända diplomater framför flygbolagens
              incheckningsdiskar och bjuder på biljetterna och vill ha hem sina
              egna först. Vi kan tycka illa om det, men det är en realitet,
              och den måste vi förhålla oss till.
            </seg>
            <seg n="00fa67ae">
              Jag kopplade detta till tsunamin och att det då hade varit en
              bra tillgång. Min poäng var att vi kan använda de här planen i
              en lång rad olika civila insatser som inte behöver handla om tsunami.
              Det kan handla om hungerkatastrofer, sådana katastrofer som vi
              nu ser i Kina och Burma där vi hade kunnat göra en insats.
            </seg>
            <seg n="2c86b3c3">
              Peter Rådberg säger: Varför just nu? Det var viktigt att tillräckligt
              många länder var intresserade för att ett sådant här avtal skulle
              kunna ros i hamn och den underliggande volymen skulle göra investeringen
              mödan värd.
            </seg>
          </u>
          <note type="speaker" n="5e56b304">
            Anf. 33 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-6" n="a189098d">
            <seg n="8b460f6f">
              Fru talman! Allan Widman försöker nu säga att om det händer en
              katastrof ska alla hjälpa till. Men samtidigt säger du att vi
              har första tjing efter USA beroende på vilken katastrof det handlar
              om. Det gör mig lite bekymrad. När det gäller den typen av händelser
              är det för mig helt självklart att EU eller FN ska stå för det.
              Om det händer en katastrof som tsunamin ska alla hjälpas åt för
              att få hem de människor som är på plats, oavsett vilken typ av
              katastrof det är.
            </seg>
            <seg n="34e4051a">
              Jag upprepar att vi inte får ett tillräckligt bra underlag för
              att fatta det här beslutet. Ni redogör inte riktigt för kopplingen
              mellan de internationella åtaganden vi har och antalet flygtimmar.
            </seg>
            <seg n="1e817e53">
              Som jag sade till Staffan Danielsson är det ett antal parametrar
              som hänger löst. Det är ett antal utredningar på gång. Vi vet
              inte om det blir någon Nordic Battlegroup 2011 troligtvis inte,
              på grund av ekonomin. Vi vet inte vilka internationella insatser
              vi ska göra framdeles. Detta hänger naturligtvis intimt ihop med
              de flygtimmar vi beställer. Man kan inte ta det ena och lösa det
              andra på vägen.
            </seg>
            <seg n="19e5168e">
              Det måste vara en samlad bild som vi i riksdagen kan säga ja
              eller nej till. Den samlade bilden finns tyvärr inte.
            </seg>
          </u>
          <note type="speaker" n="bde10da1">
            Anf. 34 ALLAN WIDMAN (fp) replik:
          </note>
          <u who="Q4731041" xml:id="i-0e5405e7462c44de-2" n="e9375734">
            <seg n="d69d058b">
              Fru talman! Ett av problemen när Peter Rådberg hänvisar till
              Europeiska unionen är att Miljöpartiet inte fullt ut vill delta
              i det samarbetet heller.
            </seg>
            <seg n="f176485c">
              Som Staffan Danielsson har varit inne på flera gånger är det
              här det alternativ som nu står till buds. Det finns ett samarbete
              som heter Salis, men de planen går inte att jämföra med de flygplan
              som vi diskuterar här. Flera länder i Europa har sagt att man
              inte är beredd att sätta sin personal i de gamla ryska flygplan
              som ingår i Salissamarbetet.
            </seg>
            <seg n="8497323c">
              Jag kan bara konstatera att redan med dagens insatser fyller
              vi de 550 timmarna. Då räknar jag inte in några civila krishanteringsinsatser.
              Jag räknar inte in beredskapsperioder för Nordic Battlegroup.
            </seg>
            <seg n="c23e060d">
              Jag tror att det i den här kammaren fortfarande finns en stor
              samsyn kring att vi ännu mer bör fokusera på att möta efterfrågan
              på fredsskapande, säkerhetsskapande och humanitära insatser ute
              i världen. Då vågar jag som politiker känna att de här 550 timmarna
              kommer vi inte bara att behöva i år och nästa år och om tio år,
              utan också om 20 och 30 år. Det är värt att påminna om att flera
              av de Herculesplan som vi i dag har i den svenska försvarsmakten
              är över 40 år gamla. Gripenflygplanen kommer innan de tas ur drift
              att vara kanske 5060 år gamla.
            </seg>
            <seg n="04db8b9a">
              Att köpa den här resursen innebär ett mycket mer långsiktigt
              och omfattande ekonomiskt åtagande och därmed också ett större
              risktagande.
            </seg>
          </u>
          <note type="speaker" n="92a151cd">
            Anf. 35 PETER JONSSON (s) replik:
          </note>
          <u who="Q5891935" xml:id="i-5e746e583c10d214-4" n="9fe64023">
            <seg n="215a807a">
              Fru talman! Det blir lite upprepning, men jag vill ändå ställa
              en fråga till Allan Widman.
            </seg>
            <seg n="dc456c2d">
              Anser Allan Widman att Försvarsmakten har ekonomiska problem
              i dag? Om han anser att Försvarsmakten har ekonomiska problem,
              hur anser han i så fall att de ska lösas? Det finns en koppling
              till den diskussion vi haft i dag för det finns ett åtagande 2030
              år framåt i tiden. Det handlar om 7, 8, 9, kanske 10 miljarder,
              beroende på hur situationen ser ut, som vi ska låsa upp. Den svenska
              Försvarsmakten har andra stora behov som behöver täckas i framtiden
              vad gäller försvarsmaterielsidan. I samtliga frågor duckar regeringen,
              utom just när det gäller den här frågan. Där är man glasklar.
              Den ska vi fatta beslut om i dag, innan en grundlig analys gjorts.
              Det är det vi påpekar, och vi tycker att det är en felaktigt inriktad
              politik. Sedan finns behovet av strategiska och även taktiska
              flygtransporter. Det måste Sverige naturligtvis ha, självklart.
            </seg>
            <seg n="ac10015b">
              På något sätt känns det som att regeringens politik i dag är
              att lägga ned så många förband som möjligt. Man gick till val
              på jobbpolitiken. På många områden läggs nu försvarsmateriel såsom
              torped, mina, sensor ned. Hundratals människor kommer att bli
              arbetslösa på grund av regeringens politik, och det menar Allan
              Widman och Folkpartiet är köp över hyllan. Er politik hänger inte
              ihop, och det är det jag pekar på.
            </seg>
            <seg n="ff598b22">
              Slutligen: Vi sparar precis lika mycket pengar som regeringen,
              ingenting annat. Jag hoppas att det är sista gången Allan Widman
              står i talarstolen och ljuger om Socialdemokraternas budgetpolitik,
              för det är fortfarande inte 7 miljarder utan 4 miljarder vi ska
              spara. Det är precis lika mycket som regeringen.
            </seg>
          </u>
          <note type="speaker" n="e72593ae">
            Anf. 36 ALLAN WIDMAN (fp) replik:
          </note>
          <u who="Q4731041" xml:id="i-0e5405e7462c44de-3" n="e9375734">
            <seg n="79df9c8a">
              Fru talman! Vi kan börja där Peter Jonsson slutade. Jag är inte
              det minsta rädd för att stå här och påstå att mätt över perioden
              2008, 2009 och 2010 är den sammanlagda anslagsgivningen från Socialdemokraterna
              till försvaret 7 miljarder mindre än den som regeringen anslagit.
            </seg>
            <seg n="37fafe28">
              Visst, Försvarsmakten har ekonomiska problem. Jag är lite glad
              att Peter Jonsson tar upp det, även om det delvis ligger vid sidan
              av ämnet. De besparingar som Försvarsmakten inom loppet av 18
              minuter kommer att redovisa är i huvudsak inte förestavade av
              de besparingar som aviserades i finansplanen i budgetpropositionen
              i höstas. Det beror på att Försvarsmakten saknar 1 ½ miljard i
              den löpande budgeten, och precis som varje annan myndighet i landet
              måste Försvarsmakten få sin ekonomi i balans. Annars är fortsatt
              inriktning av denna verksamhet helt omöjlig.
            </seg>
            <seg n="5a7ddfb8">
              Då springer Socialdemokraterna runt i Sverige och säger: Stopp!
              Lägg inte ned TMS och Bamse. Gör ingenting med grundorganisationen.
              Inga regementen ska läggas ned. Vi ska tänka efter först.
            </seg>
            <seg n="0e84cc5c">
              För varje dag som går med de överkapaciteter, skevheter och obalanser
              som finns i Försvarsmakten kommer, om ingenting görs, problemen
              i morgon och i övermorgon att bli ännu mycket större, Peter Jonsson,
              särskilt för ett parti som har 7 miljarder mindre för den här
              verksamheten. Vi kan inte stoppa verkligheten. Vi måste fortsätta
              att styra mot den övergripande inriktning som vi 2004, trots en
              socialdemokratisk regering, lyckades enas om.
            </seg>
          </u>
          <note type="speaker" n="81f5a0e1">
            Anf. 37 PETER JONSSON (s) replik:
          </note>
          <u who="Q5891935" xml:id="i-5e746e583c10d214-5" n="9fe64023">
            <seg n="bfd39893">
              Fru talman! Låt mig påminna om att ÖB kom till regeringen för
              några veckor sedan och hade ett förslag. Det var inte mer pengar
              ÖB ville ha i sin budget, utan han ville överföra ett antal miljoner
              kronor från försvarsmaterielanslaget till förbandsverksamheten.
              Han ville utifrån sin utgångspunkt och sin kunskap om Försvarsmaktens
              situation lösa detta men fick inte det för regeringen.
            </seg>
            <seg n="fd236b3c">
              I stället säger regeringen att Försvarsmakten ska gå ut och låna.
              Tänk om vi förde den typen av politik vad gäller vår hushållsekonomi,
              att vi skulle låna till konsumtionen, alltså låna till att köpa
              mat. Hur länge tror Allan Widman att det skulle fungera? Det är
              självklart ett jättebekymmer att ni inte litar på ÖB. Det är lite
              frustrerande, för ÖB hade förslag till förändringar. Nu måste
              han utifrån regeringens direktiv gå ut och skära mycket kraftigare
              i grundorganisationen. Det är ett bekymmer.
            </seg>
            <seg n="d5e9a24b">
              Samtidigt som ÖB svettas och sliter sitt hår fattar vi i kammaren
              beslut om ökade utgifter på 7 ½ upp till kanske 10 miljarder.
              363 000 i timmen kostar flygplanet, och då kanske vi inte ens
              ska flyga med det. Det tycker Allan Widman och Folkpartiet är
              ansvarsfull ekonomisk politik.
            </seg>
            <seg n="76e0d66c">
              Jag förstår att Allan Widman håller fast vid de 7 miljarderna
              och inte inser att det inte är 7 miljarder. Utifrån den politiska
              utgångspunkt som gäller de frågor vi nu talar om är det väl detsamma
              när det gäller budgetpolitiken.
            </seg>
          </u>
          <note type="speaker" n="6cf71537">
            Anf. 38 ALLAN WIDMAN (fp) replik:
          </note>
          <u who="Q4731041" xml:id="i-0e5405e7462c44de-4" n="e9375734">
            <seg n="4a2f1ff1">
              Fru talman! För några år sedan stod Peter Jonsson i kammaren
              och hade en metafor som gick ut på att försvarspolitiken och försvarspolitikerna
              var ett enda långt tåg där Peter Jonsson satt framme hos lokföraren
              och hejade på och kastade in nytt kol i pannan, medan vi andra
              uppenbarligen var sådana som satt längst bak och bara ville dra
              i bromsen och obstruera på olika sätt.
            </seg>
            <seg n="decac87c">
              Jag säger inte detta för att vara politiskt polemisk, Peter Jonsson,
              men om vi inte gör något åt strukturproblemen i Försvarsmakten
              skjuter vi ett berg av åtaganden, skulder och tillkortakommanden
              på framtiden, till andra generationer av försvarspolitiker. Medverka
              inte till detta! Gå inte ut och ge löften om att verksamheter
              ska vara kvar och materielprojekt fortsätta att pågå för du vet
              lika väl som jag att det inte kommer att hålla.
            </seg>
            <seg n="5625664d">
              Det är riktigt att Försvarsmakten inte fick lyfta 750 miljoner
              kronor från materielanslaget till förbandsanslaget. Varför fick
              de inte det? Jo, för vid en närmare kontroll visade det sig att
              Försvarsmakten inte tänkte sig att avstå från investeringarna
              i nya materielprojekt. De tänkte skjuta dem på framtiden ett par
              tre år. Det är inte rätt sätt att hantera obalanserna på. De blir
              inte mindre och de försvinner inte genom att man skjuter dem på
              framtiden. Det är tråkigt att behöva säga att Försvarsmakten därmed
              delvis kommer att instämma i den taktik som Socialdemokraterna
              nu bedriver, men icke desto mindre är det sant.
            </seg>
            <seg n="1b065b30">
              Nu kommer förslag som förhoppningsvis tar itu med strukturproblemen
              och överkapaciteten. Jag ser fram emot de förslagen, men jag varnar
              socialdemokratin för att utställa populistiska löften om att vi
              kan behålla allt, för det kan vi inte.
            </seg>
          </u>
          <note type="speaker" n="3b1d694e">
            Anf. 39 ROSITA RUNEGRUND (kd):
          </note>
          <note n="b30cf5f8">
            Fru talman! Först vill jag yrka bifall till utskottets förslag
            i betänkandet FöU11 och därmed avslag på de motioner och reservationer
            som finns.
          </note>
          <u who="Q4975896" xml:id="i-9c883d5a3682330a-0" n="d70755d7">
            <seg n="f6787240">
              Jag ska helt kort framföra några synpunkter. Vi har hört att
              det klart framkommer av propositionen att det råder stor brist
              på strategisk flygtransportkapacitet och att det är viktigt att
              plan som avses användas i operativ drift har den kapacitet som
              behövs för säkra och snabba transporter, alltså hög lastkapacitet
              kombinerad med förmåga att landa på korta landningsbanor.
            </seg>
            <seg n="e6437df3">
              För mig som kristdemokrat och det är också regeringens ambition
              handlar denna fråga om det grundläggande, nämligen att internationella
              insatser som ökar den globala säkerheten även ger nationell säkerhet.
              Det har vi hört tidigare i dag vid den öppna utfrågningen. Det
              handlar också om solidaritet och hur vi på ett smidigt sätt kan
              sjösätta internationella insatser avsedda att skapa demokrati
              och frihet för våra bröder och systrar i andra länder. Det gäller
              även Sveriges roll beträffande de humanitära insatserna och, vilket
              också togs upp tidigare, den civila krishanteringen. För mig och
              för oss kristdemokrater är solidariteten inte bara lokal och nationell.
              Den är global och den är gränsfri.
            </seg>
            <seg n="e8cd0ad9">
              Fru talman! Vi har i riksdagens kammare ett antal gånger enhälligt
              fattat beslut om att medverka i internationella missioner, vilket
              för mig personligen är självklart. Jag tror också att det är självklart
              för svenska folket att det behövs god utrustning och säkra transporter.
            </seg>
            <seg n="dd9de079">
              Kristdemokraterna anser att Sverige, utifrån sin förmåga och
              sina möjligheter, har en skyldighet att skydda utsatta människor
              i andra länder när FN kallar, alltså utifrån de kriterier som
              jag tidigare nämnde. Varje dag finns det behov av att ingripa
              till skydd för utsatta människor på olika håll i världen. Samtidigt
              måste vi vara medvetna om att alla ingripanden är förknippade
              med svåra politiska och praktiska problem. Var, när och hur det
              internationella samfundet ska ingripa i konflikter är svåra frågor.
            </seg>
            <seg n="5b9721d2">
              Fru talman! Sverige har en lång tradition av deltagande i olika
              FN-operationer och på senare tid också i Natoledda insatser.
            </seg>
            <seg n="ffb026e2">
              Att Sverige fullföljer uppdrag i Tchad, har fått en utvidgad
              roll i Afghanistan och har fått ansvaret för en av EU:s så kallade
              snabbinsatsstyrkor är några exempel som påvisar att vårt bidrag
              till en säkrare och tryggare värld är efterfrågat.
            </seg>
            <seg n="215be955">
              Försvarsmakten har också under en längre tid uttryckt ett behov
              av tillgång till strategisk flygtransportkapacitet, detta för
              att man snabbt och effektivt ska kunna transportera tung utrustning
              över stora avstånd till platser som saknar moderna flygplatser
              och där det finns en hotbild riktad mot de internationella insatserna.
            </seg>
            <seg n="39dac899">
              Nu ligger det ett förslag från regeringen om multilateralt samarbete
              om strategiska flygtransporter. Det, fru talman, ställer vi kristdemokrater
              oss bakom.
            </seg>
            <seg n="bf8e1922">
              Återupptagna förhandlingar
            </seg>
          </u>
          <note type="speaker" n="e4e2786f">
            Anf. 40 TALMANNEN:
          </note>
          <u who="unknown" xml:id="i-5e746e583c10d214-6" n="00e5a394">
            <seg n="0a82c5d8">
              Vi har nu kommit fram till statsministerns frågestund på 45 minuter.
            </seg>
            <seg n="bf3a30be">
              EU och de svenska kollektivavtalen
            </seg>
          </u>
          <note n="13baf17a">
            Överläggningen var härmed avslutad.
          </note>
          <note n="c074c318">
            Ajournering
          </note>
          <note n="2d7bdfd3">
            Kammaren beslutade kl. 13.51 på förslag av tredje vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note n="75df3aa9">
            Förhandlingarna återupptogs kl. 14.00.
          </note>
          <note n="dc74fdad">
            7 § Statsministerns frågestund
          </note>
          <note type="speaker" n="fff9adba">
            Anf. 41 MONA SAHLIN (s):
          </note>
          <u who="Q231413" xml:id="i-13b20875b31fca35-0" n="66cfd032">
            <seg n="e9be32d9">
              Herr talman! Jag har en fråga om försvaret av kollektivavtal
              och kampen mot lönedumpning. Det är en fråga som jag också har
              försökt interpellera statsministern om eftersom han efterlyste
              en interpellation just från mig. Men den lämnade han över till
              herr Littorin, som klagar över att han får för många interpellationer.
              Jag hoppas därför att jag kan få svar här.
            </seg>
            <seg n="fde7acc2">
              Jag har två krav som jag också tog upp i går vid partiledaröverläggningen.
              Det handlar om att jag anser att statsministern på toppmötet i
              juni bör ta upp frågan om att EU till exempel i alla sina nya
              direktiv måste garantera att varje land verkligen får möjlighet
              att i sina nationella regler skydda mot lönedumpning. Men det
              handlar också om kravet på att öppna utstationeringsdirektivet
              för omförhandling. Detta är prioriteringar som vi socialdemokrater
              anser att Sverige bör driva under sitt ordförandeskap i EU nästa
              år, som jag också tog upp i går.
            </seg>
            <seg n="0199ceaf">
              Min fråga är: Kommer statsministern på toppmötet i juni att ta
              upp dessa frågor? Om inte: Varför?
            </seg>
          </u>
          <note type="speaker" n="22bef8ce">
            Anf. 42 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-7" n="00e5a394">
            <seg n="8d9eab3c">
              Herr talman! Jag har i olika sammanhang uttryckt stöd för att
              det vägval som Sverige gjorde för väldigt länge sedan, att ha
              en lönebildningsmodell som bygger på kollektivavtalsslutande parter,
              är bättre än en lagstyrd lönesättning. Det har tjänat oss väl.
              Det är inte så att den i alla delar är perfekt.
            </seg>
            <seg n="9c6155ae">
              Skälet till att detta nu diskuteras är att det finns en Lavaldom
              som i och för sig understryker denna rätt att man ska kunna fortsätta
              att ha en kollektivavtalsmodell och till och med också med möjligheter
              att använda stridsåtgärder mot arbetsgivare från en annan medlemsstat.
            </seg>
            <seg n="ecad20cf">
              Det som vi analyserar är om det kan ha någon sorts bäring på
              delar av vår lagstiftning och då kommer att beröra bara en mindre
              del av den svenska arbetsmarknaden.
            </seg>
            <seg n="65d0b299">
              Jag tycker att om man räcker upp handen inom EU-systemet ska
              man verkligen ha belagt att det finns ett allvarligt problem av
              det slag som Mona Sahlin nu understryker. Och jag har helt enkelt
              inte det underlaget. Analysen och tidsplanen för denna har vi
              dessutom ingått en överenskommelse om tillsammans med arbetsmarknadens
              parter, och den löper fram till den 15 december. Efter det vet
              vi bättre. Nu tycker jag att denna fråga är för tidigt väckt.
            </seg>
          </u>
          <note type="speaker" n="87d5f7b1">
            Anf. 43 MONA SAHLIN (s):
          </note>
          <u who="Q231413" xml:id="i-13b20875b31fca35-1" n="66cfd032">
            <seg n="0ae4234e">
              Herr talman! Jag tycker att det är märkligt om statsministern
              inte tycker sig ha underlag för att ställa frågan oroligt och
              bestämt på toppmötet i juni.
            </seg>
            <seg n="3b597ee8">
              Det är en sak att vi, precis som många andra länder, behöver
              förändra vår egen lagstiftning. Men efter Rüffertdomen, som berör
              frågeställningar som blir aktuella för hela Europas löntagare,
              finns denna frågeställning i flera länder i Europa, statsministern.
              Och om oron inte har nått dina öron, tycker jag att det bara är
              lyssna på debatten i många av Europas länder. Det är snarare så
              att frågan kommer att ställas varför inte just Sveriges statsminister
              gör det, Sverige som har ett så starkt ansvar för de kollektivavtal
              som statsministern också nu uttryckte ett stort stöd för.
            </seg>
            <seg n="67b38e57">
              Direkt efter valet sade regeringen lite kaxigt i en artikel att
              man nu skulle ha en aktiv Europapolitik. Man sade: När Sverige
              talar lyssnar EU. Jag undrar: Vad är det de ska lyssna till om
              inte statsministern räcker upp handen också på toppmötet i juni
              och talar om det som är så avgörande och viktigt, inte bara för
              svenska löntagare, utan det är faktiskt mycket större än så?
            </seg>
            <seg n="012fb890">
              Min fråga och mitt krav kvarstår. Statsministern bör i juni ta
              upp detta.
            </seg>
          </u>
          <note type="speaker" n="d3647483">
            Anf. 44 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-8" n="00e5a394">
            <seg n="1b1712b8">
              Herr talman! Förhoppningsvis lyssnar de till vårt stora engagemang
              i klimatfrågan, till hur vi beskriver hur folk får jobb i Sverige
              och hur vi har gjort det mer lönsamt att arbeta.
            </seg>
            <seg n="ea2f1c49">
              Men låt oss hålla oss till denna fråga. Återigen tycker jag att
              verksamheten i den särskilda högnivågrupp som finns tillsatt är
              viktig. I bilaterala samtal diskuterar vi Lavaldomen. Men om vi
              verkligen vill sätta i gång hela EU-maskineriet bör vi ställa
              oss frågan: Vad är syftet med det? Tänk att vi till exempel säger
              att det utstationeringsdirektiv som förhandlades under en socialdemokratisk
              regering nu skulle återöppnas. I vilken riktning tror vi då att
              den debatten skulle gå? Förmodligen är det ogenomträngligt och
              möjligt att göra väldigt lite. I värsta fall går det i motsatt
              riktning jämfört med vad Sverige vill. Ska jag då ta på mig ansvaret
              för att initiera en process som i grunden urholkar kollektivavtalens
              ställning i Sverige?
            </seg>
            <seg n="ce4262d4">
              Detta vet vi ingenting om, Mona Sahlin, vare sig du eller jag.
              Men det finns en sådan risk. Man räcker inte upp handen om man
              inte har underlag för att visa att det verkligen finns ett problem
              som dessutom EU är relevant part för att lösa. Om vi har det är
              jag inte rädd för att ta den diskussionen. Men jag äventyrar inte
              någon svensk modell utan den typen av underlag.
            </seg>
            <seg n="faa0f993">
              Den svenska arbetsmarknadsmodellen
            </seg>
          </u>
          <note type="speaker" n="cb0b3cbd">
            Anf. 45 ALICE ÅSTRÖM (v):
          </note>
          <u who="Q4354173" xml:id="i-6b21f444429e568c-0" n="324867a4">
            <seg n="4c315e98">
              Herr talman! Jag vill, liksom Mona Sahlin, ta upp frågan om hur
              vi bäst värnar den svenska arbetsmarknadsmodellen inom EU.
            </seg>
            <seg n="ddf561bb">
              Genom EG-domstolens domar i Laval- och Rüffertfallen har faktiskt
              en av grundpremisserna för den svenska arbetsmarknadsmodellen
              förändrats. Dessa båda domar innebär som bekant att den fria rörligheten
              inom EU faktiskt kan användas för att utländska företag ska kunna
              konkurrera med lägre löner på den svenska arbetsmarknaden.
            </seg>
            <seg n="fb2de582">
              Inför folkomröstningen 1994 gavs det ett löfte om att den svenska
              kollektivavtalsmodellen ska respekteras. Den visade sig formellt
              inte gälla i EG-domstolen.
            </seg>
            <seg n="4179a5a4">
              Nu har regeringen tillsatt en utredning med anledning av domen,
              och den utredningen ska vara klar den 15 december.
            </seg>
            <seg n="1c0320f8">
              Min fråga till statsministern blir då: Är det inte rimligt, när
              ett av löftena inför inträdet i EU har visat sig obrukbart, att
              man väntar med riksdagens beslut om ratificering av Lissabonfördraget
              det är nämligen där som vi kan begära ett undantag tills den tillsatta
              utredningen är klar med sitt arbete? Om utredningen kommer fram
              till att det inte räcker med att ändra i den svenska lagstiftningen
              har vi försuttit chansen att få ett undantag.
            </seg>
          </u>
          <note type="speaker" n="cbee4e42">
            Anf. 46 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-9" n="00e5a394">
            <seg n="7e177905">
              Herr talman! Som bekant tycker Vänsterpartiet att varken detta
              fördrag eller något annat fördrag är något att ha eftersom Vänsterpartiet
              till att börja med inte vill ha EU. Det är alltså inte någon ärligt
              känd omtanke om EU som gör att ni nu möjligen ifrågasätter själva
              fördragsändringen den här gången.
            </seg>
            <seg n="6c01f359">
              Låt mig säga att om det är någonting som sker i fördraget så
              är det att det stärker arbetstagarnas rättigheter eftersom det
              antas en särskild rättighetsstadga som en del av detta fördrag.
              Det går snarare i rätt riktning.
            </seg>
            <seg n="19a09d72">
              Det ställs frågor här, och detta är en väldigt angelägen diskussion
              och debatt. Men jag är väldigt oroad för att vi inte inväntar
              den analys som nu faktiskt är i gång.
            </seg>
            <seg n="3690acaf">
              Jag såg på tv häromkvällen att någon facklig företrädare nu bedriver
              så kallad polackjakt i Sverige. Jag vet inte hur ni kände. Men
              jag tyckte att det var rätt obehagligt. Jag tycker inte att det
              känns så där väldigt bra om vi nu ska ha polackjakt runt om i
              Sverige, utan jag tycker att vi ska ordning och reda i våra regelsystem
              och att vi ska ge tid för den analys som vi har tillsatt en utredning
              om. Denna analys ska vara klar den 15 december. Vi har varit överens
              med arbetsmarknadens parter om att det ska se ut på det sättet.
              Låt oss invänta detta innan vi påstår att vi vet vilka konsekvenserna
              är.
            </seg>
          </u>
          <note type="speaker" n="f7071f78">
            Anf. 47 ALICE ÅSTRÖM (v):
          </note>
          <u who="Q4354173" xml:id="i-6b21f444429e568c-1" n="324867a4">
            <seg n="b996bf02">
              Herr talman! Statsministern kunde ha lyssnat på vad jag sade.
              Jag sade: Borde vi inte vänta på utredningens analys och kartläggning
              av vad domarna egentligen innebär innan vi ratificerar det nya
              fördraget? Den enda möjlighet som vi har är att då kunna begära
              ett undantag i det nya fördraget. Det finns en rad fackliga företrädare
              i bland annat fackförbundet Byggnads som är djupt oroade över
              konsekvenserna.
            </seg>
            <seg n="2f14e704">
              Även om statsministern inte bryr sig så mycket om deras oro tycker
              vi att det är rimligt att man då kan presentera ett underlag så
              att man i så fall ska kunna känna sig trygg. Men eftersom statsministern
              är så övertygad och inte är beredd att ta någon strid när det
              gäller svenska kollektivavtal eller kan tänka sig att vänta med
              att ratificera fördraget tills utredningen kommer med analysen,
              kan statsministern då garantera dem som nu är oroliga över att
              den svenska modellen håller på att avvecklas att det inte kommer
              att komma några nya domar som inkräktar på den svenska arbetsmarknadsmodellen?
            </seg>
          </u>
          <note type="speaker" n="bbd41833">
            Anf. 48 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-10" n="00e5a394">
            <seg n="0452030e">
              Herr talman! Alice Åström är medveten om att man inte kan ställa
              ut den typen av löften. Vad är det egentligen som händer i Europa?
              Jo, vi går från slutna nationella system, där vi förr bara jobbade
              i vårt eget land, till en ökad grad av rörlighet över gränserna.
              Vi försöker få regelsystem som ska underlätta och möjliggöra detta.
            </seg>
            <seg n="abfaf187">
              Jag inser att Vänsterpartiet inte har varit med och inte tycker
              att detta är en riktig utveckling. Men många av oss tycker att
              det är en riktig och bra utveckling att det finns en typ av gränsöppningar
              och möjligheter att röra sig och att regelsystemen då bör följa
              med och samtidigt respektera nationell särart i form av kollektivavtalsmodell
              i Sverige. Skälet till att jag inte tycker att vi ska sätta det
              ifråga när det gäller ratifikationsprocessen är att jag inte anser
              att det har med fördraget att göra. Fördraget stärker arbetstagares
              rättigheter. Dessutom finns det ingen möjlighet att öppna på det
              sättet. 13 länder har redan ratificerat detta fördrag som innan
              vi skrev under jag var själv och undertecknade detta fördrag på
              Lucia förra året var förankrat. Det fanns ett brett stöd i Sveriges
              riksdag för att vi skulle göra undertecknandet, inte av Vänsterpartiet
              men av övriga partier.
            </seg>
            <seg n="e254e771">
              Då är det fel svar på en möjlig oro som existerar. Bättre är
              då att utreda och försöka se vad vi kan göra inom ramen för nationell
              lagstiftning.
            </seg>
            <seg n="d57dfaf6">
              Anslutningen till a-kassan
            </seg>
          </u>
          <note type="speaker" n="ebafe557">
            Anf. 49 PETER ERIKSSON (mp):
          </note>
          <u who="Q470630" xml:id="i-07df9d1a7c2eb452-0" n="4714de0e">
            <seg n="a298468a">
              Herr talman! Regeringens reformer av a-kassans finansiering är
              ett misslyckande som helt i onödan minskat anslutningen till a-kassan.
              Vid nästa lågkonjunktur kommer många arbetslösa att stå utan försäkringsskydd,
              skriver i dag Finanspolitiska rådet i en rapport inte oppositionen.
            </seg>
            <seg n="d2ca9e49">
              Regeringens misslyckande har lett till att vi i dag har över
              1 ½ miljon människor utan a-kassa. I dag kommer ytterligare ett
              meningslöst men välriktat stolpskott. Regeringens utredare föreslår
              att en tvångsanslutning ska genomföras. En del av dem som står
              utanför ska tvingas in. Men orättvisorna ökar genom att akademiker
              med trygga jobb och höga löner slipper undan med en liten avgift,
              medan handelsanställda får betala mer än dubbelt så mycket. Studenter
              och deltidsarbetande får inte vara med. Andra måste vara med men
              kan ändå inte kvala in för ersättning om de blir arbetslösa.
            </seg>
            <seg n="b04cc8b4">
              Tror inte statsministern att det kommer att kännas orimligt att
              vissa får betala 5 000 kronor om året till a-kassan utan att kunna
              få någon trygghet eller ersättning vid arbetslöshet? Är inte trygghetssystemen
              snart tillräckligt orättvisa och urholkade även för en borgerlig
              regering?
            </seg>
          </u>
          <note type="speaker" n="492791ba">
            Anf. 50 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-11" n="00e5a394">
            <seg n="fe9f0bcc">
              Herr talman! För det första: Vad är Finanspolitiska rådet för
              någonting? Jo, det är ett särskilt råd som denna regering har
              tillsatt för att granska vår finanspolitik, alltså ett sätt att
              säkerställa att fler röster kan höras och genomlysa regeringens
              arbete. Finanspolitiska rådet konstaterar att vi varaktigt har
              ökat sysselsättningen, framför allt med vår a-kasseförändring
              och med vårt jobbskatteavdrag. De ser mycket positiva effekter.
              De är kritiska mot det första steget när det gällde a-kasseförändringen
              för att det inte tillräckligt mycket differentierade beroende
              på arbetslöshet.
            </seg>
            <seg n="1b9894ea">
              Det finns också en a-kasseutredare som har presenterat sin utredning
              i dag. Vi ska naturligtvis titta på detta men har inga svar att
              ge i dag. Han har fullgjort det uppdrag vi begärde, och vi får
              återkomma. Men om vi nu ska beskriva effekterna av regeringens
              politik och hur det har beskrivits är den samlade bilden att vi
              för en skarpt sysselsättningsskapande politik, bra för svenska
              folket dessutom, med följden att också inkomstskillnaderna minskar
              i Sverige.
            </seg>
          </u>
          <note type="speaker" n="c9c15936">
            Anf. 51 PETER ERIKSSON (mp):
          </note>
          <u who="Q470630" xml:id="i-07df9d1a7c2eb452-1" n="4714de0e">
            <seg n="94c0d147">
              Herr talman! Den samlade bilden av regeringens politik när det
              gäller trygghetssystemen och särskilt a-kassan är att hundratusentals
              människor har tvingats ut ur a-kassorna och i dag står utan försäkringsskydd.
              Om vi skulle komma in i en ny lågkonjunktur kommer väldigt många
              människor att riskera att hamna helt utanför en vettig försörjning.
            </seg>
            <seg n="55df54dc">
              Det här är oerhört allvarligt, och det är också vad Finanspolitiska
              rådet i dag skriver i sin rapport. Regeringens egen myndighet
              som granskar regeringens ekonomiska politik säger att det här
              är ett misslyckande.
            </seg>
            <seg n="dfa77ed3">
              Jag tycker att det är lite märkligt att inte regeringsföreträdaren
              nummer ett, alltså statsministern, vill kännas vid ett sådant
              tydligt angrepp. Jag tycker att det vore anständigt och rimligt
              att erkänna att man har misslyckats och att man borde tänka om.
            </seg>
            <seg n="593b567b">
              Från Miljöpartiets sida har vi föreslagit en allmän sjukförsäkring
              och arbetslivstrygghet där vi för in a-kassan och sjukförsäkringen
              och ser till att inte så många faller i kläm mellan stolarna och
              försäkringssystemen på det sätt som nu sker.
            </seg>
            <seg n="018f25f1">
              Jag skulle föreslå att statsministern säger att vi är beredda
              att skrota det här förslaget som kommer i dag från utredaren,
              tittar på Miljöpartiets förslag som är mycket mer anpassat till
              dagens arbetsmarknad och vänder den här politiken som bara slår
              mot svaga människor.
            </seg>
          </u>
          <note type="speaker" n="6a52eb97">
            Anf. 52 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-12" n="00e5a394">
            <seg n="4bd54ccb">
              Herr talman! Det är ungefär 460 000 personer som har lämnat a-kassan
              sedan valet. Vilka är det? Det har vi inte fullt ut svaret på,
              men vi vet åtminstone att några grupper är tydligt överrepresenterade.
              Det handlar dels om dem som har fyllt 63 år, förmodligen grundat
              på en uppfattning att de inte har någon betydande arbetslöshetsrisk
              kvar under denna sista del av sitt förvärvsarbetande liv. En annan
              grupp är förtidspensionärer som alltså har varit med och finansierat
              ett system som de rimligen inte får särskilt mycket ut av, även
              om vi anstränger oss för att de som lever med sjuk- och aktivitetsersättning
              ska kunna återkomma till arbetsmarknaden. En annan stor grupp
              är studenter som alltså inte är yrkesverksamma men som tidigare
              har varit med och finansierat a-kassan.
            </seg>
            <seg n="de02b07d">
              Det kan finnas andra grupper. Vi ska fortsätta analysen, men
              stora grupper som har lämnat har förmodligen gjort det utifrån
              de enskildas mycket välmotiverade synsätt att de inte vill finansiera
              något som de upplever inte ger särskilt mycket tillbaka.
            </seg>
            <seg n="97824e2f">
              Återigen: Förändringen av a-kassan i sin helhet beskrivs som
              ett av de viktigaste instrumenten för att varaktigt öka sysselsättningen
              i Sverige. Vi får väl se när vänsterpartierna går till val nästa
              gång om ni menar att allt detta ska läggas tillbaka till hur det
              var före 2006 med en därmed ökad arbetslöshet som följd.
            </seg>
            <seg n="d7e656ba">
              Globaliseringen och demokratin
            </seg>
          </u>
          <note type="speaker" n="542dc455">
            Anf. 53 GÖRAN LINDBLAD (m):
          </note>
          <u who="Q326524" xml:id="i-023d0f831b25afaf-0" n="175f01c8">
            <seg n="b89ab1a9">
              Herr talman! I dag och i morgon sammanträder Europarådets parlamentariska
              församlings politiska utskott här i riksdagen. Kollegerna har
              enats om att jag ska ställa en fråga till statsministern om globaliseringens
              inverkan på demokratiutvecklingen i världen och hur Sverige som
              ordförandeland i Europarådet avser att driva frågan om demokratisering
              och globalisering inom Europarådets ram.
            </seg>
          </u>
          <note type="speaker" n="9a4a7796">
            Anf. 54 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-13" n="00e5a394">
            <seg n="bb215c09">
              Herr talman! Det verkar vara en sympatisk grunddemokratisk ordning
              att man får rösta fram vilka frågor som ska ställas!
            </seg>
            <seg n="e234491f">
              När jag tidigt blev politiskt intresserad var demokrati något
              som satt väldigt trångt i en del av Europa och några få övriga
              delar av världen. Det har varit en ganska fantastisk resa att
              få uppleva demokratins utbredning. Inte minst på vår egen kontinent
              är detta väldigt tydligt. Militärjuntor av olika slag har fallit
              i södra Europa. Kommunismen har inte längre grepp om östra Europa.
              Det har kommit demokratier på plats i dess efterföljd.
            </seg>
            <seg n="8d576f40">
              Europarådet har varit en förkämpe för att tidigt gå fram för
              att säkerställa demokratins utveckling och att värna mänskliga
              rättigheter och kommer fortsatt att göra så, också i de länder
              som i dag kallar sig demokratier, vilket vi naturligtvis inte
              ska glömma bort. Liknande ser vi också i övriga delar av världen.
            </seg>
            <seg n="c290d591">
              Det är mycket kvar att göra, men vi ska inte förtröttas. Det
              är väldigt många människor på vår jord som fortsatt inte har möjlighet
              att få rösta, och det är en grundläggande rättighet som dessutom
              ger anständiga samhällen varhelst demokratin kommer på plats.
            </seg>
            <seg n="10b9faaa">
              De svenska kollektivavtalen
            </seg>
          </u>
          <note type="speaker" n="4dd0a874">
            Anf. 55 SVEN-ERIK ÖSTERBERG (s):
          </note>
          <u who="Q3370194" xml:id="i-fa5b2a199212faec-0" n="c6326fff">
            <seg n="6711f3ec">
              Herr talman! Jag har känt statsministern i riksdagsarbetet sedan
              1994, och jag måste säga att under den perioden har inte statsministern
              gjort sig känd för att vara någon stor kramare av svenska kollektivavtal.
              Det är en oro som jag naturligtvis upplever.
            </seg>
            <seg n="55e2ecd5">
              Nu låter det annorlunda i retoriken. Men det är många som tvivlar
              på retoriken, om den är äkta eller ett spel för gallerierna, inte
              minst från svensk fackföreningsrörelses sida.
            </seg>
            <seg n="0fc8d2f9">
              Vore det inte ett alldeles ypperligt tillfälle för statsministern
              att skingra den oro som ändå finns ute i samhället? Jag tror att
              statsministern är medveten om den, även om han i svaret till Mona
              Sahlin viftar bort frågan.
            </seg>
            <seg n="dd2e12fb">
              Vore det inte ett ypperligt tillfälle att vid toppmötet i juni
              ta upp denna fråga och deklarera detta? Barroso var tidigt ute
              till stöd för Sverige i detta. Det vore väl bra att få stödet
              för de svenska kollektivavtalen ytterligare deklarerat från högsta
              ort i EU. Varför missar statsministern denna chans som finns på
              toppmötet i juni?
            </seg>
          </u>
          <note type="speaker" n="b8b5f8e7">
            Anf. 56 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-14" n="00e5a394">
            <seg n="5b78dcf8">
              Herr talman! Som jag sade tycker jag att en kollektivavtalsbaserad
              modell med ett stort ansvarstagande från de avtalsslutande parterna
              är att föredra framför den lagstiftning, ofta med lagstyrning
              kring minimilönenivåer, som finns i andra länder. Vår modell är
              att föredra, men den är inte perfekt i alla delar, och den förtjänar
              ibland att diskuteras hur kan den utvecklas?
            </seg>
            <seg n="be2d3200">
              En utgångspunkt för mig är att den dom, Lavaldomen, som ligger
              till grund för mycket av den oro som finns ju inte i grunden ifrågasätter
              den svenska kollektivavtalsmodellen. Det var trots allt delvis
              detta som hade kunnat ligga till grund för den typ av oro som
              frågeställaren ger uttryck för. Domen leder till frågor om tillämpning
              i marginalen av den svenska arbetsmarknaden som vi vill analysera
              och har bett en utredare titta på fram till den 15 december. Om
              jag nu i juni skulle påstå en massa saker blir det mer baserat
              på oro och vad som kanske är. Det är inget fel att göra så i opinionsbildning,
              men en statsminister har delvis en annan roll. Det måste vara
              mer grundat i att vi har gjort vår analys och de facto vet vad
              vi talar om. Utifrån det kan man sedan välja att agera.
            </seg>
            <seg n="d5b1318b">
              Sverige och EU:s miljömål
            </seg>
          </u>
          <note type="speaker" n="729ec5ef">
            Anf. 57 JAN ANDERSSON (c):
          </note>
          <u who="Q5554833" xml:id="i-a328fae69be2d096-0" n="e1d55f22">
            <seg n="4e3b6b69">
              Herr talman! För ungefär 15 år sedan var debatten som hetast
              i Sverige om huruvida vi skulle ansluta oss till Europeiska unionen
              eller ej. Jag förespråkade ett medlemskap. Det gjorde jag utifrån
              miljöfrågorna, därför att det behövs ett brett engagemang internationellt
              och internationella lösningar, inte minst för att enskilda länder
              inte ska kunna undandra sig ansvar och på det sättet kortsiktigt
              få konkurrensfördelar för den egna industrin.
            </seg>
            <seg n="c8ff35b8">
              Det gläder mig nu mycket när jag ser att EU börjar leverera rejält
              på det här området. Kommissionen har lagt fram sitt förslag till
              klimat- och energipaket.
            </seg>
            <seg n="587cca23">
              Min fråga till statsministern är: Hur ser statsministern på Sveriges
              möjligheter att uppfylla förnybarhetsmålet och biodrivmedelsmålet?
            </seg>
          </u>
          <note type="speaker" n="8dde4f2d">
            Anf. 58 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-15" n="00e5a394">
            <seg n="fbc10ad8">
              Herr talman! Vi har sida vid sida kämpat för att Sverige ska
              träda in i Europeiska unionen just grundat på att mänskligheten
              nu står inför gränsöverskridande problem som de gamla nationalstaterna
              inte ensamt kan svara upp gentemot. Det kanske mest tydliga exemplet
              är hur miljöproblem är gränsöverskridande. Vi kan rena aldrig
              så mycket här i Sverige, vi påverkas ändå av energiproduktion
              och utsläpp som sker i vår omvärld. EU blir ett sätt att tillsammans
              ta ansvar för och möta de miljöhot som vi står inför.
            </seg>
            <seg n="3d7d45f4">
              Sverige har i den bördefördelning som nu sker med anledning av
              det 20-procentsmål som antogs vid Europeiska rådet förra året
              angett att vi i vår energianvändning ska gå från en 40-procentig
              andel förnybar energi upp till 49 procent.
            </seg>
            <seg n="4d907c3f">
              Det första vi då gör är naturligtvis att titta igenom den myckna
              investering som nu väntar av förnybar energi i Sverige och användandet
              av de särskilda gröna certifikaten som ger kommersiellt gångbara
              priser för att växla in det förnybara. Det kommer till exempel
              att bli mycket mer vindkraft i Sverige.
            </seg>
            <seg n="10677e51">
              Vi är inte riktigt färdiga med analysen, men det är klart att
              vi har hopp om att vi ska kunna nå denna mycket ambitiösa målsättning
              också när det gäller biobränslet.
            </seg>
            <seg n="fe5522bb">
              Kollektivavtalen och arbetsmiljön
            </seg>
          </u>
          <note type="speaker" n="b9263b61">
            Anf. 59 JENNIE NILSSON (s):
          </note>
          <u who="Q4563096" xml:id="i-cc7f126987c92ef4-0" n="463bf0e9">
            <seg n="fd4c4bd1">
              Herr talman! Den svenska modellen bygger på att arbetsmarknadens
              parter tecknar kollektivavtal på arbetsmarknaden, kollektivavtal
              som reglerar löner och sjysta arbetsvillkor. För att den svenska
              modellen ska fungera krävs det en hög facklig organisationsgrad,
              men också att facket ges möjlighet att finnas på plats ute på
              arbetsplatserna för att kontrollera och bevaka att kollektivavtalen
              följs.
            </seg>
            <seg n="b749d8e5">
              Men kollektivavtal handlar inte bara om löner. De handlar också
              om arbetsvillkor och arbetsmiljö. Om kollektivavtalen inte kan
              värnas innebär det att facket förlorar en möjlighet att arbeta
              för att förbättra arbetsmiljön på arbetsplatserna.
            </seg>
            <seg n="d4186bcb">
              Min fråga till statsminister Fredrik Reinfeldt är: Vilka åtgärder
              är statsministern beredd att vidta för att värna kollektivavtalen
              och därmed ge fackliga organisationer viktiga och nödvändiga verktyg
              för att jobba för arbetsmiljöförbättringar?
            </seg>
          </u>
          <note type="speaker" n="3025ccba">
            Anf. 60 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-16" n="00e5a394">
            <seg n="909b50ea">
              Herr talman! Det handlar naturligtvis bland annat om att i samtal
              med länder där man inte har den här typen av modell skapa förståelse
              för att detta har tjänat oss väl och har fungerat väl. Det måste
              naturligtvis också i grunden bygga på att det är ansvarsbärande
              parter som agerar på ett sätt som väcker förtroende hos medlemmar
              och hos andra här i Sverige.
            </seg>
            <seg n="9f75eaec">
              Det har ju förts en diskussion. Först hette det att partierna
              tappade sina medlemmar. Nu heter det att fackföreningar också
              har problem att behålla sina medlemmar. Det leder till samma typ
              av diskussion, det vill säga vem som har huvudansvaret för att
              se till att man är attraktiv för att behålla eller till och med
              få nya medlemmar. Rimligen bör också, precis som de politiska
              partierna, de fackliga företrädarna ställa sig frågan: Företräder
              vi potentiella medlemmar och de medlemmar vi har på allra bästa
              sätt? Kan vi på något sätt medverka genom att i opinionsbildning
              påpeka att hög organisationsgrad är en viktig grund för att vi
              inte ska få den utveckling som vi har sett i länder med väldigt
              låg anslutningsgrad, där det ibland blir mer extrema yttringar
              i en del fackförbund, ska jag naturligtvis bistå med det. Men
              precis som det har varit för de politiska partierna är det väldigt
              mycket en fråga om omprövning också för fackförbund här i Sverige.
            </seg>
            <seg n="2301a815">
              Sysselsättningen för personer med funktionsnedsättning
            </seg>
          </u>
          <note type="speaker" n="f7629ccd">
            Anf. 61 MARIA LUNDQVIST-BRÖMSTER (fp):
          </note>
          <u who="Q264452" xml:id="i-90c833e6a382d100-0" n="95c9676d">
            <seg n="957ed7d1">
              Herr talman! Min fråga till statsminister Reinfeldt handlar om
              personer med funktionsnedsättning och deras rätt till arbete.
              Vi vet ju att tillgängligheten är helt avgörande för att en person
              med funktionsnedsättning ska kunna leva ett självständigt liv.
              Vi vet också att en majoritet av personerna med funktionsnedsättning
              skulle kunna utföra ett förvärvsarbete om arbetsmiljön var tillgänglig
              och arbetsuppgifterna anpassade.
            </seg>
            <seg n="c6ebfffb">
              Min fråga till statsministern är: Vilka åtgärder kommer statsministern
              och regeringen att vidta för att minska utanförskapet och öka
              sysselsättningen för personer med funktionsnedsättning?
            </seg>
          </u>
          <note type="speaker" n="fb6c25d2">
            Anf. 62 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-17" n="00e5a394">
            <seg n="6df0637e">
              Herr talman! Jag möter allt oftare en förändrad attityd. Det
              gäller Försäkringskassan och det gäller Arbetsförmedlingen. Man
              frågar i dag i mindre utsträckning vilken förmåga som saknas och
              ställer mer frågan: Vilken förmåga finns? Det är en större mental
              förändring än vi kanske har klart för oss.
            </seg>
            <seg n="51cb03de">
              Den som har en funktionsnedsättning, den som till del inte är
              arbetsförmögen kan om man ändrar förutsättningarna eller hjälper
              till på annat vis faktiskt ha både arbetsförmåga och utföra ett
              arbete väl så bra som andra. Vi har sett många exempel på det.
              Jag har själv varit i Värmland hos Left is Right som anställer
              personer med Aspergers syndrom. De gör ett fantastiskt arbete,
              givet att man har anpassat det till deras förutsättningar.
            </seg>
            <seg n="1f9fa60d">
              Vi hade i april 17 600 personer med funktionsnedsättning registrerade
              hos Arbetsförmedlingen. Det är 22 procent färre på ett år. Det
              beror delvis på att våra nystartsjobb har varit verkningsfulla
              för den här gruppen och att vi har alltmer av lönebidragssystem
              för att hjälpa också dem med funktionsnedsättning i en god konjunktur
              och en god arbetsmarknad. Men vi kommer säkert att behöva göra
              mer.
            </seg>
            <seg n="1cfe9aa3">
              Kommunernas ökade kostnader för socialbidrag
            </seg>
          </u>
          <note type="speaker" n="573d1bae">
            Anf. 63 CARIN RUNESON (s):
          </note>
          <u who="Q3363839" xml:id="i-a4502b2a46588836-0" n="5172b9c7">
            <seg n="4527df37">
              Herr talman! För drygt ett år sedan ställde jag här i kammaren
              en fråga till statsministern om de ekonomiska konsekvenserna för
              kommunerna med anledning av försämringarna inom a-kassan, framför
              allt med tanke på att ni har tagit bort plusjobb och utbildningsvikariat.
            </seg>
            <seg n="79150c5e">
              För tidigt väckt fråga, svarade statsministern den gången. Men
              precis som vi socialdemokrater befarade har försämringarna lett
              till att mer än hälften av Sveriges kommuner har fått ökade socialbidragskostnader,
              och många människor har förstås hamnat i en hopplös situation
              och kan inte försörja sig själva.
            </seg>
            <seg n="4ef376bb">
              Därför ställer jag frågan igen till statsministern: Hur anser
              statsministern att kommunerna ska finansiera de här ökade kostnaderna?
              Alla kommuner har ju inte en bra ekonomi, och 2, 3 eller 4 miljoner
              kan faktiskt vara skillnaden mellan röda och svarta siffror i
              bokslutet.
            </seg>
          </u>
          <note type="speaker" n="644c0973">
            Anf. 64 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-18" n="00e5a394">
            <seg n="4057cb4f">
              Herr talman! SKL:s senaste rapport visar att kommunbalansen kom
              ut något mer positivt än vi trodde. Jag tror att vi har ett överskott
              i kommunsektorn på drygt 7 miljarder. Det är alltså inte en korrekt
              beskrivning att det allmänt skulle vara underskott i Sveriges
              kommuner. Dessutom är det som Finanspolitiska rådet påpekar i
              dag så att regeringens politik kan antas ge en varaktig sysselsättningsökning
              med ungefär 90 000 personer. De finns spridda över hela landet.
            </seg>
            <seg n="b068b064">
              Fler i arbete betyder fler skattebetalare. Det betyder mer i
              skatteinkomster till kommunen och därmed naturligtvis en förmåga
              att också ha råd med de utgifter som finns i en kommun. Regeringen
              för en politik riktad mot att ta ned utanförskapet. Det är det
              mest framgångsrika sättet att säkerställa att man har råd med
              stöd till grupper som fortsatt står utanför. Det återspeglas också
              som sagt i ett fortsatt överskott i Sveriges kommuner, även om
              vi är lite oroliga, kanske framför allt på landstingssidan, för
              hur varaktigt och uthålligt detta kommer att vara framöver.
            </seg>
            <seg n="75629626">
              Familjepolitiken
            </seg>
          </u>
          <note type="speaker" n="53467029">
            Anf. 65 MIKAEL OSCARSSON (kd):
          </note>
          <u who="Q6030080" xml:id="i-a955d7e66843847a-0" n="7258f714">
            <seg n="d651e321">
              Herr talman! I dag, den 15 maj, firar vi FN:s internationella
              familjedag. Familjen hålls högt av det svenska folket. En ny Sifoundersökning
              visar att nio av tio svenskar anser att det är en grundläggande
              rättighet för ett barn att få växa upp tillsammans med både sin
              mamma och sin pappa.
            </seg>
            <seg n="cca40f60">
              Nu införs vårdnadsbidraget och jämställdhetsbonusen. I regeringsförklaringen
              utlovas kontinuerligt stöd till föräldrarna under barnens uppväxt.
              Samtidigt har inte regeringen ännu anammat det som exempelvis
              både Labour och Tory så tydligt har tagit ställning för i Storbritannien,
              nämligen att alla beslut som påverkar stabiliteten i äktenskap
              och familj på något sätt måste konsekvensbeskrivas utifrån hur
              de påverkar familjen.
            </seg>
            <seg n="d3eaaf4e">
              Min fråga är alltså: Är detta att konsekvensbeskriva politiska
              beslut utifrån hur familjen påverkas någonting som statsministern
              ställer upp på?
            </seg>
          </u>
          <note type="speaker" n="d4bc7c82">
            Anf. 66 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-19" n="00e5a394">
            <seg n="e873ffc7">
              Herr talman! Jag kan försäkra att har man ett parti som heter
              Kristdemokraterna i sin regering har man så att säga utredningsenheten
              i regeringen. Det påpekas naturligtvis hela tiden vilka effekter
              på familjen som olika förslag har.
            </seg>
            <seg n="b34c6643">
              Den för Kristdemokraterna mycket viktiga vårdnadsbidragsreformen
              är ju en del av regeringens familjepolitiska program som syftar
              till att ge familjer utökade valmöjligheter i ett land där vi
              redan har rätt rika valmöjligheter med en stark föräldraförsäkring,
              en kvalitativ förskola, goda möjligheter att ha bra tillsyn och
              pedagogiska verktyg för att barn ska kunna utvecklas på ett bra
              sätt.
            </seg>
            <seg n="f2ac7f09">
              Till det tycker vi att det är viktigt att tillföra det som också
              gör att föräldrar får utökade möjligheter att själva bestämma
              vad de tycker är rätt balans i livet i hur man hjälper till att
              se sina barn växa upp.
            </seg>
          </u>
          <note n="99617107">
            Nord Stream-projektet
          </note>
          <note type="speaker" n="f8066b01">
            Anf. 67 CARINA OHLSSON (s):
          </note>
          <u who="Q3363827" xml:id="i-55cec1c80eb10008-0" n="8183e4cd">
            <seg n="a9b9d54d">
              Herr talman! Just nu pågår arbete i, som redan har sagts, Europarådets
              politiska utskott här i riksdagen. De frågor som reses i sammanhangen
              är många. En av dem gäller Nord Stream-projektet. Det har diskuterats
              flera gånger här i riksdagen i kammaren, i hearingar, i EU-nämnden
              med mera.
            </seg>
            <seg n="02b7e3f4">
              Konsekvenserna av projektet diskuteras också i Europarådets utskott.
              Parlamentariker från Europarådet undrar om regeringen ser en möjlighet
              att diskutera denna fråga när alla parter finns på plats, som
              i Europarådet, eftersom frågan är viktig ur många olika aspekter
              demokrati, miljö, energi, ekonomi och säkerhetspolitiskt.
            </seg>
            <seg n="7f521369">
              Kommer statsministern och regeringen att anta utmaningen att
              lyfta upp den typen av frågor under det svenska ordförandeskapet
              i Europarådet och därmed öka den mellanstatliga delaktigheten?
            </seg>
          </u>
          <note type="speaker" n="a0e8ff6f">
            Anf. 68 Statsminister FREDRIK REINFELDT (m):
          </note>
          <u who="unknown" xml:id="i-9a08999ddf5643a0-1" n="00e5a394">
            <seg n="9da81b1b">
              Herr talman! Nord Streams idé om att lägga en lång gasledning
              i Östersjön har här i riksdagen bemötts av två typer av förhållningssätt.
            </seg>
            <seg n="56e304bf">
              Alldeles oaktat frågor om deltagande och diskussion har de tre
              vänsterpartierna förklarat att de redan vet vad svaret är: Nej,
              det blir inget.
            </seg>
            <seg n="d0a3587d">
              Alliansregeringen har mer försökt att utgå från att vi har lagar
              och konventioner som styr hur man ska förhålla sig till bland
              annat stora infrastrukturprojekt. Det finns en internationell
              havskonvention som tillåter att man lägger ut gasledningar men
              det finns också nationell miljölagstiftning som ska pröva om det
              har miljökonsekvenser som kan vara negativa för Sverige inte minst
              den diskussion som har varit på Gotland, som jag besökte i går.
            </seg>
            <seg n="5cfc9790">
              Vi avser att fullfölja detta på ett seriöst sätt och pröva detta
              i enlighet med svensk lagstiftning. Skälet till att vi än så länge
              inte har kunnat fullt ut pröva detta är att Nord Stream inte har
              framställt ett underlag som vi menar går att använda för den typen
              av prövning. Innan man har det på plats är det svårt att föra
              debatten. Vi avvaktar och återkommer sedan med våra ställningstaganden
              utifrån hur svensk lagstiftning ser ut.
            </seg>
            <seg n="6e6b716e">
              Jobbsökarbidrag
            </seg>
          </u>
          <note n="9c74cef8">
            Anf. 69 HELENA RIVIÈRE (m):
          </note>
          <u who="unknown" xml:id="i-93c84a6416847a35-1" n="00e5a394">
            <seg n="31ca62c0">
              Herr talman! Jag vill ställa en fråga om ordens makt. Ord och
              begrepp är sådant som bestämmer vår självuppfattning och hur vi
              uppfattar omvärlden. Det ord jag riktar in mig på är arbetslöshetsersättning.
              Det råkar heta på engelska jobseekers allowance , vilket säger
              vad det är fråga om också i svensk uppfattning, nämligen jobbsökarersättning
              eller till och med jobbsökarbidrag.
            </seg>
            <seg n="700d472a">
              Eftersom alla partier är överens om att arbetslöshetsförsäkringen
              är en omställningsförsäkring undrar jag om statsministern tycker
              att det kan vara något för oss att ta efter.
            </seg>
          </u>
          <note type="speaker" n="ea92f43f">
            Anf. 70 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-20" n="00e5a394">
            <seg n="8b5124b0">
              Herr talman! Jag vill bara påpeka för denna riksdag att politiken
              rätt ofta gör den typen av avvägningar att byta namn på saker.
              Ibland har det handlat om yrkeskategorier som ska heta saker som
              ligger i tiden. Ibland har det handlat om system där signaler
              blir fel. Förtidspensionär är ett sådant ord. Vi hade ett jättesystem
              som skulle bestå av förtidspensionärer, som därmed signalerade
              att man har jobbat färdigt, är pensionär fast i förtid. Nu säger
              vi att man lever med sjuk- och aktivitetsersättning. Vår ambition
              är att en hel del av dem ska motiveras att komma tillbaka till
              arbetslivet. På samma sätt har vi nu en jobb- och utvecklingsgaranti,
              som just lägger press på att man ska vara aktivt jobbsökande och
              stå till arbetsmarknadens förfogande.
            </seg>
            <seg n="312688e7">
              Det är viktigt om vi på olika sätt kan arbeta med ord men framför
              allt med åtgärder för att se till att vår arbetslinje hålls upp.
              Det är naturligtvis i grunden bra att arbetsföra människor också
              arbetar, både för deras egen ekonomi och hälsa och för samhällets
              allmänna utveckling.
            </seg>
            <seg n="3b06874f">
              Privatisering av skolor
            </seg>
          </u>
          <note type="speaker" n="0792ffc0">
            Anf. 71 MIKAEL DAMBERG (s):
          </note>
          <u who="Q3372917" xml:id="i-8d30bdeb6e948e75-0" n="83b2a2c4">
            <seg n="88a0877a">
              Herr talman! Min fråga handlar om kommuner som medvetet bryter
              mot lagen.
            </seg>
            <seg n="57a4a218">
              Statsministerns egen hemkommun Täby har blivit ökänd efter den
              moderata kommunledningens beslut att driva igenom en tvångsprivatisering
              av Tibble gymnasium. Turbulensen blev stor efter reautförsäljningen
              av skolan. Skolministern kände sig tvingad att ge Statskontoret
              i uppdrag att utreda lagligheten i dessa avknoppningar. Nu har
              Statskontoret kommit med sina slutsatser. Statskontorets sammanfattning
              är tydlig: Avknoppning kan strida mot både kommunallagen och EG-rätten,
              men om en privatisering ska genomföras ska marknadsprissättning
              gälla.
            </seg>
            <seg n="ef392d25">
              Men alla kommuner tänker uppenbarligen inte följa lagen. Täby
              kommun är på väg att återigen privatisera en skola, Skarpängsskolan.
              Den moderata kommunledningen vill rea ut skolan för 4,1 miljoner
              kronor, trots att Kunskapsskolan har förklarat att man kan tänka
              sig att köpa skolan för 10 miljoner kronor.
            </seg>
            <seg n="6232a9d2">
              Vad tycker statsministern om att Täby och andra kommuner uppenbarligen
              medvetet bryter mot lagen genom att slumpa bort kommunala skolor?
              Kommer regeringen på något sätt att agera för att sätta stopp
              för detta?
            </seg>
          </u>
          <note type="speaker" n="e449299d">
            Anf. 72 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-21" n="00e5a394">
            <seg n="ab7cdf55">
              Herr talman! Jag är som bekant inte kommunalråd i Täby. Man försöker
              ibland att framställa det som att det i min hemkommun finns människor
              som lider oerhört svårt, har det jobbigt och är plågade av allt
              som görs. Det är inte vad man känner igen när man bor i Täby.
              Den gymnasieskola som nämndes är fortsatt mycket populär.
            </seg>
            <seg n="74080c90">
              Vår uppfattning är att kommunen naturligtvis ska följa lagstiftningen.
              Men det är också känt att kommuner i en lång rad fall det spelar
              inte så stor roll vilken majoritet de har ibland testar gränser
              och vill se prövningar av olika saker. Exakt vad som gäller i
              det här fallet är jag inte insatt i eftersom jag inte längre har
              några kommunalpolitiska uppdrag i Täby.
            </seg>
            <seg n="a723d098">
              Uppföljning av statsministerns besök i Kina
            </seg>
          </u>
          <note type="speaker" n="3a00ea0d">
            Anf. 73 FREDRIK MALM (fp):
          </note>
          <u who="Q3675520" xml:id="i-5e746e583c10d214-22" n="e8d74ff5">
            <seg n="4fc5ecbe">
              Herr talman! Jag har en fråga rörande Kina. Statsministern var
              nyligen på besök där. Jag och många andra med mig, engagerade
              demokrativänner, var mycket positiva till den lista på politiska
              fångar som överlämnades och den höga profil som statsministern
              intog i den frågan.
            </seg>
            <seg n="9c8cc612">
              Min fråga är enkel. Har det skett någon uppföljning efter Kinaresan?
              Har man kunnat se några signaler från regimen i Peking i frågan,
              så att människorna en vacker dag kan bli fria?
            </seg>
          </u>
          <note type="speaker" n="6b328983">
            Anf. 74 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-23" n="00e5a394">
            <seg n="2ede5187">
              Herr talman! Det vi initierat sedan några år tillbaka är en dialog
              om mänskliga rättigheter med den kinesiska statsledningen. Man
              bör notera att en del biståndsmedel används för till och med en
              magisterutbildning i mänskliga rättigheter vid ett av universiteten
              i Peking. Jag själv besökte det.
            </seg>
            <seg n="6f79f004">
              Det är en framgång att trots enpartisystem det finns en möjlighet
              att fördjupa den typen av utveckling i Kina. Jag tycker att vi
              ska vårda och fortsätta att driva denna dialog om mänskliga rättigheter.
            </seg>
            <seg n="662bbd26">
              Vi överräckte som sagt en lista. Det har andra gjort före oss.
              Naturligtvis är syftet att den ska få positiva följder, någonting
              som vi ännu inte har kunnat konstatera. Kort efter det att jag
              var där kom kommissionen med kommissionspresident Barroso på besök.
              Liknande typer av diskussioner har fortsatt.
            </seg>
            <seg n="97411dcd">
              Jag har inte några konkreta svar vad detta har givit för resultat,
              men vi är inte ensamma om att föra en dialog. Det är en återkommande
              metod som används när man träffar det kinesiska ledarskapet.
            </seg>
            <seg n="512fa014">
              Förbud mot klustervapen
            </seg>
          </u>
          <note type="speaker" n="e3511976">
            Anf. 75 PETER RÅDBERG (mp):
          </note>
          <u who="Q6086370" xml:id="i-26d661feeb9ce517-7" n="a189098d">
            <seg n="6d36fb8c">
              Herr talman! Jag har en fråga till statsministern om de avslutande
              förhandlingarna om klustervapen som börjar nästa vecka i Dublin.
            </seg>
            <seg n="b3613e5b">
              Vid förra mötet i Wellington i Nya Zeeland var en överväldigande
              majoritet av länder för ett förbud mot klustervapen. Sverige försökte
              då få till stånd ett undantag för vårt eget klustervapen bombkapsel
              90, men utan framgång. Nu kommer de avslutande mötena att hållas
              i Dublin, och det blir med största sannolikhet ett förbud mot
              klustervapen. Då kommer bombkapsel 90 att inräknas.
            </seg>
            <seg n="f16438d6">
              Kommer Sverige att skriva under Oslofördraget i sin helhet om
              förbud mot klustervapen, eller kommer Sverige även denna gång
              att försöka få ett undantag för vår egen bombkapsel 90?
            </seg>
          </u>
          <note type="speaker" n="b282ea34">
            Anf. 76 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-24" n="00e5a394">
            <seg n="f64d715c">
              Herr talman! Klusterammunition kan skapa allvarliga humanitära
              problem. Vi har tyckt, som också frågeställaren påpekar, att det
              därför ska bedrivas förhandlingar för en ambitiös och internationell
              reglering av det slag som man nu försöker få på plats. Det är
              naturligtvis helt omöjligt att gå dessa händelser i förväg. Vi
              måste först se att förhandlingarna kan avslutas på ett positivt
              sätt. Sedan ska vi naturligtvis förhålla oss till det. Vår uppfattning
              har varit att det ska vara ett internationellt avtal med en reglering
              som gäller lika för alla.
            </seg>
            <seg n="6c5491fb">
              Undantag för bombkapsel 90
            </seg>
          </u>
          <note type="speaker" n="95e89a09">
            Anf. 77 OLLE THORELL (s):
          </note>
          <u who="Q6209093" xml:id="i-10824b4afe811f80-0" n="f552b78c">
            <seg n="f8ead8ca">
              Herr talman! Jag ska fråga om samma sak, klustervapen. Det kan
              vara bra att jag gör det eftersom jag inte uppfattade att det
              blev ett direkt rakt svar från statsministern.
            </seg>
            <seg n="960bd456">
              Kommer Sverige att fortsätta att verka för ett undantag för den
              svenska bombkapsel 90? Kommer Sverige att verka för reglering
              av användandet av klustervapen som inte är i linje med Oslodeklarationen?
              Kommer Sverige att verka för övergångsperioder för dem som använder
              klustervapen i dag?
            </seg>
          </u>
          <note type="speaker" n="ed584a53">
            Anf. 78 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-25" n="00e5a394">
            <seg n="8452dafd">
              Herr talman! Sverige deltog i det möte som hölls i Wellington
              den 1822 februari. Vi undertecknade tillsammans med ett 80-tal
              andra stater den deklaration som antogs vid mötet. Jag var inte
              själv närvarande, men det är andra som i sådana sammanhang representerar
              Sverige. Osloprocessens femte och sannolikt sista möte ska ske
              nu i Dublin den 1930 maj. Vi står alltså precis inför detta möte.
            </seg>
            <seg n="fa654050">
              Återigen: Det är svårt att dra slutsatser av ett möte som ännu
              inte har varit. Men jag har åtminstone givit grundvalarna för
              hur vi ser på behovet av en internationell reglering. Sedan får
              vi återkomma till vad slutresultatet har blivit och hur vi ska
              förhålla oss till det.
            </seg>
            <seg n="10b9faaa">
              De svenska kollektivavtalen
            </seg>
          </u>
          <note type="speaker" n="fd4aa08b">
            Anf. 79 ANNELI SÄRNBLAD (s):
          </note>
          <u who="Q4768958" xml:id="i-a40ea3ec37d9e854-0" n="756fc3b9">
            <seg n="7e91038c">
              Herr talman! Jag vill gå tillbaka till Laval- och Vaxholmsmålet.
              Det är allvar nu, statsministern. Det handlar om Sveriges småföretagare,
              det handlar om byggnadsarbetare, det handlar om handelsanställda
              med flera, det handlar om rättvisa på arbetsmarknaden. Vi socialdemokrater
              vill inte att arbetare ska ställas mot varandra och konkurrera
              med låga löner och taskig arbetsmiljö. Det är du som har ansvaret,
              statsministern.
            </seg>
            <seg n="31a3c6d9">
              Min fråga är: Kommer du att ta det?
            </seg>
            <seg n="bc81d9c5">
              Kan statsministern här i dag garantera att regeringen kommer
              att genomföra de lagstiftningsförändringar som är nödvändiga för
              att svenska kollektivavtal ska kunna tillämpas fullt ut i Sverige?
            </seg>
          </u>
          <note type="speaker" n="6d7cadf5">
            Anf. 80 Statsminister FREDRIK REINFELDT (m):
          </note>
          <u who="unknown" xml:id="i-5e746e583c10d214-26" n="00e5a394">
            <seg n="d38a8ab7">
              Herr talman! Det är allvar nu. Sedan nämns en massa konsekvenser,
              och så är det jag som ensam skulle vara ansvarig, om jag förstår
              frågeställaren.
            </seg>
            <seg n="9be81fa7">
              Det är en i alla delar felaktig beskrivning. Först och främst:
              Är det allvar nu? Är det inte så att Lavaldomen visar att vi har
              fått respekt för den svenska kollektivavtalsmodellen och att vi
              fortsatt är osäkra på huruvida det har mer vittgående konsekvenser?
              Ligger den ens i närheten av vad frågeställaren beskrev? Jag är
              i alla fall inte lika tvärsäker. Vi har bett en utredare att titta
              på detta fram till den 15 december. Vad har det möjligen för effekter
              givet hur den svenska modellen och den svenska lagstiftningen
              ser ut?
            </seg>
            <seg n="15a5c380">
              Det här sättet att bedriva politisk opinionsbildning går ut på
              att vi överdriver, att vi tar ut allting i förväg. Vi använder
              en piltavla, och så tror vi att vi kommer undan, vi som möjligen
              är lite internt splittrade och inte riktigt vet hur vi ska hantera
              frågan.
            </seg>
            <seg n="b275d9af">
              Jag inser att jag har många roller i svenskt samhälle. Jag kan
              väl vara piltavla också, men jag tror inte att det löser problemet.
              Jag tror inte att det är ett seriöst förhållningssätt. Det seriösa
              är att gå igenom vad det möjligen har för konsekvenser och återkomma
              med det som utgångspunkt.
            </seg>
            <seg n="7219ef07">
              Men jag tycker inte vi ska sprida oro i svenskt samhälle med
              att säga att hela den svenska kollektivavtalsmodellen nu kommer
              att ramla ihop som ett korthus. Människor blir möjligen nervösa
              om de hör politiska ledare påstå att det är så. Jag har ingen
              grund för att hävda det.
            </seg>
            <seg n="3b718df3">
              Lavaldomens effekter på arbetsmarknaden
            </seg>
          </u>
          <note type="speaker" n="ca6f24ae">
            Anf. 81 PATRIK BJÖRCK (s):
          </note>
          <u who="Q5577436" xml:id="i-523f2d6dbec4a48c-0" n="7991d5d1">
            <seg n="eb83e36d">
              Herr talman! Det var skönt att få komma in med en fråga. När
              man hör statsministern bagatellisera verkningarna av Lavaldomen
              på den svenska arbetsmarknaden undrar man om statsministern verkligen
              har förstått situationen.
            </seg>
            <seg n="cfff1e63">
              Det kan vara viktigt att påpeka att det är en ny situation som
              har uppstått och som drabbar hela den svenska arbetsmarknaden,
              precis som Anneli Särnblad var inne på. Det handlar inte bara
              om byggen i Helsingforsstrakten. Det drabbar inte bara löntagare.
              Det slår hårt mot småföretagare, som tvingas sänka sina anbud
              och sänka sina inkomster. Det drabbar män, och det drabbar kvinnor,
              landsbygd och stad. Det drabbar oss nu . Domen i Lavalmålet har
              redan börjat ge effekt på svensk arbetsmarknad.
            </seg>
            <seg n="09dbce75">
              När man hör statsministern prata på det där lite bagatelliserande
              sättet inser man att statsministern inte har förstått vad det
              handlar om. Statsministern har tidigare i sina svar till ledamöterna
              i kammaren pratat om konsekvenser som ska utredas och analyseras
              och så vidare.
            </seg>
            <seg n="e8f86cbd">
              Min fråga är: Kommer regeringen att utreda dessa effekter? Nu
              menar jag inte de rent legala utan effekterna på arbetsmarknaden.
              Om han inte tänker göra det blir frågan: På vilka grunder kommer
              man att agera i den här frågan om man inte vet vad det handlar
              om? Statsministern vet uppenbarligen inte vad det handlar om.
            </seg>
          </u>
          <note type="speaker" n="487eef2f">
            Anf. 82 Statsminister FREDRIK REINFELDT (m):
          </note>
          <u who="unknown" xml:id="i-9a08999ddf5643a0-2" n="00e5a394">
            <seg n="335d8fda">
              Herr talman! Patrik Björck har i mycket uppretade och uppiskade
              ordalag beskrivit mig som totalt okunnig. Tack för det!
            </seg>
            <seg n="0b5d1e36">
              Det är väl så här det ska se ut i riksdagen i den här typen av
              frågestunder.
            </seg>
            <seg n="1e06c1fd">
              Jag vill bara säga att jag inte är lika tvärsäker som Patrik
              Björck och andra socialdemokrater på att vi fullt ut känner effekterna
              av Lavaldomen. Jag konstaterar att den inte beskrivs ha de vittgående
              konsekvenser som ju Patrik Björcks sätt att beskriva den ger sken
              av.
            </seg>
            <seg n="86bfd1fe">
              Vi har tillsammans med arbetsmarknadens parter kommit överens
              om att konsekvenserna ska utredas. Vi har tillsammans gått igenom
              hur tidtabellen ska se ut. Vi tar detta mycket seriöst eftersom
              vi tycker att denna avtalsslutande modell har tjänat oss väl.
            </seg>
            <seg n="621d6980">
              Man har också ett ansvar för hur man använder ord och hur man
              kastar anklagelser. Det finns människor som följer den här frågestunden
              som ju kan ställa sig frågan: Är det så att allt det som svensk
              avtalsmodell är byggd på i grunden är helt hotat? Eller är det
              så som statsministern säger, att effekten möjligen är mer begränsad,
              med möjligen en påverkan som vi först vill utreda och sedan förhålla
              oss till? Ja, den som lyssnar får döma.
            </seg>
          </u>
          <note n="b4e8f5df">
            Anf. 83 TALMANNEN:
          </note>
          <u who="unknown" xml:id="i-93c84a6416847a35-2" n="00e5a394">
            <seg n="d5e68455">
              Därmed var dagens frågestund med statsministern avslutad.
            </seg>
          </u>
          <note n="e880f97f">
            8 § Stärkt krisberedskap
          </note>
          <note n="36eb2104">
            Föredrogs
          </note>
          <note type="speaker" n="7751e1c9">
            Anf. 84 MATS BERGLIND (s):
          </note>
          <u who="Q5572296" xml:id="i-ab0ae83bf1d74bfc-0" n="5c5a2c7e">
            <seg n="f1e90dab">
              Herr talman! Politik är det möjligas konst, är det någon som
              har sagt. Det tycker jag är ett fint och bra uttryck. Breda politiska
              lösningar är jag som socialdemokrat väldigt mycket för, inte minst
              när det handlar om något så viktigt som hur vi hanterar en nationell
              kris. Själva inriktningen på betänkandet är att vi ska lägga ned
              tre myndigheter Krisberedskapsmyndigheten, Statens räddningsverk
              och Styrelsen för psykologiskt försvar och inrätta en ny myndighet,
              en krismyndighet. Hela det konceptet tycker jag låter bra och
              är rätt tänkt.
            </seg>
            <seg n="ecb0d4f7">
              Då är det minst sagt synd att riksdagen inte får vara med och
              utforma den nya myndigheten, utan den kommer regeringen att utse.
              Det hade varit bra om vi hade kunnat resonera ihop oss så att
              vi hade varit överens och skapat en stor enighet och en bred politisk
              majoritet för agerandet. Så blir det inte nu, och det är synd.
            </seg>
            <seg n="b6709917">
              Förra året hade jag en interpellationsdebatt med Mikael Odenberg,
              den dåvarande försvarsministern, när själva utredningen kom. Han
              var ganska öppen, vill jag säga, för att titta mer på hur det
              ser ut. Han avvisade inte alls att vi skulle ha breda politiska
              överläggningar för att kunna bli så överens som möjligt. Men alla
              vet hur det gick med det. Odenberg avgick ju, och den nya försvarsministern
              körde på och lade fram det här förslaget.
            </seg>
            <seg n="969a4c8c">
              Då är vi naturligtvis tvungna att komma med våra förslag.
            </seg>
            <seg n="b11e10de">
              Då hamnar vi i att det blir ett antal reservationer i det här
              betänkandet från oss socialdemokrater, Vänsterpartiet och Miljöpartiet.
              Vi står naturligtvis bakom samtliga reservationer, men jag tänker
              yrka bifall bara till reservationerna 1, 3 och 9.
            </seg>
            <seg n="1a50fda4">
              Jag vet inte riktigt var jag ska börja med kritiken. Redan i
              en sådan fråga som den om var ledningen för den nya krismyndigheten
              ska ligga kom vi i helt olika positioner.
            </seg>
            <seg n="c01b82e3">
              Regeringen vill att den nya myndigheten ska ligga i Helsingfors.
              Vi menar att den verksamhet som finns i Karlstad mycket väl skulle
              kunna kompletteras och att även ledningen skulle kunna ligga där.
            </seg>
            <seg n="4d873acb">
              Men, som sagt var, vi fick aldrig möjlighet att argumentera och
              diskutera den här frågan. Det blev låsta positioner från början.
              Det beklagar jag, för en sådan här fråga borde vi ha kunnat lösa
              ut. Det finns så många bra argument för att det inte enbart är
              Helsingfors som duger för ledningen av den här nya myndigheten.
            </seg>
            <seg n="4d08d7c2">
              När det handlar om räddningsskolorna ska jag fatta mig ganska
              kort. När jag läser talarlistan inser jag att det finns de som
              kan vissa av de här skolorna mycket bättre än vad jag kan, men
              rent generellt tycker vi att det är fel att man börjar i ordningen
              att lägga ned vissa skolor. Sedan har man en förhoppning att det
              är privata aktörer som ska ta över. Men vi vet inte om det finns
              några över huvud taget som är beredda att ta över den här typen
              av verksamheter, och vi vet inte med vilken kvalitet.
            </seg>
            <seg n="25102a38">
              Det här är mycket avancerade skolor som genomför en väldigt avancerad
              och bra utbildning. Så det är inget som man bara kan plocka bort,
              tro att det ordnar sig och rycka lite på axlarna åt.
            </seg>
            <seg n="c5ca3f44">
              Vi vet inte heller hur det drabbar kommunerna, vare sig ekonomiskt
              eller utbildningsmässigt. De är en av de stora köparna av utbildningar
              i de här räddningsskolorna. När jag ställde just den frågan till
              Mikael Odenberg svarade han rakt ut: Det behöver nog utredas mer
              innan vi sätter ned foten i den frågan.
            </seg>
            <seg n="ef55949a">
              Utredningen blev det inget av, vad jag vet. Det var de som trodde
              från början att de visste mycket bättre. Ibland saknar jag Odenberg.
              Det måste jag säga.
            </seg>
            <seg n="7e483373">
              Sedan gäller det propositionen som jag hade debatt med den nuvarande
              försvarsministern om för någon vecka sedan. Där kom vi inte speciellt
              mycket närmare varandra. Det kan jag väl säga.
            </seg>
            <seg n="7d07c53f">
              Det är inte en proposition som är speciellt tydlig med hur det
              här ska fungera. Vi har sagt hela tiden att vi tycker att en myndighet
              ska ha huvudansvaret för samordningen när det gäller till exempel
              IT-säkerheten. Alla kommer ihåg vad som hände i Estland, vilka
              konsekvenser det hade kunnat få, men de hade en bättre framförhållning
              och ett bättre system för hur de skulle hantera det.
            </seg>
            <seg n="d20ae18b">
              Krisberedskapsmyndigheten har avlagt en rapport som mycket starkt
              kritiserar nuvarande system. Som jag läser det blir det inte så
              mycket tydligare och klarare när man läser propositionen om stärkt
              krisberedskap. Det gör en lite orolig.
            </seg>
            <seg n="22aa8462">
              En del i försvarsutskottet var på ett seminarium i dag på förmiddagen,
              där en forskare uttryckte att politikerna styr med ord och efterfrågade
              att det skulle bli tydligare direktiv från politikernas sida mot
              myndigheter för att man skulle få ut den effekt man önskade.
            </seg>
            <seg n="c5f40089">
              När det gäller den nya myndigheten som regeringen berör står
              det i sammanfattningen som är på en och en halv sida att den nya
              myndigheten bör ha en samordnande roll i krisberedskapsarbetet.
              Det står bör sex gånger i sammanfattningen om jag kommer ihåg
              rätt. Är det ett tydligt budskap? Är det tydliga direktiv till
              en myndighet om hur den ska agera och organisera sig? Nej.
            </seg>
            <seg n="ae93a674">
              Jag säger det igen, även om det låter tjatigt. Jag tycker att
              det är synd att vi inte hade möjlighet att diskutera ihop oss
              om de här frågorna och komma till en bred politisk enighet om
              hur det nu ska hanteras. Så viktigt är det faktiskt i den här
              frågan.
            </seg>
          </u>
          <note n="d1c3f6d4" type="speaker">
            Anf. 85 GUNILLA WAHLÉN (v):
          </note>
          <u who="Q4990084" xml:id="i-d725eeb790f33320-4" n="aaa16481">
            <seg n="790a9f24"/>
            <seg n="463a42e0">
              Stödet från den nationella nivån till de organ på regional och
              lokal nivå som har det samlade ansvaret vid kriser och olyckor
              kommer att bli effektivare. Men tyvärr har regeringen med sitt
              förslag missat några mycket viktiga poänger och möjligheter att
              ge den nya myndigheten optimala förutsättningar. Den nya myndigheten
              har stora förutsättningar att bli en superviktig, ny och modern
              kunskaps- och informationsmyndighet, en myndighet som är hängrännan
              mellan stuprören.
            </seg>
            <seg n="b5382a41">
              Herr talman! Jag menar att det är viktigt att verksledning och
              huvudverksamheter är samlokaliserade för att man ska få ut optimal
              effekt. En samlokalisering ökar möjligheterna att på alla nivåer
              på ett bra sätt stödja arbetet vid svåra olyckor och i krissituationer.
              Därför borde den nya myndigheten lokaliseras till Karlstad. Ett
              viktigt skäl är att huvuddelen av den nya organisationen redan
              finns där. Räddningsverket gör ett erkänt bra och framåtsyftande
              arbete såväl här i Sverige som vid kriser och katastrofer i fjärran
              länder.
            </seg>
            <seg n="462002b5">
              Starka regionalpolitiska skäl talar också för att regionala centrum
              som Karlstad måste få möjlighet att utveckla arbetsmarknaden och
              tillväxten i regionen. Det som utvecklar en region utvecklar hela
              landet.
            </seg>
            <seg n="12e79885">
              Bejaka det arbete som finns i det så kallade risk- och säkerhetsbältet
              som håller på att bli en stark regional profil! Samverkan i denna
              anda finns redan mellan universiteten i Karlstad och Örebro. Bildas
              en samlad myndighet för kriser och olyckor kan också forskningsuppdrag
              samordnas. I det sammanhanget är det angeläget att analysenheten
              i Karlskoga finns kvar som en viktig hörnsten i utvecklingen av
              risk- och säkerhetsbältet.
            </seg>
            <seg n="d2d125c8">
              Ett annat exempel värt att nämna i detta sammanhang är det kluster
              som finns i Ådalen, Sandö och Sollefteå.
            </seg>
            <seg n="aa88e132">
              Det regionala tillväxtprogrammet i Västernorrland har identifierats
              som ett medel för att utveckla ett kluster kring kris- och konflikthantering
              samt räddning. Det har bidragit till att länet i dag har en bred
              samverkan mellan näringsliv, organisationer och universitet, forskning
              och utbildning i det regionala nätverk som kallas Safety and Rescue
              Region. Totalt ingår ett 40-tal aktörer i nätverket. Där finns
              redan i dag bland annat Krisberedskapsmyndigheten och Folke Bernadottestiftelsen.
            </seg>
            <seg n="2c4cfa60">
              I Sollefteå finns i dag en väl fungerande verksamhet med stark
              förankring i krishanteringssystemet ute hos aktörerna på alla
              nivåer, med expertstöd inom både metodik och teknik. Samlokalisering
              av hela signalsystemsverksamheten är viktig för att åstadkomma
              den effekt som bildandet av en ny myndighet syftar till. Den nya
              myndigheten har nu en unik möjlighet att utveckla det här.
            </seg>
            <seg n="69c7547e">
              Den spetskompetens som Räddningsverket Sandös personal besitter
              inom områden som internationella insatser, humanitär minhantering,
              krishantering och kriskommunikation är av högsta klass och är
              mycket efterfrågad. Sandö bör ges möjlighet till utveckling också
              i den nya myndighetens organisation och få ett fortsatt ansvar
              för internationell utbildning och övning.
            </seg>
            <seg n="0d9d918f">
              Herr talman! Jag vill även ta upp förslaget om att strukturera
              om och lägga ned räddningsskolorna i Skövde och Rosersberg. Man
              säger inte helt klart att skolorna ska avvecklas. Men staten ska
              frånhända sig ansvaret, och privata intressen ska ta över. Detta
              är dock en alldeles för viktig och angelägen gemensam samhällsuppgift
              för att göra så och även ett ansvar som staten måste säkra för
              framtiden; det här måste finnas kvar och utvecklas med tanke på
              de alltmer ökade kraven på att kunna hantera kriser och katastrofer
              professionellt och med snabbhet.
            </seg>
            <seg n="c2c82f0a">
              En viktig fråga i sammanhanget är hur man ska möta det stora
              utbildningsbehov som dessa fyra skolor i dag tillsammans står
              för. Utbildningsbehovet kommer att finnas kvar och även öka. Skolorna
              kan fylla viktiga regionala utbildningsbehov hos kommuner, landsting/regioner,
              högskolor/universitet och myndigheter.
            </seg>
            <seg n="5ab3f3c7">
              Jag menar att det är svårt att förstå att skolan i Skövde i framtiden
              inte kommer att behövas. Att återinvestera i den typen av anläggning
              på ett nytt ställe måste ses som näst intill uteslutet. Det vore
              en enorm kapitalförstöring sett till både pengar och kunnande.
            </seg>
            <seg n="96f9474e">
              Räddningsskolan i Skövde har ett modernt och miljöanpassat övningsfält.
              Räddningstjänster och industribrandkårer från hela världen använder
              övningsfältet för att träna och öva på stora komplicerade insatser,
              såväl skadeavhjälpande operativt som på strategisk ledningsnivå.
            </seg>
            <seg n="78a2a0af">
              Gotsam, herr talman, är också ett exempel på ett mycket lyckat
              och väl fungerande samarbete mellan polisen, försvaret, Kustbevakningen,
              Sjöfartsverket samt länsstyrelsen och kommunen på Gotland i syfte
              att samverka och hantera händelser som allvarliga olyckor och
              samhällskriser.
            </seg>
            <seg n="6a08586d">
              Gotsam är nu landets enda samgruppering för olika myndigheters
              ledningsresurser. Den verksamheten bör permanentas eftersom den
              är ett bra exempel på hur man kan organisera om, från egennytta
              till en samverkan som ger effekter som räddar liv, lindrar lidande
              och skyddar egendom.
            </seg>
            <seg n="5ddab9e6">
              Herr talman! Detta betänkande är mycket omfattande. Talartiden
              medger inte att alla viktiga frågor tas upp. Jag instämmer i de
              synpunkter och argument som mina kolleger i oppositionen anfört,
              och vi har en gemensam reservation och gemensamma yrkanden. Ytterligare
              ett par saker vill jag dock ta upp.
            </seg>
            <seg n="c3e8b192">
              Omfattande kriser, som alltid sker lokalt i någon kommun, kommer
              inte att kunna hanteras enbart av anställd personal. Därför är
              det viktigt att kommunerna inser sin krisledningsuppgift och ger
              stöd till invånare som organiserar sig ideellt för att de stödja
              de offentliga insatserna i frivilliga försvarsorganisationer och
              frivilliga resursgrupper eller i någon annan form.
            </seg>
            <seg n="31dda385">
              De frivilliga försvarsorganisationerna har uppgifter såväl till
              stöd för Försvarsmakten som till stöd för samhället i övrigt vid
              olika former av krishantering. Försvarsmakten har behov inom specifika
              specialistområden, till exempel logistik, teknikkompetens, språk
              och annan service som Försvarsmakten lämpligen inte bör upphandla.
              De organisationer som varaktigt och med kvalitet kan bidra till
              Försvarsmaktens verksamhet eller till samhällets krishanteringsförmåga
              bör även fortsättningsvis få samhällets stöd till detta.
            </seg>
            <seg n="177334e7">
              Försvarsinformation och ungdomsverksamhet är områden där de frivilliga
              organisationerna kan fylla en viktig funktion. Inom detta område
              finns både kvinnor och män representerade. Eftersom kvinnor inte
              finns särskilt högt representerade inom den traditionella Försvarsmakten
              ger frivilligorganisationerna en värdefull möjlighet för kvinnor
              att bidra till och delta i freds- och säkerhetsskapande verksamhet.
            </seg>
            <seg n="5153f88b">
              Frivilligrörelsen är inte i tillräckligt hög grad integrerad
              i krishanteringsarbetet men kan spela en viktig roll i förebyggande
              syfte. Jag är kritisk till att det i propositionen saknas förslag
              om konkreta åtgärder inom detta område.
            </seg>
            <seg n="5acf3c4b">
              Regeringen har tillsatt en utredning som ska lämna förslag om
              den frivilliga försvarsverksamhetens framtida inriktning och uppgifter
              inom försvaret och samhällets krisberedskap.
            </seg>
            <seg n="58a399dc">
              Utredningen ska bland annat
            </seg>
            <seg n="d0e46cc4">
              Jag anser att regeringen redan nu hade kunnat klargöra vilka
              riktlinjer som finns och hur man anser att behovet av utbildning,
              samverkan och övningar ska säkras i framtiden för alla dem som
              är beredda att via frivilligorganisationer hjälpa till vid allvarliga
              kriser. Samhället får inte riskera att deras vilja och kompetens
              inte tas till vara. De har gjort och gör ovärderliga insatser
              både här hemma och i andra länder.
            </seg>
            <seg n="a3fbf620">
              Jag menar även att en samordnande krisfunktion på myndighetsnivå
              ska placeras inom den nya myndigheten. Därmed får Sverige en ansvarig
              krissamordnare som professionellt kan bistå och samordna berörda
              myndigheters krishanteringsarbete. Detta är ett kostnadseffektivt
              arbetssätt; både pengar och, förhoppningsvis, lidande sparas.
            </seg>
            <seg n="94b5a0a1">
              Det är viktigt att den nya organisationen utvärderas och att
              kostnader och vår förmåga att hantera kriser och katastrofer analyseras.
              Det bör göras år 2012.
            </seg>
          </u>
          <note n="f40f9bc6">
            Jag yrkar bifall till reservationerna 1, 3 och 9.
          </note>
          <note type="speaker" n="d018eb0d">
            Anf. 86 PETER RÅDBERG (mp):
          </note>
          <u who="Q6086370" xml:id="i-26d661feeb9ce517-8" n="a189098d">
            <seg n="b1a7c7ab">
              Herr talman! Vi lever inte längre på en isolerad ö, utan länder
              i världen blir mer och mer intimt ihopkopplade med varandra. Det
              gäller också i allra högsta grad vår säkerhet. Det bästa exemplet
              på det är den globala miljöförstörelse som varje dag pågår mitt
              framför våra ögon.
            </seg>
            <seg n="e4fa248f">
              Klimat- och sårbarhetsutredningen har visat hur ett varmare klimat
              ökar riskerna för översvämningar, ras och skred, störningar i
              infrastruktur, försämrad vattenkvalitet och negativa hälsoeffekter.
            </seg>
            <seg n="5b7ad13e">
              Därför anser vi i Miljöpartiet att det är mycket viktigt med
              ett förebyggande arbete och en effektiv krishantering för att
              man inte varje gång så att säga ska bli tagen på sängen.
            </seg>
            <seg n="07b6896a">
              Det förslag som regeringen nu lägger fram om att skapa en ny
              myndighet för säkerhet och beredskap som hanterar ett brett spektrum,
              från olyckor i vardagen till allvarliga kriser i samhället, är
              ett naturligt steg i den utveckling av krisberedskapsarbetet som
              bedrivits sedan mitten av 90-talet.
            </seg>
            <seg n="413d8a01">
              Trots en unik samstämmighet lyckas regeringen försitta chansen
              att skapa en effektiv myndighet för säkerhet och beredskap. Den
              utredning som ligger till grund för regeringens proposition innehåller
              i många stycken goda förslag. Tyvärr kan vi konstatera att den
              är undermåligt genomförd och att flera viktiga slutsatser saknas.
              Detta konstaterar också en enig försvarsberedning:
            </seg>
            <seg n="b6c09313">
              En ny samlad myndighet för säkerhet och beredskap är en förutsättning
              för att åstadkomma en kraftfull styrning och samordning av krisberedskapen.
            </seg>
            <seg n="e093d339">
              I den modell för den nya myndigheten som ovan nämnda utredning
              målar upp riskerar dock Sverige att åter hamna i en ineffektiv
              struktur som utvecklats utifrån olika verksamheters enskilda engagemang
              och förmåga.
            </seg>
            <seg n="57a7d472">
              En sådan samlad myndighet måste få ett betydande sektorsövergripande
              ansvar.
            </seg>
            <seg n="4a83c4ea">
              Detta sägs av en enig försvarsberedning, av samtliga partier
              där. Det är alltså mycket anmärkningsvärt att regeringen inte
              överlåter till riksdagen att fatta beslut om den nya myndighetens
              etablering. Dessa frågor har ju tidigare hanterats av riksdagen,
              så varför denna kursändring?
            </seg>
            <seg n="01ae2643">
              Det går inte att tolka detta på annat sätt än att regeringen
              nu ger den nya myndigheten ett svagare mandat än det vi tidigare
              hade. Etableringen av den nya myndigheten är en fråga just för
              riksdagen. Det är dock positivt att en myndighet får det övergripande
              ansvaret för såväl säkerhet som beredskap. Det är viktigt att
              myndighetens arbete genomsyras av ett tvärsektoriellt syn- och
              arbetssätt.
            </seg>
            <seg n="f28ab3ca">
              Vi anser att regeringen inte ger den nya myndigheten tillräckligt
              många och vassa verktyg för en optimal krishantering.
            </seg>
            <seg n="59de08b8">
              Ansvarsprincipen att varje myndighet ska ansvara för samma uppgifter
              såväl i kris som i normalläge är en viktig grundprincip. De aktörer
              och myndigheter som normalt har ansvar för en verksamhet kommer
              att ansvara för verksamheten även i en tvärsektoriell kris.
            </seg>
            <seg n="a68235a1">
              Att utveckla den nationella krisledningsförmågan ändrar inte
              betydelsen av ansvarsprincipen, efter betydelsen av områdesansvar
              på lokal eller regional nivå. Men det är mycket viktigt att ansvarsprincipen
              utvecklas till att även omfatta gemensamt beslutsfattande.
            </seg>
            <seg n="56dbdec6">
              Försvarsberedningen skriver också i rapporten Säkerhet i samverkan
              :
            </seg>
            <seg n="88279b07">
              Ansvarsprincipen att den som ansvarar för en fråga under normala
              omständigheter även ska göra det under en kris bör utvecklas så
              att alla aktörer även gemensamt skall bidra till att ta ansvar
              för helheten. För detta krävs starka strukturer som stödjer ett
              gemensamt synsätt på verksamheten. Därutöver krävs det sektorsövergripande
              strukturer och system. På så sätt skapas en helhet för att kunna
              hantera de allvarliga kriserna.
            </seg>
            <seg n="33a0fbb8">
              Återigen: Samtliga partier i Försvarsberedningen tycker så här.
            </seg>
            <seg n="bd91a2a6">
              När en kris har spritt sig till flera områden krävs förutom gemensamt
              beslutsfattande även samordning för att uppnå en effektiv krishantering.
              När en kris eller en olycka drabbar fler än ett politiskt område
              finns det ingen som i dag tar ansvar för att samordna myndigheternas
              olika insatser. Skulle Sverige drabbas av en IT-attack finns det
              ingen som samordnar jag tror att det är sju myndigheter som delar
              på ansvaret.
            </seg>
            <seg n="f3f04d2e">
              En enig försvarsberedning har konstaterat att en samordnande
              krisfunktion behövs. Trots detta motsätter sig regeringen att
              införa en sådan. På så sätt bakbinds alla goda intentioner med
              att skapa en gemensam myndighet.
            </seg>
            <seg n="ef099580">
              Vi vill att den samordnande krisfunktionen på myndighetsnivån
              placeras på den myndigheten. Därmed får Sverige en ansvarig krishanterare
              som professionellt kan bistå och samordna berörda myndigheters
              krishanteringsarbete. Detta är ett kostnadseffektivt arbetssätt
              som sparar både pengar och förhoppningsvis lidande.
            </seg>
            <seg n="0037823a">
              I propositionen råder stora oklarheter om hur ansvarsfördelningen
              mellan den nya myndigheten, andra myndigheter och Regeringskansliets
              krishantering ser ut, bland annat vad gäller ansvaret för en gemensam
              lägesbild vid kriser och information till samhället.
            </seg>
            <seg n="9b3d7194">
              Vi vill att den nya myndigheten ska få ett mycket tydligare uppdrag
              att initiera testverksamhet, föreslå regeringen åtgärder samt
              utveckla arbetsmetoder i såväl det förebyggande arbetet som krishanteringsarbetet
              detta för att Sverige på bästa sätt ska minska sårbarheten och
              kunna hantera kriser och olyckor. Erfarenheter från enskilda myndigheter,
              kommuner och länsstyrelser måste tas till vara och ses i ett helhetsperspektiv.
            </seg>
          </u>
          <note n="6194a7d4">
            Med det, herr talman, yrkar jag bifall till reservationerna 1,
            3 och 9.
          </note>
          <note type="speaker" n="8afaa0b3">
            Anf. 87 ISABELLA JERNBECK (m):
          </note>
          <u who="Q4956643" xml:id="i-b31a470ee6b652ae-0" n="d9886ddb">
            <seg n="7b66c67d">
              Herr talman! Medborgarnas trygghet och säkerhet i samhället har
              blivit en allt viktigare fråga. Samtidigt som kraven har ökat
              på effektiva insatser i akuta lägen sätts fokus alltmer på att
              förebygga och förhindra olyckor och allvarliga störningar i samhället.
              Sedan tsunamikatastrofen 2004 har det pågått ett kontinuerligt
              utvecklingsarbete för att förbättra Sveriges förmåga att bedriva
              effektiv krishantering. Med facit i hand var detta någonting som
              inte fungerade under den socialdemokratiska regeringen. Sveriges
              krishanteringsförmåga är en fråga som den borgerliga regeringen
              har tagit tag i och som naturligtvis måste fungera.
            </seg>
            <seg n="2047198c">
              För att försäkra oss om att vi i framtiden besitter möjligheten
              att både förebygga och hantera kriser, såväl små som stora, både
              i Sverige och i vår omvärld, behöver arbetet med krishantering
              ständigt förnyas och utvecklas. En betydande del i denna utveckling
              är ett större aktivt engagemang och ställningstagande från flera
              aktörer, såväl ansvariga myndigheter som enskilda organisationer
              och enskilda medborgare.
            </seg>
            <seg n="44a64511">
              Omfattande förändringar i samhället och i säkerhetsmiljön samt
              erfarenheter från stora olyckor och katastrofer av olika slag,
              både utomlands och här hemma, visar att fler måste involveras
              och ta ansvar för samhällets krisberedskap. För att samhällets
              samlade kraft och resurser ska komma till störst nytta och göra
              störst skillnad finns ett starkt behov av en tydlig samordning.
            </seg>
            <seg n="e108052d">
              Ett led i detta är den krisenhet som inrättas i Regeringskansliet.
              I dag startar till exempel varje morgon med ett möte med en genomgång
              av händelser som inträffat det senaste dygnet. Det är en rutin
              som den borgerliga regeringen har infört för att förbättra krishanteringen
              i Sverige.
            </seg>
            <seg n="26e48d6f">
              Alliansregeringen är tydlig och konsekvent i sin målsättning
              att stärka den svenska krishanteringsförmågan för att kunna bedriva
              ett integrerat arbete mot olyckor och kriser i ett samhälle och
              en omvärld i ständig förändring. Ett effektivt förebyggande och
              hanterande av kriser fordrar inte bara en tydlig och konsekvent
              fördelning av resurser och ansvar utan även en välorganiserad
              samordning av berörda aktörer.
            </seg>
            <seg n="980b2d7c">
              Försvarsutskottets betänkande FöU12 behandlar det senaste ledet
              i regeringens aktiva arbete för att skapa en bra struktur och
              organisation för effektiv hantering av kriser. I takt med att
              hoten och riskerna i samhället förändras måste också systemen
              och formerna för att hantera dessa hot och risker utvecklas och
              förnyas.
            </seg>
            <seg n="980b3107">
              Utskottet har i sitt betänkande behandlat regeringens proposition
              Stärkt krisberedskap för säkerhets skull samt därtill hörande
              följdmotioner. I propositionen redogör regeringen för hur samhällets
              förmåga att förebygga och hantera kriser, av varierande typer
              och storleksomfattningar, kan både förbättras och utvecklas.
            </seg>
            <seg n="63f4cefd">
              Med målsättningen att ge ett samlat och tydligt stöd till olika
              aktörer och vidare effektivisera arbetet med samhällets beredskap
              föreslås i propositionen att en ny myndighet med samordnande roll
              i krisberedskapsarbetet inrättas den 1 januari 2009, Myndigheten
              för samhällsskydd och beredskap, MSB. I enlighet med detta föreslås
              också att Krisberedskapsmyndigheten, Statens räddningsverk och
              Styrelsen för psykologiskt försvar läggs ned.
            </seg>
            <seg n="827e7613">
              Den nya myndigheten ges uppdraget att säkerställa nödvändig samverkan
              mellan centrala myndigheter och andra aktörer samt utveckla det
              stöd och de hjälpmedel som behövs för att möjliggöra effektiv
              samordning. Inrättandet av den nya myndigheten kommer att underlätta
              och effektivisera samspelet mellan myndigheterna och leder till
              en bättre operativ krishantering och en bättre resursanvändning.
            </seg>
            <seg n="172f96e7">
              Att huvudkontor och ledningsfunktion lokaliseras till Helsingfors
              är naturligt med tanke på de kontakter och snabba beslutsvägar
              myndigheten måste kunna ha med bland annat Regeringskansliet.
            </seg>
            <seg n="a4489fad">
              Lika naturligt är det att ansvaret för krishantering sker lokalt
              ute i kommunerna, regionalt i landsting och hos den lokala polisen.
              Det är på hemmaplan hos verksamheter som väl känner till de egna
              förutsättningarna som arbetet bäst kan och ska utföras. Regeringen
              förtydligar i propositionen innebörden av ansvarsprincipen. Den
              nationella krisberedskapen angår samtliga nivåer i samhället,
              medan den nya myndigheten ska vara samordnande och fungera stödjande
              med en överblick som de lokala aktörerna inte kan ha.
            </seg>
            <seg n="b369cfe7">
              Utbildnings- och övningsbehoven är av stor vikt för att kunna
              upprätthålla en god beredskap. Men även på detta område ska flexibilitet
              och effektivitet eftersträvas. I kommittédirektiven till den särskilda
              utredare som ska titta på åtgärder som krävs för den nya myndigheten
              framgår att två räddningsskolor bör ha kvar statligt huvudmannaskap,
              Revinge och Sandö. Tittar man på de behov vi har i dag kan de
              tillgodoses med två skolor. Möjlighet ges också att anlita olika
              utbildningsaktörer.
            </seg>
            <seg n="69049935">
              Slutligen har även Riksrevisionens styrelses framställning angående
              regeringens styrning av informationssäkerhet i den statliga förvaltningen
              med tillhörande följdmotion behandlats. IT-säkerheten i dagens
              samhälle blir alltmer beroende av säker och fungerande informationsteknologi,
              och med det följer även ett ökat behov av informationssäkerhet.
            </seg>
            <seg n="598567d2">
              Utskottet anser att det finns behov av en myndighet med uppgift
              att hålla samman det nationella informationssäkerhetsarbetet och
              tillsammans med berörda myndigheter verka för en kontinuerlig
              utveckling av detta.
            </seg>
            <seg n="940060a5">
              Informationssäkerhetsfrågorna är övergripande och stämmer därför
              väl överens med regeringens riktlinjer för den nya myndigheten,
              som bör överta dessa frågor från Krisberedskapsmyndigheten. I
              takt med att den nya myndigheten inrättas och ges tid för att
              verka kommer regeringen fortsatt att konsekvent arbeta med förbättringar
              av den nationella informationssäkerheten i samverkan med myndigheter,
              kommuner, landsting och näringsliv.
            </seg>
            <seg n="1118da32">
              Herr talman! Avslutningsvis vill jag framföra att i och med inrättandet
              av den nya myndigheten med den samordning och effektivisering
              det innebär samt redan tidigare fattade beslut om en nationell
              krishanteringsfunktion inom Statsrådsberedningen får Sverige en
              bra krisorganisation för att hantera allvarliga nationella kriser
              som av naturen är av okänd art och uppstår vid så kallade fel
              tillfällen.
            </seg>
          </u>
          <note n="549071b1">
            Jag vill härmed yrka bifall till utskottets förslag till beslut
            och avslag på samtliga reservationer.
          </note>
          <note type="speaker" n="c76e9fa3">
            Anf. 88 MATS BERGLIND (s) replik:
          </note>
          <u who="Q5572296" xml:id="i-ab0ae83bf1d74bfc-1" n="5c5a2c7e">
            <seg n="5839ccfd">
              Herr talman! I mitt inledningsanförande lade jag ganska stor
              vikt vid att hitta breda politiska lösningar i sådana här viktiga
              frågor. Hur vi organiserar landet inför en kris är en typisk sådan
              fråga där det skulle ha varit önskvärt om vi hade kunnat diskutera
              ihop oss och ha en bred politisk uppgörelse. Delar Isabella Jernbeck
              den uppfattningen med mig?
            </seg>
            <seg n="02eb23cb">
              Den andra delen är att jag är kritisk till att det inte är riksdagen
              som nu beslutar om den nya myndigheten utan att det blir ett regeringsbeslut,
              vilket är väldigt ovanligt, i alla fall med den erfarenhet som
              jag har.
            </seg>
            <seg n="d445c2c1">
              Jag skulle vilja höra av Isabella: Vad är fördelen med att riksdagen
              inte beslutar om den nya krismyndigheten?
            </seg>
          </u>
          <note type="speaker" n="13ee399f">
            Anf. 89 ISABELLA JERNBECK (m) replik:
          </note>
          <u who="Q4956643" xml:id="i-b31a470ee6b652ae-1" n="d9886ddb">
            <seg n="d3212db1">
              Herr talman! Tack för frågan. Naturligtvis tycker jag att det
              är viktigt att vi är överens. Det är väl det som är önskemålet
              i säkerhetspolitiska frågor, i försvarspolitiska frågor och även
              när det gäller krishantering, absolut. Vi är väl egentligen överens,
              kan man säga. Det finns vissa skiljelinjer, till exempel om var
              ledningsfunktionen ska ligga, som du också tog upp i ditt anförande.
              För att få samordningen och samarbetet i Statsrådsberedningen
              anser vi att det känns naturligt att förlägga ledningsfunktionen
              till Helsingfors.
            </seg>
          </u>
          <note type="speaker" n="ba22618a">
            Anf. 90 MATS BERGLIND (s) replik:
          </note>
          <u who="Q5572296" xml:id="i-ab0ae83bf1d74bfc-2" n="5c5a2c7e">
            <seg n="3dd9dd22">
              Herr talman! Jag tycker att det är bra att Isabella delar min
              uppfattning att det är bra med breda politiska överenskommelser
              i sådana här frågor. Tycker Isabella att regeringen har gjort
              sitt yttersta för att förhandla fram en gemensam lösning i den
              här frågan?
            </seg>
            <seg n="f3fd018a">
              Frågan vad som är fördelen med att riksdagen inte beslutar om
              den nya krismyndigheten fick jag faktiskt inget svar på.
            </seg>
          </u>
          <note type="speaker" n="85136faa">
            Anf. 91 ISABELLA JERNBECK (m) replik:
          </note>
          <u who="Q4956643" xml:id="i-b31a470ee6b652ae-2" n="d9886ddb">
            <seg n="baff2a89">
              Herr talman! Riksdagen kommer fortsatt att vara delaktig i besluten
              om den nya myndigheten eftersom budgetbesluten fattas här.
            </seg>
            <seg n="c79a2dfe">
              Sedan har jag åsikten att det finns vissa frågor som man måste
              titta på ovanifrån, inte bara regionalpolitiskt. En sådan är var
              det är bäst och effektivast att ledningsfunktioner ligger; det
              kan också gälla räddningsskolor. Då får man inte vara en statskramare
              när man sitter i riksdagen. Det här handlar ändå om rikets säkerhet
              och krishantering. Då tycker jag att man får frångå det och titta
              på var det är bäst.
            </seg>
          </u>
          <note type="speaker" n="f1ac7398">
            Anf. 92 STAFFAN DANIELSSON (c):
          </note>
          <u who="Q5616883" xml:id="i-99934322f8f7f6ce-7" n="9ac3f402">
            <seg n="28ba72f6">
              Herr talman! Statens räddningsverk, Krisberedskapsmyndigheten
              och Styrelsen för psykologiskt försvar är tre myndigheter i vårt
              land som ansvarar för mycket viktiga frågor kopplade till kriser
              och katastrofer, olycks- och skadeförebyggande åtgärder, räddningstjänst
              med mycket mera.
            </seg>
            <seg n="a95af610">
              Dessa tre myndigheter samlas nu i en ny myndighet, Myndigheten
              för samhällsskydd och beredskap, MSB. Om detta råder det stor
              politisk enighet, vilket är bra.
            </seg>
            <seg n="b02a7d9f">
              Den nya myndigheten ska utveckla och stödja samhällets gemensamma
              beredskap mot olyckor och kriser. En viktig roll för myndigheten
              blir därför att arbeta med samordning över sektorsgränser och
              ansvarsområden. För att säkerställa en god krishanteringsförmåga
              bör myndigheten stödja samordningen av centrala myndigheters åtgärder
              under en kris. Myndigheten ska vara pådrivande för att utveckla
              den tvärsektoriella dimensionen av verksamheten på alla nivåer
              i samhället och över hela hotskalan.
            </seg>
            <seg n="6ff5fb7a">
              Myndigheten ska också utveckla och tillhandahålla gemensamma
              utbildningar och övningar samt stödja andra aktörer på området.
            </seg>
            <seg n="4b971f8d">
              Även här råder det politisk samstämmighet, vilket är bra.
            </seg>
            <seg n="95d84d7f">
              Myndigheten ska vidare enligt regeringen och utskottet genom
              bland annat informationssamordning mellan olika centrala myndigheter
              säkerställa att nödvändig samordning sker. Man ska utveckla stöd
              och hjälpmedel för samordningen av myndigheternas operativa krishantering.
              Myndigheternas arbete före, under och efter en kris bör samordnas.
              Även här råder stor politisk samstämmighet, vilket är bra.
            </seg>
            <seg n="f20e7217">
              I Regeringskansliet har det inrättats en nationell krishanteringsfunktion
              för att följa hot- och riskutvecklingen och göra nödvändiga analyser.
              Vid kriser ska funktionen kunna larma, initiera arbete, stödja
              beslutsfattare och samordna beslutsunderlag för regeringen samt
              ansvara för Regeringskansliets krishanteringsarbete.
            </seg>
            <seg n="2ee88546">
              Ett krishanteringsråd ska också inrättas som leds av chefstjänstemannen
              vid regeringens krishanteringsfunktion. Krishanteringsrådet ska
              bestå av företrädare för ett antal i förväg utsedda statliga myndigheter
              med verksamhet inom ordning och säkerhet, skydd mot olyckor, hälso-
              och sjukvård samt krishantering. Regeringen har också beslutat
              att samtliga länsstyrelser och många centrala myndigheter alltid
              ska ha en tjänsteman i krisberedskap. Även det riktiga i dessa
              åtgärder tror jag att det råder en bredare samsyn kring.
            </seg>
            <seg n="86827107">
              Regeringen anser att den operativa krishanteringen regionalt
              och centralt ska ske enligt ansvarsprincipen att varje aktör tar
              samma ansvar vid en kris som man har ansvar för i ett normalläge.
              I denna princip ligger också ett ansvar för till exempel kommuner
              och länsstyrelser att stödja och samverka med varandra. Vid svåra
              kriser kan också den operativa verksamheten på central myndighetsnivå
              behöva samordnas. Även här har jag uppfattat att vi är överens.
            </seg>
            <seg n="7b6eb33d">
              Var finns då oenigheten? Det handlar om samordningen på central
              myndighetsnivå. Oppositionen vill inrätta en särskild krisfunktion
              på den nya myndigheten som ägnar sig åt gemensamt beslutsfattande.
              Man menar att ansvarsfördelningen är oklar i regeringens förslag
              som jag redogjort för här.
            </seg>
            <seg n="a1868cee">
              Oppositionen hänvisar också till Försvarsberedningen i frågan,
              där jag ingår sedan några år tillbaka. Vi skrev i betänkandet
              i december: Det återstår dock att skapa en funktion som har till
              uppgift att samordna myndigheternas insatser när frivillig samverkan
              inte är tillräcklig.
            </seg>
            <seg n="620a25ed">
              Det är riktigt att en sådan funktion inte formellt inrättas.
              Däremot innebär det betydande samordningsansvar på central myndighetsnivå
              som den nya myndigheten ska ta i en rad avseenden vad gäller gemensamma
              förberedelser, övningar, lägesbild och analyser, information och
              så vidare att myndigheternas insatser samordnas i en mycket betydande
              grad. Till detta kommer den nya krishanteringsfunktionen i Regeringskansliet.
            </seg>
            <seg n="60d4b1eb">
              Jämfört med hur det har varit innebär det beslut som vi nu kommer
              att fatta stora steg framåt för en bättre samhällsberedskap mot
              och vid olyckor och kriser. Skulle det vid kommande utvärderingar
              visa sig att de nu vidtagna förbättringarna inte räcker till får
              givetvis regeringen i vanlig ordning i så fall återkomma till
              riksdagen.
            </seg>
            <seg n="7d5b71f0">
              Den nya myndigheten kommer att bedriva verksamhet i bland annat
              Helsingfors, Karlstad, Revinge och Sandö. I stället för fyra räddningsskolor,
              som i dag, med staten som huvudman blir det två kvar, i Revinge
              och på Sandö. Räddningsverket har bedömt det som tillräckligt
              med två statliga skolor.
            </seg>
            <seg n="bae84a04">
              Det finns dock stora utbildnings- och övningsbehov på dessa områden.
              Det finns en efterfrågan, och räddningsskolorna i Skövde och Rosersberg
              har stora kvaliteter i många avseenden. Jag har själv imponerats
              av dessa vid ett givande besök i Skövde.
            </seg>
            <seg n="b7e5cd4a">
              Det är därför glädjande att en särskild utredare ska se över
              möjligheterna att överföra dessa skolor till en annan huvudman.
              Min förhoppning är att de kommer att kunna identifiera och möta
              de behov som finns inom det omfattande räddningsområdet.
            </seg>
            <seg n="1a3e485a">
              Det är bra att den stora verksamheten i Karlstad ska bestå på
              nuvarande nivå. Oavsett om generaldirektören och huvudkontoret
              hade placerats i Karlstad eller i Helsingforssområdet hade säkert
              generaldirektör och verksledning tillbringat en hel del tid i
              Helsingfors, beroende till exempel på den stora mängd centrala
              myndigheter och andra samhällsfunktioner som finns här. Regeringen
              har gjort bedömningen att generaldirektören liksom huvudkontorsfunktionen
              bör vara stationerade i Helsingforssområdet. Socialdemokraterna
              som genom decennierna lagt mycket i Helsingfors är nu goda utlokaliseringsivrare,
              vilket jag välkomnar. I detta undantagsfall har dock sakskälen
              talat för Helsingforssområdet, men det är viktigt att det slås
              fast att Karlstads verksamhet består på nuvarande nivå.
            </seg>
          </u>
          <note n="415ef4ac">
            Med detta, herr talman, yrkar jag bifall till förslaget i utskottets
            betänkande och avslag på reservationerna.
          </note>
          <note type="speaker" n="4e24b89e">
            Anf. 93 ELSE-MARIE LINDGREN (kd):
          </note>
          <u who="Q4962726" xml:id="i-081bdf9b1dc9c938-0" n="cede3ba6">
            <seg n="19dcbf2d">
              Herr talman! Jag börjar med att yrka bifall till förslaget i
              sin helhet och avslag på motionerna.
            </seg>
            <seg n="f3455d49">
              För oss kristdemokrater är det viktigt att det vid kriser som
              kräver nationell ledning och samordning finns en tydlig ansvars-
              och uppgiftsfördelning och en väl fungerande central organisation.
              Krisledning berör såväl regeringens ledning på strategisk och
              operativ nivå som operativ ledning och samordning på myndighetsnivå.
              På lokal och regional nivå och inom enskilda sektorer fungerar
              det svenska systemet för ledning och samordning av insatser ofta
              bra. Den nationella nivån måste däremot på ett bättre sätt än
              i dag kunna bistå lokal och regional nivå. Förmågan och formerna
              för att ta emot internationella förstärkningsresurser samt att
              samarbeta med och bistå andra länder vid akuta kriser är primärt
              ett ansvar för den nationella nivån och måste därför också utvecklas.
            </seg>
            <seg n="5c87ba63">
              Det är för att stärka den nationella förmågan som regeringens
              förslag nu blir verklighet. Det har vi väntat på länge. Socialdemokraterna
              hade många år på sig att förverkliga dessa delar, men man gjorde
              ingenting.
            </seg>
            <seg n="7a8f400f">
              Herr talman! Regeringen ska utifrån sin uppgift att styra riket,
              med vissa undantag som bland annat rör myndighetsutövning mot
              enskilda och tillämpning av lag, fatta beslut i avdömningsfrågor
              och vidta åtgärder för att åstadkomma nationell samordning. Regeringens
              uppgift som ytterst ansvarig avser bland annat de regeringsbeslut
              som bedöms nödvändiga för att hantera stora kriser. Regeringen,
              och därmed Regeringskansliet, måste ha en förmåga att kontinuerligt
              och i samverkan med myndigheter bedriva omvärldsbevakning och
              identifiera och analysera händelser som kan komma att utvecklas
              till kriser. Man måste snabbt kunna larma berörda och sätta i
              gång operativa insatser, som till exempel transporter. Man måste
              snabbt kunna samarbeta med operativa funktioner vid centrala myndigheter
              och aktörer som behövs i den aktuella krisen.
            </seg>
            <seg n="410e4b2a">
              Det måste också finnas en beredskap hos regeringen som innebär
              att den kan hantera kriser med orubbat förtroende och med ett
              effektivt utnyttjande av tillgängliga resurser. Ledning måste
              kunna påbörjas även i situationer som kan karakteriseras utifrån
              ett ganska vagt underlag, till exempel ett starkt yttre informationstryck
              och krav på snabba och målinriktade beslut som kan komma att kräva
              annorlunda strukturer än dem vi har förberett. Det innebär att
              beslutsfattare och andra nyckelpersoner behöver omedelbar tillgång
              till ett väl fungerande ledningsstöd.
            </seg>
            <seg n="b9dac60d">
              Herr talman! I takt med att hoten och riskerna förändras i samhället
              måste också systemen och formerna för att hantera dessa hot och
              risker utvecklas och förnyas. I propositionen redogör regeringen
              för hur samhällets förmåga att förebygga och hantera kriser kan
              förbättras.
            </seg>
            <seg n="f274939a">
              Den nationella krisberedskapen angår alla nivåer i samhället.
              Med den nya krishanteringsfunktionen i Regeringskansliet och genom
              att utveckla krisberedskapsarbetet vid departement och andra myndigheter
              stärks den svenska förmågan att hantera kriser, främst genom bättre
              beredskap, tillgänglighet och tydligare kontaktvägar. Här krävs
              också övning och träning för att det ska fungera på bästa sätt.
            </seg>
            <seg n="e5b295de">
              De förändringar som har skett i samhällsstrukturen och i säkerhetsmiljön
              och erfarenheter från stora olyckor och katastrofer av olika slag
              i Sverige och omvärlden visar att allt fler måste involveras och
              ta ansvar för samhällets krisberedskap. Vi ser inte minst just
              nu stora kriser i Burma och Kina, och något sådant kan också tänkas
              drabba oss i någon form.
            </seg>
            <seg n="0465b174">
              Jag menar att det behövs även på det personliga planet. När jag
              var liten kom det en broschyr hem i brevlådan. En del av er som
              är lite äldre kommer kanske ihåg det. Den hette Om kriget kommer
              . Den lästes i vartenda svenskt hushåll. Man visste exakt vad
              som kunde hända och vart man skulle ta vägen om något hände. Jag
              tror att vi behöver en förnyad personlig krismedvetenhet. Jag
              utgår från att den nya myndigheten kommer att ha sådana förslag
              att jobba med.
            </seg>
            <seg n="fea8c4c9">
              Kristdemokraterna delar synen att genom att föra samman Krisberedskapsmyndighetens
              verksamhet som är och kommer att fortsätta vara att skapa en tvärsektoriell
              helhetssyn och samverkan mellan sektorer och ansvarsnivåer med
              Räddningsverkets säkerhetsarbete för skydd mot olyckor och Styrelsen
              för psykologiskt försvars kunskapsspridande verksamhet skapas
              synergier och goda förutsättningar att hantera samhällets krisberedskap.
            </seg>
          </u>
          <note type="speaker" n="975d6792">
            Anf. 94 Försvarsminister STEN TOLGFORS (m):
          </note>
          <u who="Q984112" xml:id="i-5e746e583c10d214-27" n="bbfd08a7">
            <seg n="ced3620a">
              Herr talman! Sveriges säkerhet är starkt kopplad till omvärlden
              och inte minst till grannländernas och Europas säkerhet. Men vi
              påverkas också alltmer av konflikter och händelser långt borta.
              Vårt lands säkerhet bygger på gemenskap och samarbete med andra
              länder.
            </seg>
            <seg n="dcc01f04">
              Vi vet att hoten mot Sverige ständigt förändras. Risker och utmaningar
              tillkommer; komplexiteten ökar. Hoten kan få konsekvenser för
              breda samhällssektorer. De kan vara mer eller mindre synliga och
              mer eller mindre förutsägbara. De känner sällan nationsgränser.
              Vi har sett klimatförändringens effekter, naturkatastrofer i andra
              länder, organiserad brottslighet, epidemier, epizootier, spridning
              av massförstörelsevapen och terrorism som bara några exempel på
              det.
            </seg>
            <seg n="bdd448fb">
              Vi vet också att gränsöverskridande hot kräver internationellt
              samarbete. Ett svenskt engagemang för säkerhet i omvärlden ger
              erfarenheter som stärker den nationella förmågan samtidigt som
              den gemensamma säkerheten stärks. Det finns starka skäl att öka
              samverkan i den nordiska kretsen av länder och dessutom inom EU.
              Sett utifrån ett krishanteringsperspektiv medför globaliseringen
              stora möjligheter till stärkt samverkan och snabba lösningar på
              gemensamma problem. Samtidigt medför den en minskande nationell
              kontroll, ett ökat resande och ett större beroende av internationella
              transporter, tjänster och varuflöden som gör att ett utbrott av
              allvarlig smitta, till exempel, i andra delar av världen kan nå
              Sverige på bara några timmar.
            </seg>
            <seg n="f979b7b4">
              Förr var tsunami ett begrepp som mest bara intresserade dem som
              tyckte om japansk historia eller för den delen forngrekisk historia.
              Den hände långt från oss men kom samtidigt att på djupet påverka
              Sverige, vårt samhälle och våra medborgare. Den kommer för alltid
              att finnas kvar i våra medvetanden.
            </seg>
            <seg n="92421a11">
              Vi lever i en tid då vi måste agera snabbt för att mildra konsekvenserna
              av naturkatastrofer samtidigt som vi vet att informationen per
              definition då alltid kommer att vara knapp. Många länder eller
              länders medborgare kan drabbas samtidigt av samma katastrof, och
              då ökar efterfrågan på kritiska resurser samtidigt från många
              länder.
            </seg>
            <seg n="43ac23a0">
              Klimatförändringarna påverkar samhällsutvecklingen genom höjda
              vattennivåer, extrema vädersituationer och tänkbara folkomflyttningar.
              Vi möter detta redan nu i internationella insatser till exempel
              i Afrika. En krympande naturresursbas ger grund för katastrofer
              men också för konflikter. Därför hänger det civila och det militära
              allt närmare ihop.
            </seg>
            <seg n="ec1c9d6c">
              Vi ser att hoten är föränderliga. De är komplexa. Terrorism och
              IT-attacker kan både direkt och indirekt skada landet och samhällets
              funktioner. De är svåra att förutse. Hoten uppstår plötsligt.
              De har en tendens att alltid peka på blinda fläckar i vår beredskap.
            </seg>
            <seg n="5919e07d">
              Vi ser att hoten är sektorsövergripande. Ett större elavbrott
              innebär stora problem för tele- och IT-systemen. Det är system
              som i stort sett all verksamhet i dag är beroende av. Det gäller
              verksamheterna inom vård och omsorg eller bankernas betalningssystem.
            </seg>
            <seg n="e9a3c142">
              För många svenskar är det så att om strömmen går så går det inte
              längre att ringa efter hjälp eftersom det modem man använder för
              att ringa i hemmet lägger av. En sektor kan därmed primärt påverkas
              av en störning men flera sektorer kan i dess följdverkningar komma
              att slås ut.
            </seg>
            <seg n="9e0e1481">
              De nya hoten är väldigt svåra att överblicka. En olycka eller
              händelse som först framstår som mindre till sin karaktär kan sluta
              som en kris för hela samhället eller det politiska systemet. Det
              beror på hur den hanteras och inte bara på den ursprungliga händelsen.
            </seg>
            <seg n="fba44d2e">
              Bilden av situationen och krishanteringen har inverkan på samhällets
              funktion. Den gamla liknelsen att om en fjäril fladdrar med vingarna
              i Kina så kan det orsaka en storm i Sverige är alltmer gångbar.
            </seg>
            <seg n="d54b52c0">
              Vi behöver en beredskap för det oförutsedda och otänkbara, det
              vill säga för just det som förmodligen ändå kan och kommer att
              hända. Nästa kris kommer inte att vara en exakt kopia av de händelser
              som redan har inträffat.
            </seg>
            <seg n="133039c4">
              Däremot kommer krisen att ställa krav på god samordning och samverkan
              och att alla agerar utifrån en gemensam bild av vad som har hänt
              och att informationen till medborgarna är samstämmig och korrekt.
              Kriser av omfattning kommer inte att kunna hanteras inom en sektor.
              Den tvärsektoriella samordningen är väldigt viktig.
            </seg>
            <seg n="f33cfeef">
              Kanske är det numera så att det inte räcker med samordning inom
              ett land. Att söka nordisk och europeisk samverkan är lika naturligt
              som att söka tvärsektoriell samverkan inom landet.
            </seg>
            <seg n="b104be44">
              Det svenska systemet för samordning av insatser i kris fungerar
              ofta bra lokalt och regionalt och inom enskilda samhällssektorer.
              Huvuddelen av kriserna kan hanteras på de nivåerna och inom respektive
              sektor och i vissa fall med stöd från den nationella nivån. Slutsatsen
              är ändå att den nationella nivån och samordningen behöver utvecklas.
            </seg>
            <seg n="79a2312a">
              Det är därför vi inrättar den nya myndigheten för samhällsskydd
              och beredskap som kommer att vara i gång från den 1 januari nästa
              år. Krisberedskapsmyndigheten, Statens räddningsverk och Styrelsen
              för psykologiskt försvar avvecklas och verksamheten övergår i
              någonting nytt.
            </seg>
            <seg n="cddfbee3">
              Den nya myndigheten skapar förutsättningar för ett bättre arbete
              vid olyckor och stärkt krisberedskap. Myndigheten ska ha en stödjande
              roll i det operativa arbetet vid nationella olyckor och också
              genomföra internationella katastrofinsatser. Det skapar en god
              grund för krishanteringsarbete som bygger på praktisk erfarenhet,
              omvärldsbevakning och analys av framtida hot och risker.
            </seg>
            <seg n="b4060cbe">
              De händelser som har drabbat Sverige har alla ställt krav på
              att de som hanterar krisen har en gemensam bild av vad som har
              hänt, samsyn om vem som gör vad och hur och vilken information
              man ska lämna till allmänheten och när den ska lämnas.
            </seg>
            <seg n="f54f6886">
              Den nya myndigheten ska därför kalla samman de myndigheter som
              kan komma att beröras av en kris. Ansvars- och uppgiftsfördelning
              och informationsspridning ska diskuteras och klaras ut. Genom
              att föra samman sektorsvisa aktörer skapas grund för ett tvärsektoriellt
              arbete.
            </seg>
            <seg n="cb945442">
              Regeringen förtydligar ansvarsprincipen. Det innebär att den
              som har ansvar för en verksamhet under normala förhållanden också
              har motsvarande ansvar även under krissituationer. Den som bäst
              kan sin verksamhet ska driva den i vardag och i kris.
            </seg>
            <seg n="0d4df06a">
              Genom att lämna det tidigare stuprörstänkandet ökar myndigheternas
              ansvar att samarbeta kring ledning och hantering i en krissituation.
              Den nya myndigheten får därför sammanhållande och stödjande uppgifter
              före, under och efter en kris. Den ska ha förmåga att stödja samhällets
              aktörer under extrema förhållanden som till exempel stormar, skogsbränder,
              översvämningar, ras och skred.
            </seg>
            <seg n="d4a8a7f8">
              Samtidigt moderniseras utbildningssystemet. En väl fungerande
              utbildnings- och övningsverksamhet är en förutsättning för en
              hög kvalitet i den operativa krishanteringen. Dagens utbildning
              inom området skydd mot olyckor har överkapacitet, bristande flexibilitet
              och stora utvecklings- och investeringsbehov. Det säger bland
              annat den utredning som vi baserar dagens proposition på men också
              Räddningsverket.
            </seg>
            <seg n="819be93d">
              Regeringen har därutöver beslutat att inrätta en krishanteringsfunktion
              i Regeringskansliet. Den ska vara navet i regeringens och Regeringskansliets
              krishanteringsarbete. Huvuduppgiften är att i en krissituation
              tillgodose behovet av samordning inom Regeringskansliet av regeringens
              åtgärder och tillhandahålla en samlad lägesbild för alla departement.
              På så sätt ska man bättre kunna följa utvecklingen i omvärlden
              och undvika en senfärdig krishantering som vi dessvärre såg under
              flodvågskatastrofen.
            </seg>
            <seg n="f51b74ab">
              Regeringskansliet och dess myndigheter måste ha samma uppfattning
              om vad som händer och händelseutvecklingen. Kansliet för krishantering
              i Regeringskansliet ska samordna RK:s arbete. Den nya myndigheten
              för samhällsskydd och beredskap ska ha möjlighet att samordna
              övriga aktörers arbete. Det är två skilda men sammanhängande uppgifter.
            </seg>
            <seg n="8df0b146">
              Myndigheten ska under en kris även lämna in ett samlat underlag
              till Regeringskansliet. Regeringen kan aldrig frånsäga sig det
              yttersta ansvaret men ska heller inte överta det operativa arbetet
              från de aktörer som är bäst lämpade att hantera situationen.
            </seg>
            <seg n="44952ada">
              Alla dessa förändringar och förstärkningen av svensk krisberedskap
              säger Socialdemokraterna, Vänstern och Miljöpartiet nej till.
              Ett förslag om en krisledande myndighet förs fram från andra i
              denna kammare. Den skulle överta myndigheters ordinarie ansvar
              vid en kris. Det skulle försena krishanteringen, kräva särskilda
              beslut om flytt av ansvar för verksamheten och sänka kraven på
              myndigheternas ordinarie beredskap att kunna möta en kris. Oklarhet
              och senfärdighet skulle bli resultatet. Ändå är det denna väg
              som oppositionen säger att de vill vandra.
            </seg>
            <seg n="a986042b">
              Det är också så att oppositionen säger nej till anskaffning av
              och samarbete kring transportplan som ger Sverige möjlighet att
              transportera utrustning till civila och militära krishanteringsinsatser
              i andra delar av världen. Utan detta samarbete skulle Sverige
              hamna längst bak när tsunamier, jordbävningar inträffar eller
              när andra räddningsinsatser måste göras.
            </seg>
            <seg n="deebe04b">
              Vi har från alliansens sida samma förhållningssätt för att stärka
              krishanteringsförmågan både civilt och militärt. Genom deltagande
              i internationella insatser byggs kunskaper och erfarenheter som
              kommer oss till nytta på hemmaplan.
            </seg>
            <seg n="45308e1f">
              Den nya myndigheten kommer att hantera hela kedjan med utbildning,
              förberedelser, lägessamordning och insatser både i landet och
              internationellt. Den kommer också att ansvara för det modularbete
              som pågår inom EU. Genom att föranmäla moduler för hjälp- och
              krisinsatser kan arbete påskyndas och länder förberedas både på
              att ge hjälp till andra men också att ta emot hjälp av andra.
            </seg>
            <seg n="8f639cde">
              På det viset stärker vi vår egen men också andras krishanteringsinsats.
            </seg>
          </u>
          <note type="speaker" n="b2337276">
            Anf. 95 MATS BERGLIND (s) replik:
          </note>
          <u who="Q5572296" xml:id="i-ab0ae83bf1d74bfc-3" n="5c5a2c7e">
            <seg n="4f3db52b">
              Herr talman! Jag vill börja med att säga att det är hedrande
              att försvarsministern tagit sig hit till riksdagen och är med
              i debatten. Det ska han ha all heder av. I dessa dagar när det
              kommer det ena krispaketet efter det andra blir jag lite förvånad
              att ministern ändå tar sig tid.
            </seg>
            <seg n="9360f0b0">
              Vi hade en interpellationsdebatt för inte alltför länge sedan
              som handlade om den här frågan. Det blev en debatt i en öppenhjärtig
              anda, som man brukar säga i diplomatkretsar. Men jag har ändå
              ett par frågor kvar.
            </seg>
            <seg n="4b87f66b">
              Ministern var inte här när jag hade inledningsanförandet. Jag
              lade väldigt stor vikt vid hur man gör när man skapar stora myndigheter
              och det över huvud taget när det gäller en så allvarlig fråga
              som hur man hanterar krishantering i ett land. Jag hade sett fram
              emot att vi hade haft en väldigt bred politisk samstämmighet.
            </seg>
            <seg n="6a87b38c">
              När jag debatterade med försvarsministerns företrädare när utredningen
              kom öppnade han för att vi skulle kunna ha ett samråd över partigränserna
              för att uppnå detta. Jag undrar lite grann varför den tanken dog.
              Vad ligger bakom det? Jag tycker fortfarande att det hade varit
              bra.
            </seg>
            <seg n="d63ad7ba">
              Den andra delen är detta att det inte är riksdagen som nu beslutar
              om den nya krismyndigheten. Det skulle vara intressant att höra
              ministerns syn på vad som skulle ha försvårats om det hade blivit
              en riksdagsbehandling av den nya myndigheten.
            </seg>
          </u>
          <note type="speaker" n="5f9be262">
            Anf. 96 Försvarsminister STEN TOLGFORS (m) replik:
          </note>
          <u who="Q984112" xml:id="i-5e746e583c10d214-28" n="bbfd08a7">
            <seg n="3fbcee37">
              Herr talman! Vi följer konstitutionen. Vi har lagt fram en proposition
              för riksdagen för att lösa upp de saker som behöver lösas upp
              i form av tidigare riksdagsbeslut. Men vi har rätt och möjlighet
              att inrätta nya myndigheter själva.
            </seg>
            <seg n="06b84b7f">
              Det är också på det sättet att riksdagen är helt fri att besluta
              vad den vill i motionsyrkanden, i form av tillkännagivanden och
              annat för att tala om för regeringen att vi borde ha gjort på
              något annat sätt. Men jag noterar att så inte har skett.
            </seg>
            <seg n="c4b15f61">
              Detta är också intressant såtillvida att Socialdemokraterna var
              med och tillsatte och initierade utredningen. Men att döma av
              alla de interpellationsdebatter jag har fört och frågor jag har
              fått i kammaren ägnar man sig sedan åt att vara emot slutsatserna
              i utredningen. Vi verkställer huvudsakligen någonting som har
              efterfrågats länge i Sverige, det vill säga en ny samlad myndighet
              för krishantering för en stärkt svensk krishanteringsförmåga.
              Det har också varit uppenbart länge att det behövs en förbättrad
              förmåga inom Regeringskansliet. Även där har regeringen levererat
              i form av en ny krishanteringsenhet inom Regeringskansliet.
            </seg>
            <seg n="32c607e7">
              Min fråga går tillbaka till Mats Berglind är snarare: Vad är
              det som gör att Socialdemokraterna har svängt så, kritiserar de
              slutsatser som myndigheterna har kommit fram till och inte längre
              står bakom den eniga inriktning som fanns tidigare?
            </seg>
            <seg n="c664d861">
              Ni hade chansen att rösta ja och i bredast möjliga enighet välsigna
              inrättandet av en ny krishanteringsfunktion som stärker Sveriges
              krisberedskap. Men ni säger ju nej till alltihop och försöker
              kritisera den. Ni hävdar att den har ett svagt mandat, när detta
              i själva verket följer konstitutionens grunder för hur vi skapar
              nya myndigheter.
            </seg>
          </u>
          <note type="speaker" n="bf453687">
            Anf. 97 MATS BERGLIND (s) replik:
          </note>
          <u who="Q5572296" xml:id="i-ab0ae83bf1d74bfc-4" n="5c5a2c7e">
            <seg n="2102293d">
              Herr talman! Nej, ministern lyssnade inte riktigt på vad jag
              sade. Jag påstod inte att regeringen bröt mot några lagar. Jag
              bara säger att jag inte har varit med om att man tillsätter en
              ny myndighet och det blir ett regeringsbeslut. I vanliga fall
              behandlas det i riksdagen därför att det har sitt värde. Jag är
              medveten om att det måste bli ett riksdagsbeslut för att upplösa
              de tre myndigheterna som nu är aktuella. Men det är bara en del
              i det hela.
            </seg>
            <seg n="9645acb1">
              Vi socialdemokrater har inte protesterat mot själva principen
              att vi ska lägga ned de här tre myndigheterna och skapa en ny.
              Men vi hade sett fram emot att få diskutera ihop oss. Vi kan ju
              inte ha nya myndighetsstrukturer beroende på om det blir regeringsskifte
              eller inte. Den frågan är nu avförd, och det beklagar jag.
            </seg>
            <seg n="0034f154">
              Frågan kvarstår fortfarande: Vad är det som hade ställt till
              problem om det skulle ha varit en riksdagsbehandling? Jag påstår
              inte att ni bryter mot några lagar. Jag bara undrar vad det är
              som skulle ha ställt till problem.
            </seg>
            <seg n="f216cbc7">
              Den andra fråga som jag tycker hänger i luften och som vi gärna
              skulle ha velat vara med och diskutera ihop oss om gäller de övriga
              skolorna. Regeringen påstår inte att man lägger ned dem, men det
              är i alla fall nära. Vilka aktörer finns det i dag som är beredda
              att ta över de skolor som ni föreslår ska avvecklas? Man kan ju
              inte avveckla utan att veta att det kommer att fungera efter ett
              sådant beslut.
            </seg>
          </u>
          <note type="speaker" n="39629616">
            Anf. 98 Försvarsminister STEN TOLGFORS (m) replik:
          </note>
          <u who="Q984112" xml:id="i-9a08999ddf5643a0-3" n="bbfd08a7" next="i-93c84a6416847a35-3">
            <seg n="714bc86f">
              Herr talman! Jag har läst den gemensamma trepartimotionen. Jag
              hörde att Peter Rådberg citerade rakt ur den förut också. Ni skriver
              där att etableringen av den nya myndigheten är en fråga för riksdagen.
              Det är den inte. Det är en konstitutionell nytolkning som ni gör
              er till tolk för. Detta är en fråga för regeringen. Sedan kan
              man välja att göra det på annat sätt, men det står det riksdagen
              fritt att göra oavsett vad regeringen tycker om ni hade funnit
              majoritet för det.
            </seg>
            <seg n="ed269e31">
              Samtidigt tar jag det som en komplimang att Socialdemokraternas
              stora invändning mot propositionen gäller hur vi inrättar den
              nya myndigheten. Det reducerar möjligen den politiska debatten
              till en delfråga, men jag tycker ändå att det är ett gott betyg
              för propositionen.
            </seg>
            <seg n="060fe29f">
              Mats Berglind frågar också om de två ytterligare skolorna. Jag
              besökte Skövde. Då fick jag beskrivet för mig av lokala aktörer
              i Skövde att det fanns stort intresse för och stor potential att
              utveckla verksamheten. Utredaren föreslog att den skulle avvecklas.
              Räddningsverket har sagt att man klarar sig med två skolor.
            </seg>
            <seg n="6580b6bf">
              Då säger vi: Vi ger verksamheten en chans! Vi ger bland andra
              dem i Skövde en möjlighet att visa att man kan komma samman, hitta
              en ny inriktning och gemensamt ta över verksamheten. Om man gör
              det kommer den inte att avvecklas. Man möter ett behov på marknaden
              och man pratar om behov från kemiindustrin i Västsverige till
              exempel. Man har också möjlighet att vara med vid upphandling
              av utbildningar framöver. Till skillnad från utredningen väljer
              vi att ge det uttryckta önskemålet en möjlighet och en chans att
              fyllas med innehåll. På det sättet kan man gemensamt finna en
              ny grund för sin framtid i Skövde.
            </seg>
          </u>
          <note n="c074c318">
            Ajournering
          </note>
          <note n="eb4fa5b6">
            Kammaren beslutade kl. 15.55 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="Q984112" xml:id="i-93c84a6416847a35-3" n="bbfd08a7" prev="i-9a08999ddf5643a0-3">
            <seg n="bf8e1922">
              Återupptagna förhandlingar
            </seg>
          </u>
          <note n="408fec8b">
            Förhandlingarna återupptogs kl. 16.00
          </note>
          <note n="d59f8a59">
            9 § Beslut om ärende som slutdebatterats vid dagens sammanträde
          </note>
          <note n="5706f3de">
            10 § (forts. från 8 §) Stärkt krisberedskap (forts. FöU12)
          </note>
          <note type="speaker" n="09d084a0">
            Anf. 99 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-9" n="a189098d">
            <seg n="55d54dff">
              Fru talman! Det är glädjande att försvarsministern är här. Det
              höjer stämningen. Det är trevligt.
            </seg>
            <seg n="954dea6d">
              Vår försvarsminister Sten Tolgfors höll ett ganska långt anförande
              och beskrev hotbilden i Sverige. Jag håller med dig till hundra
              procent. Du beskrev vilket hot som vi eventuellt kan utsättas
              för och att vi behöver en krisberedskap inför den hotbild som
              du målar upp. Jag tror att vi alla är överens om det.
            </seg>
            <seg n="d8fa5be2">
              Problemet uppstår när vi tittar på själva propositionen. Den
              är i stora stycken helt okej, men jag vill lyfta fram ett par
              saker.
            </seg>
            <seg n="b85cd4a1">
              Om Sverige skulle drabbas av en ganska kraftig IT-attack finns
              det i dag ingen som samordnar de myndigheter som delar på ansvaret.
              En enig försvarsberedning har konstaterat att en samordnande krisfunktion
              behövs. Men trots detta motsätter sig regeringen att införa en
              sådan. Jag skulle vilja ha en kommentar till det.
            </seg>
            <seg n="937e2b79">
              Försvarsministern berörde C 17-planet. Du sade att det är bra
              att vi har så många plan, för om det skulle inträffa någon form
              av tsunamikatastrof skulle vi vara först eller nummer två efter
              USA. Detta är en solidaritetsfråga för mig. Menar försvarsministern
              på fullaste allvar att vi på grund av att vi har köpt upp ett
              visst antal timmar skulle kunna komma före andra länder? För mig
              handlar det om en samordning på till exempel EU-området eller
              till och med på FN-området om den här typen av katastrof inträffar.
              Försvarsministern försöker säga att vi har köpt någon form av
              garantiförsäkring, och det rimmar väldigt illa i ett solidariskt
              perspektiv.
            </seg>
          </u>
          <note type="speaker" n="32287e1b">
            Anf. 100 Försvarsminister STEN TOLGFORS (m) replik:
          </note>
          <u who="Q984112" xml:id="i-5e746e583c10d214-29" n="bbfd08a7">
            <seg n="299b7bdc">
              Fru talman! Låt mig säga att det som händer när det sker en större
              en större katastrof eller om vi tillsammans med andra vill göra
              en internationell militär insats är att alla länder samtidigt
              efterfrågar samma flygförmåga på den internationella marknaden
              och vill till samma plats samtidigt. Det gör att konkurrens uppstår
              om planen, att priset sticker i höjden och att små länder inte
              alltid hamnar först i kön. Så är det de facto redan i dag.
            </seg>
            <seg n="d1d7610c">
              I SAC-samarbetet är Sverige näst största land och kommer därmed
              nummer två i kön. Vi har tecknat oss för 550 flygtimmar. Vi är
              tvåa efter USA som ligger på ca 1 000, men de har å andra sidan
              100 egna plan, så vi får se i vad mån de i en sådan situation
              skulle kräva att få använda C 17-planen.
            </seg>
            <seg n="55ff95ff">
              Det gör att vi på ett annat sätt än tidigare har möjlighet att
              transportera stora mängder materiel till exempel till ett krisområde
              om Räddningsverket behöver åka ut i världen och göra en insats
              till gagn för svenskar, för andra EU-länders medborgare eller
              för mottagarlandets egna medborgare. Det är knappast en bättre
              situation att Sverige är sist i kön, så att vi, oavsett våra internationella
              ambitioner, civilt eller militärt inte kan ta oss dit och för
              den delen inte heller få hem våra medborgare, vilket ju var problemet
              senast.
            </seg>
            <seg n="48b81a67">
              Den nya myndigheten får visst uppgifter på IT-området. Man ska
              vara kravställare och beställare inom signalsskyddsverksamhet.
              Den nya myndigheten ska ansvara för det administrativa IT-säkerhetsarbetet,
              men det finns andra som är experter på det mer praktiska, tekniska
              arbetet, nämligen FRA. Att lägga allt på FRA, som oppositionen
              uttalar viss kri-tik emot i andra sammanhang, tror jag inte vore
              möjligt. Det är inte förenligt med FRA:s övriga roller.
            </seg>
            <seg n="e59dca40">
              Därför går vi fram med en lösning där vi stärker den nya myndighetens
              möjligheter att agera på området samtidigt som vi behåller och
              använder teknisk kompetens inom FRA.
            </seg>
          </u>
          <note type="speaker" n="f918e8a1">
            Anf. 101 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-10" n="a189098d">
            <seg n="46a46552">
              Fru talman! Det försvarsministern säger är att vi köper solidaritet.
              Du är väldigt tydlig på den punkten. Det är jag oerhört tacksam
              för. För mig betyder det en helt annan sak. Om det händer en katastrof
              någonstans i världen handlar det inte om att vi råkar ha 550 timmar
              och några andra länder har några färre, och därmed står vi först
              i kön för att komma dit. För mig handlar det till hundra procent
              om hur situationen ser ut i krisläget, vem som behöver vård först
              och så vidare.
            </seg>
            <seg n="88ec8a1b">
              Sten Tolgfors säger att vi har köpt planen och 550 timmar, alltså
              har vi första tjing. Det är för mig en otroligt osolidarisk syn
              på detta.
            </seg>
            <seg n="8ae6346f">
              Min fråga om IT gällde om det skulle bli en IT-attack mot Sverige
              och det skulle drabba flera myndigheter samtidigt. Då finns det
              ingen som samordnar, mer än kanske i Regeringskansliet. Det är
              kritiken mot förslaget. Varför säger regeringen nej till detta
              när vi har en försvarsberedning som var helt överens om att en
              sådan bör införas på grund av skäl som effektivitet, snabbhet,
              att rädda liv och så vidare? Det har regeringen motsatt sig.
            </seg>
          </u>
          <note type="speaker" n="069e8a59">
            Anf. 102 Försvarsminister STEN TOLGFORS (m) replik:
          </note>
          <u who="Q984112" xml:id="i-5e746e583c10d214-30" n="bbfd08a7">
            <seg n="a47e5438">
              Fru talman! Jag har noterat detta i den gemensamma trepartimotionen.
              Gällande krisledande myndighet står det med anledning av regeringens
              förslag att detta konstaterades av en enig försvarsberedning.
              Det är bara det att det är helt fel. Propositionen lades fram
              tre månader efter Försvarsberedningens betänkande. Man kan alltså
              inte ens i teorin ha skrivit någonting som hade bäring på den
              proposition som regeringen hade lagt.
            </seg>
            <seg n="e0550e05">
              Det är möjligen symtomatiskt för användningen av fakta. Det var
              samma sak med konstaterandet av vem som hade rätt att inrätta
              nya myndigheter.
            </seg>
            <seg n="3451fc7d">
              Alliansen är för EU-samarbete. Det kan möjligen råda delade meningar
              inom oppositionen. Vi är för ett samarbete där EU-länderna ställer
              moduler till EU:s förfogande för att gemensamt kunna agera i internationella
              krishanteringsinsatser, gemensamt kunna agera för att kunna stärka
              andra EU-länders förmåga i en krissituation och gemensamt agera
              så att man har möjlighet att också ta emot hjälp av andra.
            </seg>
            <seg n="a4e96b4a">
              Ni köper ingenting. Ni kommer att stå på backen om det händer
              en större internationell katastrof som gör att alla länder samtidigt
              vill transportera sig långa sträckor till en miljö där det inte
              finns reguljära flygplatser. Det tenderar att vara så när det
              gäller naturkatastrofer att infrastrukturen inte ser ut som den
              normalt gör i Sverige. Då behöver man en särskild sorts plan för
              att kunna landa där och transportera dit utrustning.
            </seg>
            <seg n="988df650">
              Oppositionen kommer att stå kvar på backen i Sverige, eftersom
              ni har sagt nej till den enda möjligheten att lösa den brist på
              strategisk flygtransportkapacitet som har funnits i Europa. Det
              har försenat insatser i Tchad till exempel, och det har försenat
              internationellt räddningsarbete som att flytta tung utrustning.
            </seg>
            <seg n="b5280960">
              Det är verkligen ett prov på solidaritet, Peter Rådberg, att
              säga nej och stå kvar på backen! Vi ser däremot till att lösa
              problemen.
            </seg>
          </u>
          <note n="9cf58508" type="speaker">
            Anf. 103 GUNILLA WAHLÉN (v) replik:
          </note>
          <u who="Q4990084" xml:id="i-d725eeb790f33320-5" n="aaa16481">
            <seg n="790a9f24"/>
            <seg n="4a49a990">
              Fru talman! Välkommen, försvarsminister Sten Tolgfors, till den
              här debatten! Vi saknade dig i debatten om de strategiska transportplanen.
              Försvarsministern nämnde dem i sitt anförande, så jag tänker ändå
              anknyta till det i den här diskussionen.
            </seg>
            <seg n="236a1ae3">
              Ni säger att planen är nödvändiga för strategiska transporter
              och för att komma först i kön. Diskussionen om vad man tycker
              om att vara först i kön har Peter Rådberg redan klarat av, så
              den tänker jag avstå från.
            </seg>
            <seg n="256f0e46">
              De här transportplanen som är bautastora är ju inte gjorda för
              transport av sjukvårdsmateriel och personer. Det finns många andra
              typer av flygplan som kan göra det. Det behovet kan man lösa på
              annat sätt om man vill. De här transporterna är ju säkrade för
              mer militära transporter.
            </seg>
            <seg n="4533c4c4">
              Det är bara att beklaga att riksdagen just nu fattade beslut
              om att vi ska avsätta 1,4 miljarder de närmaste åren och 7,5 miljarder
              några år framöver till en sådan här satsning när försvaret saknar
              oerhört mycket pengar både i år, nästa år och några år framöver.
            </seg>
            <seg n="90f6fc6e">
              Jag har en fråga när det gäller den nya myndighet som vi skapar
              i enighet: Varför förlägger man myndigheten till Helsingfors?
            </seg>
            <seg n="2adb2ef5">
              I dag finns det en fantastiskt väl fungerande verksamhet i Karlstad
              med Räddningsverket. Räddningsverket har ju gjort internationellt
              omtalade bra insatser i hela världen, och de har haft sitt säte
              i Karlstad. Huvudverksamheten kommer att ligga kvar där i den
              nya myndigheten. Varför måste verksamheten då förlägga sitt myndighetsansvar
              i Helsingfors?
            </seg>
          </u>
          <note type="speaker" n="210c9619">
            Anf. 104 Försvarsminister STEN TOLGFORS (m) replik:
          </note>
          <u who="Q984112" xml:id="i-5e746e583c10d214-31" n="bbfd08a7">
            <seg n="9daf59b3">
              Fru talman! Gunilla Wahlén säger att försvaret saknar pengar
              och skär ned 15 miljarder mer än regeringen. Egentligen kunde
              replikskiftet sluta där. Det är så inkonsekvent att man häpnar.
            </seg>
            <seg n="4b90e8af">
              Gunilla Wahlén är emot den nordiska stridsgruppen som är en av
              de snabbinsatsstyrkor som vi vill kunna transportera med de plan
              som hon nämner. Det är då konsekvent att hon är emot planen. Hon
              har inte pengar till dem, och hon är emot det vi ska flytta. Vi
              får se om hon ställer upp på finansieringen vad gäller den civila
              förmågan.
            </seg>
            <seg n="89b79770">
              Om man vill hjälpa andra måste man kunna komma dit. Man måste
              bygga sin egen förmåga och förbereda sig med modultänkande inom
              EU-samarbetet, som Gunilla Wahlén också är emot. Man måste ha
              förmåga att flytta den materiel man vill hjälpa andra med, vare
              sig det är svenskar, EU-medborgare eller mottagarlandets medborgare.
            </seg>
            <seg n="86b8bf53">
              Jag är inte säker på att Gunilla Wahlén alltför långt ska utveckla
              sin tekniska syn på om C 17-plan kan flytta eller inte flytta.
              Jag tror att man flyttar det man sätter i dem. De har lång räckvidd
              och kan ta sig ned på flygplatser som inte har svensk standard.
            </seg>
            <seg n="099d5643">
              Varför ska myndighetsledningen ligga i Helsingfors, frågar Gunilla
              Wahlén. Därför att ni, vi och andra efterlyser att den ska jobba
              med samordning av andra myndigheter till exempel, som ju företrädesvis
              finns här, men också med Regeringskansliet som finns i Helsingfors,
              som bekant. I en krissituation där det måste gå snabbt att få
              till stånd en samordning måste den geografiska lokaliseringen
              av myndighetsledningen, som formellt sett är en person, vara i
              Helsingfors i närheten av dem man ska samordna, annars tappar
              man tid. Är det något vi har lärt oss är det att något man inte
              ska göra i krishantering är att tappa tid.
            </seg>
          </u>
          <note n="5248a797" type="speaker">
            Anf. 105 GUNILLA WAHLÉN (v) replik:
          </note>
          <u who="Q4990084" xml:id="i-d725eeb790f33320-6" n="aaa16481">
            <seg n="790a9f24"/>
            <seg n="cecf0551">
              Fru talman! När det gäller strategiska flygtransporter tror jag
              att framtiden kommer att utvisa när vi utvärderar NBG 08 om vi
              ska satsa på insatsstyrkor som har tio dagars beredskap. Det kan
              vi lämna därhän.
            </seg>
            <seg n="8677c36f">
              Vi har redan styrkor i Afghanistan. Vi har styrkor i Tchad. Transporterna
              dit har ordnats på de premisser som finns i dag. Jag ser inte
              varför beslutet om det här avtalet måste fattas i sådan hast.
            </seg>
            <seg n="1aeb6709">
              När det gäller att förlägga myndigheten i Helsingfors är det
              ju en rad myndigheter som är viktiga för Sveriges funktion som
              ligger någon annanstans än i Helsingfors. Det finns ett principbeslut
              i riksdagen att man ska förlägga myndigheterna utanför Helsingforssregionen,
              om det inte finns särskilda skäl. Jag har svårt att se vad det
              finns för särskilda skäl.
            </seg>
            <seg n="1c4f1c43">
              Man säger att vid en katastrof som inträffar i Sverige eller
              i ett annat land behöver man ha geografisk närhet till varandra.
              Jag kan inte i min vildaste fantasi föreställa mig att myndighetschefen
              för den nya myndigheten springer över till Regeringskansliet för
              att diskutera. Man tar ju sådana kontakter på helt annat sätt.
              Det är ju inte det som är skälet. Skälet måste vara något annat
              på en dold agenda.
            </seg>
            <seg n="88c3de42">
              Vi fick ett pressmeddelande i dag att man ska låta utreda huruvida
              en annan huvudman ska kunna ta över skolorna i Rosersberg och
              Skövde och att man ska göra en överföring av dem. Ser inte försvarsministern
              ett behov av att i framtiden ha utbildningsmöjligheter av hög
              kvalitet och hög klass, med statligt ansvar, för kriser och katastrofer
              och att staten ska ha ansvar för en kris- och beredskapsutbildning
              i landet? Vad menar man med att man ska överföra det till en annan
              huvudman?
            </seg>
          </u>
          <note type="speaker" n="670b90f9">
            Anf. 106 Försvarsminister STEN TOLGFORS (m) replik:
          </note>
          <u who="Q984112" xml:id="i-5e746e583c10d214-32" n="bbfd08a7">
            <seg n="a202bc8d">
              Fru talman! Vi klarar oss med två skolor. Det sade utredningen.
              Det säger också Räddningsverket. Låt oss nu se om man i Skövde
              kan göra det man säger att man vill göra, nämligen hitta en ny
              målgrupp i privat sektor, till exempel i kemiindustrin. Låt oss
              se om man kan få ned kostnaderna genom ökad samordning, civilmilitär
              till exempel, och om man kan förverkliga alla de tankar som man
              har berättat att man har och möjligheter som man ser och vara
              med och konkurrera om den del av utbildningen som ska ske konkurrensutsatt
              med upphandling för att bredda. Vi klarar det som staten behöver
              garantera med två skolor. Det säger både utredningen och Räddningsverket.
              Men vi vill se om det finns möjlighet för dem att ta eget ansvar
              och knoppa av verksamheten i stället för att bara stänga, vilket
              den utredning som den gamla majoriteten tillsatte faktiskt föreslog.
            </seg>
            <seg n="f35a38ac">
              I debatter med Vänsterpartiet hamnar vi ofta, när det gäller
              försvars- och säkerhetsfrågor, i snack om dolda agendor. Det är
              visst så, Gunilla Wahlén, att man i en samordningssituation behöver
              träffas. Den nya myndigheten ska till och med kunna kalla samman
              gd:ar från andra myndigheter för att träffas fysiskt, men också
              gärna på andra sätt, för att samordna i en krissituation.
            </seg>
            <seg n="1983d39c">
              Då är det bra om de finns på samma ställe, och Regeringskansliet
              finns här. Jag har redogjort för den nya funktion som finns i
              Regeringskansliet och som den nya myndigheten ska samarbeta med
              i en krissituation. Därför är det bra att gifta ihop dem så långt
              som möjligt.
            </seg>
            <seg n="a0212839">
              Däremot är det så, där har Gunilla alldeles rätt, att verksamheten
              i Karlstad är av högsta kvalitet. Därför har vi också gjort en
              tydlig markering i propositionen och i de direktiv som finns till
              de kommittéer som nu förbereder den nya myndigheten att verksamheten
              i Karlstad ska ligga kvar på nuvarande nivå. Det finns ingen anledning
              att ha någon annan syn på detta.
            </seg>
          </u>
          <note type="speaker" n="b36f2720">
            Anf. 107 MONICA GREEN (s):
          </note>
          <u who="Q3358763" xml:id="i-cd07635a69320e18-0" n="20a6bda2">
            <seg n="9c2bd53f">
              Fru talman! Jag står bakom samtliga reservationer från den socialdemokratiska
              gruppen, men jag tänkte mest tala om reservation nr 3 som handlar
              om räddningsskolorna.
            </seg>
            <seg n="4b7fbe98">
              Vi motsätter oss nedläggningen av räddningsskolorna i Skövde,
              Sandö och Rosersberg. Räddningsskolorna fyller en mycket viktig
              funktion i Sverige och bidrar till landets utbildning och även
              till det internationella samfundets behov. Vi kräver att samtliga
              skolor behålls i statlig regi.
            </seg>
            <seg n="41be1e09">
              Sverige har i dag ett unikt och världsledande system för risk-,
              säkerhets- och sårbarhetsutbildning. Det är viktigt att skolorna
              finns kvar i hela landet så att resorna för dem som ska utbilda
              sig inte blir så långa.
            </seg>
            <seg n="18614107">
              Skövdeskolan tål att synas i sömmarna. Vi vet att Skövdeskolan
              behövs i allra högsta grad. Den är på många sätt världsledande
              när det gäller just räddningsskolor. Den kan samarbeta med garnisonen
              Sveriges största liksom med högskolan och polisen. Skövdeskolan
              ligger där en stor del av Sveriges befolkning bor. I en 25-milsradie
              runt Skövde bor 3,5 miljoner invånare, vilket är 40 procent av
              Sveriges befolkning. Om endast de räddningsskolor blir kvar som
              föreslås innebär det, som jag sade inledningsvis, långa resor.
              Det är inte effektivt och blir dessutom dyrt för de kommuner som
              vill skicka människor på utbildning vid skolorna.
            </seg>
            <seg n="38f6403a">
              Skolan i Skövde är världsledande även vad gäller brand och släckning
              med och av kemikalier. Kemikalieindustrin finns på västkusten,
              och de har ett stort utbildningsbehov. De har också mycket samarbete
              med räddningsskolan i Skövde och den unika kompetens som skolan
              byggt upp. Även räddningstjänsterna i Göteborg och olje- och kemiindustrianläggningarna
              har ett samarbete med räddningsskolan i Skövde och den utbildning
              som finns där. Dessutom har Skövde Europas bästa och största övningsfält,
              något som utredaren totalt missat. Det är ett av de främsta i
              världen.
            </seg>
            <seg n="635011f9">
              Även ur miljösynpunkt är Räddningsskolans övningsfält i Skövde
              unikt. De använder nämligen aldrig fossila ämnen vid sina brandövningar
              utan endast gasol i en egenutvecklad anläggning. Övningsfältet
              är också miljöcertifierat. Allt släckvatten går direkt till kommunens
              reningsverk.
            </seg>
            <seg n="87266ed6">
              Att då ge bort, eller som vi hörde tidigare överföra, det vill
              säga privatisera eller konkurrensutsätta, all denna kunskap och
              kompetens är i högsta grad slöseri med gemensamma resurser. Det
              är alldeles nödvändigt att ha en helhetssyn på samhällets krishanteringsförmåga.
              Samhällets behov av kris-, risk- och säkerhetsutbildning kommer
              att växa, liksom nödvändigheten av tvärsektoriell samverkan. Risken
              finns att man vältrar över kostnaderna på kommuner när de ska
              utbilda deltidsbrandmän och vad gäller andra viktiga katastrofutbildningar.
            </seg>
            <seg n="15c2a923">
              Jag yrkar alltså bifall till reservation nr 3. Det är viktigt
              att Skövdeskolan finns kvar i statlig regi.
            </seg>
          </u>
          <note type="speaker" n="35689a5a">
            Anf. 108 ELIZA ROSZKOWSKA ÖBERG (m):
          </note>
          <u who="Q4991094" xml:id="i-56252b0cbb7625a5-0" n="4c07a5fd">
            <seg n="40f8c795">
              Fru talman! Omfattande IT-attacker riktades mot det svenska finansiella
              systemet. Säkerhetssystemet på Internet knäcktes. Utbetalningar
              från arbetslöshetskassan, Försäkringskassan och Skatteverket stoppades.
              Kortbetalningar och kontantuttag slutade fungera. Värdetransporter
              stoppades på grund av flera rån. Bränder anlades av desperata
              människor som inte ville vänta på kontanter. Stressade mammor
              kunde inte köpa mat till sina hungriga, skrikande barn. Trafiken
              stannade på de flesta håll eftersom bränslet tog slut och man
              inte kunde betala för att tanka.
            </seg>
            <seg n="9657b281">
              Fru talman! Detta var lyckligtvis bara en övning som genomfördes
              av Krisberedskapsmyndigheten den 2224 april. Övningen simulerade
              en IT-attack mot Sverige. Många myndigheter, bland annat Riksbanken,
              Skatteverket, Arbetsförmedlingen och Lantmäteriet, deltog.
            </seg>
            <seg n="3c9b4bcc">
              Tidigare övningar och händelser har visat att våra IT-system
              inte är förberedda för eventuella kriser. Även Riksrevisionen
              riktade stark kritik mot våra myndigheter för bristande IT-säkerhet.
              Krisberedskapsmyndighetens rapport Sveriges beredskap mot nätangrepp
              visar att samhällskritiska funktioner har stora sårbarheter på
              IT-sidan. Med anledning av bland annat detta beslutade regeringen
              att en ny myndighet behöver bildas för ökat samhällsskydd och
              bättre beredskap.
            </seg>
            <seg n="d8b2ce8b">
              Internet är ett snabbt föränderligt nätverk av nätverk, vilket
              gör det svårt att analysera. Det är svårt att förutse vilken sorts
              attacker som kommer att ske i framtiden. Det är därför viktigt
              att IT-säkerhetsarbetet präglas av robusthet, prioriteringar,
              analys och koordinering. Det är viktigt att nätet och tjänsterna,
              speciellt de samhällsviktiga tjänsterna, är så robusta som möjligt
              så att de kan motstå eventuella attacker. Bra vardagssäkerhet
              och förebyggande åtgärder höjer robustheten.
            </seg>
            <seg n="438999b6">
              Innan en attack sker måste vi veta vad som är viktigast att skydda,
              vad våra prioriteringar är. Vilka samhällskritiska verksamheter
              måste fortsätta att fungera? Vem kontaktar man? Vilken kommunikation
              måste fortsätta att fungera? Vi har ännu inte gjort dessa prioriteringar
              i Sverige. Vi bör eftersträva att så fort som möjligt börja analysera
              incidenten, vad som händer, varför, vem som står bakom den. Är
              det fråga om en terroristattack eller galna tonåringar? Är det
              ett användarfel eller en naturkatastrof? Man kan även analysera
              andras erfarenheter, till exempel attackerna mot Estland.
            </seg>
            <seg n="0c746855">
              Koordinering är en av de viktigaste aspekterna i en krissituation.
              Vid en cyberattack bör olika aktörer, såsom myndigheter och operatörer,
              samverka och, åtminstone tillfälligt, inte konkurrera. Den samordnande
              myndigheten bör koordinera men inte ta över ansvaret. Här är det
              viktigt med den så kallade ansvarsprincipen, alltså att den som
              ansvarar för en verksamhet under normala förhållanden har motsvarande
              ansvar även under krissituationer.
            </seg>
            <seg n="53cf5b19">
              Fru talman! Den nya myndigheten kommer att agera spindeln i nätet,
              men det finns mycket att göra även för andra aktörer för att öka
              IT-säkerheten. Övervakning av situationen på nätet behövs dygnet
              runt. Sitic, Sveriges IT-incidentcentrum, tittar på trafiken på
              nätet, och tack vare tillägget i den senaste budgeten från alliansregeringen
              har verksamheten kunnat utökas från kontorstid till dygnet runt
              alla dagar i veckan. Mindre omfattande IT-attacker sker hela tiden,
              och det är därför viktigt att observera situationen på nätet och
              vidta åtgärder.
            </seg>
            <seg n="2c80499e">
              Det offentliga Sverige är en stor beställare och kan och bör
              ställa höga krav, bland annat när det gäller IT-säkerhet vid inköp
              av produkter och tjänster.
            </seg>
            <seg n="f076b4a1">
              Tydligare målsättning och krav på IT-säkerheten behövs. Vi måste
              definiera vilka påfrestningar i vardagen vi måste klara av och
              vilken sorts IT-attacker som vi måste kunna stå emot. Detta gäller
              myndigheter, organisationer, företag och även enskilda användare
              som själva ansvarar för skyddet av sina datorer och nätverk. Alla
              bör använda bra antispam- och antivirusskydd samt uppdatera sina
              system och brandväggar.
            </seg>
            <seg n="2a5302c8">
              Det är också viktigt att vi ökar det internationella samarbetet
              mellan myndigheter, organisationer och Internetoperatörer.
            </seg>
            <seg n="0283fa17">
              I en krissituation är det oerhört viktigt att en bra samordning
              sker. En IT-attack kan genomföras snabbt och beröra flera samhällsviktiga
              system, som elnät, telenät och vattenförsörjning. Höga krav ställs
              på krishanterings- och ledningsförmåga.
            </seg>
            <seg n="83674cf1">
              Fru talman! Med stora förväntningar på den nya myndigheten för
              samhällsskydd och beredskap skulle jag vilja yrka bifall till
              förslaget om bättre IT-säkerhet, både i en krissituation och i
              vardagen. Jag yrkar alltså bifall till förslaget i betänkandet
              och avslag på reservation 9.
            </seg>
          </u>
          <note type="speaker" n="47ca2249">
            Anf. 109 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-11" n="a189098d">
            <seg n="43975619">
              Fru talman! Jag kunde inte låta bli att begära replik när Eliza
              pratade så väl och mycket om just IT-sabotage och så vidare, vilket
              jag själv tog upp i mitt anförande.
            </seg>
            <seg n="3d48c01f">
              Jag kan i stora drag hålla med dig i det du säger. Men grundproblemet
              är: Om Sverige skulle drabbas av en IT-attack finns det ingen
              som samordnar samtliga myndigheter, totalt, och som delar på det
              ansvaret. Som jag sade har en enig försvarsberedning konstaterat
              att en sådan funktion behövs. Det säger ni nej till.
            </seg>
            <seg n="d245d27d">
              Det finns säkert jättebra funktioner på respektive enhet, men
              vem samordnar om det blir en totalkatastrof som drabbar flera
              myndigheter samtidigt?
            </seg>
            <seg n="0679b57f">
              Det är detta som Försvarsberedningen och vi i oppositionen hela
              tiden påpekar. Varför kan ni inte tillsätta en sådan funktion?
              Det skulle jag gärna vilja ha svar på.
            </seg>
          </u>
          <note type="speaker" n="cad2dd02">
            Anf. 110 ELIZA ROSZKOWSKA ÖBERG (m) replik:
          </note>
          <u who="Q4991094" xml:id="i-56252b0cbb7625a5-1" n="4c07a5fd">
            <seg n="f73d25e8">
              Fru talman! Jag skulle vilja påminna om att varje organisation
              och varje myndighet ansvarar för säkerhet och IT-säkerhet inom
              sitt eget område. Det är viktigt att komma ihåg att man inte kan
              flytta ansvaret för IT-säkerhet till en annan myndighet eller
              en annan minister eller någon som kommer att utföra hela jobbet.
              Här måste vi komma ihåg att alla myndigheter har sitt ansvar också
              när det gäller IT-säkerhetsarbetet.
            </seg>
            <seg n="edc64d54">
              Den nya myndigheten, som jag nämnde i mitt anförande, kommer
              just att ha funktionen som spindeln i nätet och kommer att samordna
              den information som kommer från olika håll i en krissituation.
            </seg>
          </u>
          <note type="speaker" n="58757495">
            Anf. 111 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-12" n="a189098d">
            <seg n="ecc3a1d9">
              Fru talman! Jo, men det var precis det jag sade. Vi är helt överens
              på den punkten. Men jag talar om när det drabbar sju åtta myndigheter
              samtidigt. Det spelar då ingen roll om myndighet A sköter sig
              om myndighet B fullständigt kollapsar. Vid en jättekatastrof krävs
              det en samordning av samtliga.
            </seg>
            <seg n="30b5623d">
              Återigen: Jag delar din uppfattning att det säkert finns jättebra
              kontroller på respektive myndighet, men det är inte det som är
              själva problemet. Det är det här som man har kritiserat utifrån
              tsunamikatastrofen. Då sade vi, i alla fall från oppositionens
              partier, att vi måste få en samordning när det gäller detta ifall
              något liknande skulle inträffa. Det är detta som ni säger nej
              till.
            </seg>
          </u>
          <note type="speaker" n="27c538e1">
            Anf. 112 ELIZA ROSZKOWSKA ÖBERG (m) replik:
          </note>
          <u who="Q4991094" xml:id="i-56252b0cbb7625a5-2" n="4c07a5fd">
            <seg n="6b1c7007">
              Fru talman! Ja, en god samverkan mellan myndigheter och organisationer
              krävs när det blir krissituation och även när det inte är krissituation.
              Även i vardagen måste vi nämligen se till att det finns en viss
              robusthet, att det finns möjligheter att stå emot eventuella attacker.
              Därför är det viktigt att ständigt arbeta för att höja IT-säkerheten
              och för att få alla att förstå hur viktigt det är, så att myndigheter
              också förstår att IT-säkerhetsarbetet är viktigt. Det har nämligen
              inte alltid varit så.
            </seg>
            <seg n="2e700aa3">
              Sedan skulle jag vilja påminna om att alla problem inte kan lösas
              av politiker eller myndigheter. Även enskilda användare och de
              som ansvarar för IT-säkerhet på olika organisationer och myndigheter
              måste ta sitt ansvar. De måste använda bra programvaror. De måste
              uppdatera sina system, sina brandväggar och göra alla de åtgärder
              som skapar bättre IT-säkerhet.
            </seg>
            <seg n="00845769">
              Till slut skulle jag också vilja säga att Internetsäkerheten
              ska vara på en sådan nivå som inte hindrar utvecklingen av den
              nya tekniken när det gäller Internet. Man måste någonstans hitta
              den perfekta balansen mellan användbarhet, informationssäkerhet
              och integritetsskydd.
            </seg>
          </u>
          <note type="speaker" n="1b52b54c">
            Anf. 113 CHRISTINA AXELSSON (s):
          </note>
          <u who="Q4937060" xml:id="i-903d4f7dffa8ce74-0" n="8a1ee853">
            <seg n="25061455">
              Fru talman! Ibland förundras jag över hur enkelt det är att faktiskt
              rasera en fungerande verksamhet. Med ett klubbslag, i nästa vecka,
              kommer Rosersbergs räddningsskolas öde att vara avgjort.
            </seg>
            <seg n="f925e072">
              Fru talman! Samtidigt som vi nu diskuterar förändringar och försämringar
              av utbildningskapaciteten i statens räddningsskolor höjs röster
              hos allmänheten om ökad krismedvetenhet, inte minst när vi ser
              vad som händer på andra ställen i världen, för tänk om det händer
              här. Vi vill vara säkra på att bli räddade om olyckan kommer.
            </seg>
            <seg n="faefeb43">
              Finns det effektiva räddningsinsatser om det sker en stor trafikolycka
              i tunnlarna vid Södra länken eller om ett överfullt pendeltåg
              spårar ur? Vilken beredskap finns det om det som inte får hända
              händer en kärnkraftsolycka? Tänk om Mälaren svämmar över! Och
              sedan är det den stora oron för framtiden: Kommer det att finnas
              vältränad och samövad personal hos Räddningstjänsten om eller
              när olyckan är framme?
            </seg>
            <seg n="d5588095">
              Fru talman! Inom en radie av 30 mil från räddningsskolan i Rosersberg
              i Sigtuna bor en tredjedel av Sveriges befolkning. Det är klart
              att risken för stora olyckor är stor där så många bor. Det är
              den negativa sidan. Men det finns också en positiv sida. Det finns
              många här som kan rekryteras och utbilda sig för att jobba i räddningstjänsten.
            </seg>
            <seg n="153096fc">
              Räddningsverkets miljöcertifierade skola i Rosersberg är utbildningsplats
              för kommunal räddningstjänst i Helsingforss län liksom för räddningstjänsten
              i hela Mälardalen, Östergötland, Gotland och delar av Norrland,
              som snabbt kan ta sig dit, ganska enkelt, med flyg till Arlanda.
            </seg>
            <seg n="57a77cac">
              Skolan har dessutom den enda auktoriserade utbildningen i landet
              för skorstensfejare och skorstensfejartekniker. På skolan finns
              det en helt nyinvigd anordning och lokaler för denna utbildning.
              Skolan har även varit mycket framgångsrik med att få in kvinnor
              i den här tidigare så mansdominerade branschen.
            </seg>
            <seg n="469cd870">
              Vi vill fortsätta dessa utbildningar som nu, fru talman.
            </seg>
            <seg n="b3306bb9">
              Men den moderatledda regeringen säger nej. Och utskottets ledamöter
              från de borgerliga partierna nickar tacksamt samtidigt som de
              påpekar i betänkandet att det finns stora utbildnings- och övningsbehov.
              Men de säger också att fyra skolor är begränsande och bygger på
              äldre förhållande.
            </seg>
            <seg n="34b162ea">
              Jaha, är det gammaldags med kvinnliga skorstensfejartekniker?
              Är det old fashioned med övningar inom ramen för kärneenergiberedskapen?
            </seg>
            <seg n="7ae028d3">
              Jag tycker inte ens att det är särskilt begränsande eller att
              det bygger på äldre förhållanden att låta kommunalanställda brandmän
              träna på hur de ska rädda folk ur brinnande tågvagnar.
            </seg>
            <seg n="bcc27da1">
              Jag tycker att det är viktigt med bra övningsplatser nära.
            </seg>
            <seg n="af421de1">
              I stället för att behålla Rosersberg under den nya myndighetens
              vingar tycker nu borgarna att utbildningsbehovet kan tillgodoses
              genom att olika utbildningsaktörer anlitas. Vilka tänker ni på
              då, om jag får fråga? Finns det några som är beredda att satsa
              på en sådan skola? Det är inte lika enkelt att inrätta en miljöcertifierad
              räddningsskola som att öppna en friskola med Montessoripedagogik.
            </seg>
            <seg n="a0c71502">
              Fru talman! Flera kommuner i Helsingforssregionen har reagerat
              skarpt mot förslaget att regionens enda räddningsskola avvecklas.
              Effekterna av förslaget riskerar att öka utbildningskostnaderna
              för kommunerna och regionen eftersom möjligheterna till kvalificerad
              utbildning i närområdet försvinner. Dessutom ser de ökande rekryteringsproblem
              i framtiden.
            </seg>
            <seg n="e234054b">
              Även Sveriges Skorstensfejarmästares Riksförbund är starkt kritiskt
              till förslaget att flytta utbildningen inom rengöring och brandskydd
              till Revinge. Förbundet anser att det saknas en konsekvensanalys,
              och man är starkt oroad över att den framtida utbildningskvaliteten
              som byggts upp under flera år går förlorad för att kostnaderna
              för utbildningen kommer att öka. Men se det verkar ingen i majoriteten
              bry sig om.
            </seg>
            <seg n="d6dfcb01">
              Fru talman! Det låter konstigt i mina öron att lyfta fram betydelsen
              av ökad utbildning och övning och samtidigt lägga fram förslag
              till färre utbildningsplatser och övningsområden. Det är för mig
              en politik som leder i fel riktning.
            </seg>
            <seg n="3437b5c0">
              Fru talman! Det vi ser är återigen förslag som är Helsingforssfientliga
              och som totalt bortser från de behov som finns i Helsingfors och
              Mälardalsområdet.
            </seg>
            <seg n="2a4a1409">
              Vi socialdemokrater från Helsingforss län kräver därför att räddningsskolorna
              behålls i statlig drift tills en grundlig utvärdering av utbildningsbehoven
              och en konsekvensbeskrivning av effekterna av en eventuell privatisering
              är genomförd. Det är en oansvarig politik att lägga fram förslag
              som innebär att hela Mälardalen, hela Mellansverige, blir av med
              utbildningsmöjligheter i krisberedskap utan att man redovisar
              hur dessa behov ska kunna fyllas på annat betryggande sätt.
            </seg>
          </u>
          <note n="d51723ac">
            I detta anförande instämde Björn von Sydow (s).
          </note>
          <note type="speaker" n="a00cce3e">
            Anf. 114 STAFFAN DANIELSSON (c) replik:
          </note>
          <u who="Q5616883" xml:id="i-99934322f8f7f6ce-8" n="9ac3f402">
            <seg n="c3fe3bbe">
              Fru talman! Jag har stor respekt för att Monica Green tidigare
              och Christina Axelsson nu slåss för räddningsskolor i sina hembygder.
              Det är säkert bra med en räddningsskola nära Helsingfors där en
              tredjedel av Sveriges invånare bor, säger Christina Axelsson.
              Det bevarar också en del jobb i Helsingfors om skolan är kvar.
            </seg>
            <seg n="3fcd67e9">
              Christina Axelsson nämnde ingenting om huvudkontorets lokalisering.
              Det ska enligt Socialdemokraterna till Karlstad. Det är ett förslag
              som Christina Axelsson inte har talat för.
            </seg>
            <seg n="f8402377">
              Det som sägs i reservationen från Socialdemokraterna om räddningsskolorna
              är att man vill ha ytterligare en utredningsrunda, som Christina
              Axelsson sade, och att man går igenom möjligheterna till en eventuell
              privatisering. Det är vad reservationen handlar om. Man säger
              inte nej till det som nu sker.
            </seg>
            <seg n="424b0d8b">
              Det är också värt att notera att Räddningsverket har gjort bedömningen
              att det räcker med två statliga skolor för räddningstjänst i Sverige.
              Även den särskilda utredaren har kommit fram till detta. Så vi
              följer den ansvariga myndighetens bedömning.
            </seg>
            <seg n="64c85ec7">
              Jag håller med Christina Axelsson om att detta är ett viktigt
              område, och jag håller med om att det är välskötta och fina skolor
              med goda resurser. Och jag hoppas verkligen att det ska finnas
              möjligheter, inte minst i Helsingfors med en tredjedel av Sveriges
              befolkning, att hitta en marknad för den kompetens och de resurser
              som man har. Jag hoppas och tror att den utredare som nu ska se
              över möjligheterna att överföra skolornas verksamhet till en annan
              huvudman ska lyckas och att det ska kunna fungera bra och kanske
              utvecklas och bli bättre. Det kan jag möjligen tro att Christina
              Axelsson ändå kan ha en viss sympati för.
            </seg>
          </u>
          <note type="speaker" n="c9d864da">
            Anf. 115 CHRISTINA AXELSSON (s) replik:
          </note>
          <u who="Q4937060" xml:id="i-903d4f7dffa8ce74-1" n="8a1ee853">
            <seg n="a3c027f2">
              Fru talman! Tack, Staffan Danielsson, att jag fick chansen till
              replik.
            </seg>
            <seg n="d3e5e3f3">
              Jag kan hålla med om att man från utredningen säger att man ska
              se över detta. Men det jag undrar över är när ni så kategoriskt
              talar om att det är dessa skolor som nu ska läggas ned och att
              det finns olika utbildningsaktörer som kan ta över. Hur vet man
              det? Det kanske Staffan Danielsson kan beskriva för mig. Vem är
              det som kommer att ta över Rosersberg? Vi hörde ministern tala
              om Skövde tidigare. Men jag noterade att han inte med ett ord
              nämnde Rosersberg. Jag undrar då: Vem ska bli den nya huvudmannen?
              Och har man tänkt på konsekvenserna?
            </seg>
            <seg n="ea7ee50e">
              Det vi begär är helt enkelt att man ska stanna upp och titta
              efter hur detta ska kunna göras. Det är faktiskt också en viktig
              fråga när det gäller rekryteringsbehovet i framtiden. Jag tror
              att Staffan Danielsson liksom jag ivrar mycket för att vi ska
              få fler kvinnor också inom denna verksamhet. Och där har faktiskt
              Rosersberg lyckats. Vem ska ta över den stafettpinnen? Det vet
              säkert Staffan Danielsson. Jag väntar ivrigt på svaret.
            </seg>
          </u>
          <note type="speaker" n="cd64a058">
            Anf. 116 STAFFAN DANIELSSON (c) replik:
          </note>
          <u who="Q5616883" xml:id="i-99934322f8f7f6ce-9" n="9ac3f402">
            <seg n="6333bf25">
              Fru talman! Det finns stora förväntningar nu. Man har gjort bedömningen
              att titta på de fyra utmärkta skolor som vi har, där Rosersberg
              säkert är en förnämlig skola. Det har alltså tillsatts en särskild
              utredare som har utrett frågan om hur många skolor som det finns
              behov av med statligt huvudmannaskap. Vilka av dessa fyra ska
              man då satsa på? Utredaren har gjort bedömningen att det i ett
              nationellt sammanhang är bäst att satsa på Revinge och Sandö.
              Jag har egentligen inte något bättre underlag än den utredaren.
              Regeringen har respekt för den bedömningen.
            </seg>
            <seg n="8bd8cf2e">
              När det gäller vad Rosersberg ska syssla med och vem som ska
              bli eventuell ny huvudman för Rosersberg ska det just i dessa
              dagar tillsättas en utredare som får uppgiften att ta reda på
              vem som skulle kunna tänkas bli ny huvudman och hur verksamheten
              då skulle kunna organiseras. Detta kan också öppna möjligheter,
              inte minst, Christina Axelsson, i det dynamiska Helsingforssområdet.
              Det borde vara en stor efterfrågan på dessa tjänster. Här går
              det att hitta nya marknadsnischer. Jag tycker att det är en stor
              möjlighet för Rosersberg. Jag hoppas verkligen att utredaren och
              de krafter som kan ha intresse av detta det kan vara kommuner,
              regionen och privata intressen kommer att kunna komma fram till
              en lösning.
            </seg>
            <seg n="a1d84789">
              Det ena har utretts, och det andra ska utredas.
            </seg>
          </u>
          <note type="speaker" n="3018f22b">
            Anf. 117 CHRISTINA AXELSSON (s) replik:
          </note>
          <u who="Q4937060" xml:id="i-903d4f7dffa8ce74-2" n="8a1ee853">
            <seg n="e9e0554f">
              Fru talman! Man blir bara förvånad. Hur kan Staffan Danielsson
              med berått mod tycka att inriktningen är bra när Staffan Danielsson
              inte ens själv har svar på dessa frågor? Jag frågar igen: Vem
              är det som kan tänkas ta över en sådan här viktig skola? Och är
              det inte oerhört viktigt att vi inom staten faktiskt känner ett
              ansvar för detta? Är det inte viktigt att vi kan rekrytera personer
              som faktiskt ska jobba inom räddningstjänsten? Det är nämligen
              så att där man har en skola, dit söker sig också ungdomarna. Det
              är viktigt att våra ungdomar här i storstadsregionen också söker
              sig till denna verksamhet, annars kommer mina barnbarn när de
              åker på överfulla pendeltåg att sitta och vara rädda för att tåget
              ska spåra ur och att ingen kommer och räddar dem. Det tycker jag
              är viktigt. Jag tycker att det är viktigt att vi har kvar denna
              verksamhet och att vi inte gör någonting annat förrän vi har sett
              att detta är det absolut bästa att göra. Jag tycker inte att den
              utredning som nu föreligger har visat att detta är det optimala.
              Jag tycker att man måste ta hänsyn till de behov som en storstadsregion
              som Helsingforss län har.
            </seg>
            <seg n="0053282e">
              Jag finner återigen att detta är ett steg till i den Helsingforssfientlighet
              som den här nya borgerliga regeringen har, alltså att man inte
              känner att det faktiskt är viktigt att också Helsingfors får sina
              behov tillfredsställda.
            </seg>
          </u>
          <note type="speaker" n="833565a6">
            (STAFFAN DANIELSSON (c):
          </note>
          <u who="Q5616883" xml:id="i-99934322f8f7f6ce-10" n="9ac3f402">
            <seg n="73a9d293">
              Ni får ett huvudkontor.)
            </seg>
          </u>
          <note type="speaker" n="b6a76938">
            Anf. 118 ISABELLA JERNBECK (m) replik:
          </note>
          <u who="Q4956643" xml:id="i-b31a470ee6b652ae-3" n="d9886ddb">
            <seg n="c18dfb56">
              Fru talman! Jag begärde replik när jag fick höra att det var
              en garanti för en verksamhet med statligt huvudmannaskap. Jag
              sätter ett stort frågetecken efter det. Jag ser det precis tvärtom.
              Det finns exempel på verksamheter som har utvecklats när de har
              fått ett annat huvudmannaskap. Om jag hade fått bestämma jag är
              ännu radikalare skulle alla ha blivit privata. Sedan skulle vi
              ha valt dem som kunde erbjuda de bästa utbildningarna för det
              vi behövde ha. De skulle få konkurrera med varandra, och därigenom
              skulle vi få, tror jag, det effektivaste och bästa.
            </seg>
            <seg n="e50bf03d">
              Vi får heller inte blunda för att det finns en överkapacitet.
              Räddningsverket har också sagt att vi inte behöver alla skolor,
              så det är även en ekonomisk fråga. Det tycker jag är det mest
              angelägna.
            </seg>
          </u>
          <note type="speaker" n="25860d0c">
            Anf. 119 CHRISTINA AXELSSON (s) replik:
          </note>
          <u who="Q4937060" xml:id="i-903d4f7dffa8ce74-3" n="8a1ee853">
            <seg n="83589baa">
              Fru talman! Tack så mycket, Isabella Jernbeck! Jag måste säga
              att jag blir lite förvånad. Det verkar som om det finns en marknad
              med köp och sälj inom den här sektorn. Jag tror faktiskt inte
              riktigt på det. Jag har lyssnat till hela debatten, och ni har
              talat om hur viktigt det är att man har en myndighet så att man
              med kraft kan gå in om räddningsbehov uppstår och så vidare. Då
              är det även viktigt med utbildning och att man har en utbildning
              som staten garanterar och inte någon utbildning som bedrivs för
              att någon ska tjäna kronor och ören och stoppa på banken någonstans
              långt bort så de slipper andra avgifter. Staten ska kunna garantera
              att man har en viss kompetens, för vi är rädda om människor. Vi
              känner folks oro för att de också behöver bli räddade.
            </seg>
            <seg n="692aac61">
              Detta tycker jag är viktigt, och därför är det viktigt att man
              har staten som garant för att det är på det sättet. Det här är
              ingenting som mjölk eller filmjölk som man kan välja att gå på
              Konsum eller Ica för att köpa, och det är heller inte fråga om
              någon Montessoripedagogik!
            </seg>
          </u>
          <note type="speaker" n="c1d87580">
            Anf. 120 ISABELLA JERNBECK (m) replik:
          </note>
          <u who="Q4956643" xml:id="i-b31a470ee6b652ae-4" n="d9886ddb">
            <seg n="456239b3">
              Fru talman! Jag vet det, och därför har jag också fått mothugg
              bland mina egna. Jag förstår att vi måste ha ett statligt huvudmannaskap
              för att garantera de utbildningar vi behöver.
            </seg>
            <seg n="082c22e7">
              Jag har inte varit på Rosersberg men i Skövde har jag varit och
              tittat, och jag håller med om att man har en fantastisk verksamhet
              där. Där sålde de faktiskt redan utbildningar, även till köpare
              ute i Europa som kom dit.
            </seg>
            <seg n="a0a54af7">
              Jag tror att för dessa räddningsskolor kan detta bli en utmaning
              och en möjlighet att inte känna sig hotade utan klara sig på egna
              ben och faktiskt sälja utbildningar och blomstra!
            </seg>
          </u>
          <note type="speaker" n="ad9fdca0">
            Anf. 121 CHRISTINA AXELSSON (s) replik:
          </note>
          <u who="Q4937060" xml:id="i-903d4f7dffa8ce74-4" n="8a1ee853">
            <seg n="2298ebd9">
              Fru talman! Man blir mer och mer förvånad. Vi kan inte bygga
              upp en räddningsskola på vem som är bäst på att sälja verksamhet
              och tjänster, utan vi måste bygga upp en skola för att vi ska
              ha bra utbildad personal inom räddningstjänsten överallt.
            </seg>
            <seg n="7b71e881">
              I Helsingforssregionen bor en tredjedel av Sveriges befolkning,
              och det är nära för kommuner, landsting och så vidare att skicka
              personer hit. Vi har det lite speciellt här i regionen med en
              hög andel kollektivtrafikåkande och sådant. Vi har väldigt många
              tunnlar där det kan hända olyckor och annat, och därför är det
              så viktigt att vår personal här runt omkring också är vältränad,
              och då behövs en närhet till en utbildningsplats. Det blir naturligtvis
              billigare och säkert också bättre på det sättet.
            </seg>
            <seg n="061ba38f">
              Vidareutbildning av räddningspersonalen är också en jämställdhetsfråga,
              just det här med att man kan åka hem på kvällen. Även brandmän,
              vare sig de är män eller kvinnor, behöver ju kunna hämta på dagis
              och så vidare. Det är inte så lätt att åka till en skola långt
              bort och kanske bo över flera nätter i sträck. Därför är det viktigt
              att vi har en räddningsskola som ligger nära där vi har både personal
              och folk.
            </seg>
            <seg n="488af741">
              Återigen, Isabella Jernbeck: Det här är ett typiskt Helsingforssfientligt
              beslut från en moderatledd regering!
            </seg>
          </u>
          <note n="13baf17a">
            Överläggningen var härmed avslutad.
          </note>
          <note n="59e506f8">
            11 § Vissa frågor rörande Försvarsmaktens organisation m.m.
          </note>
          <note n="36eb2104">
            Föredrogs
          </note>
          <note type="speaker" n="b31dfdaf">
            Anf. 122 MICHAEL HAGBERG (s):
          </note>
          <u who="Q5781968" xml:id="i-11125a087967aebe-0" n="6ad6be51" next="i-04b32b33465bfba8-0">
            <seg n="8df455e8">
              Fru talman! Vi har haft en eftermiddag med en spännande försvarspolitisk
              debatt, och den fortsätter en bit in på kvällen.
            </seg>
            <seg n="cfb5bc7c">
              Vi har i dag att debattera ett antal viktiga motioner från ledamöter
              här i riksdagen i ett betänkande som vi kallar FöU13. Jag vill
              inledningsvis yrka bifall till reservation 3 kring miljöfrågorna.
            </seg>
            <seg n="92b9d319">
              I början av betänkandet diskuterar vi frågor kring totalförsvarsplikten,
              stora frågor om hur vi i utskottet diskuterar människosyn och
              utveckling gällande vår personal och de värnpliktiga. Här lyfts
              jämställdhetsfrågorna fram samt mångfalden, medinflytande och
              civil meritvärdering i värnpliktsutbildningen och bland våra personalgrupper.
            </seg>
            <seg n="fbbe7c92">
              Regeringen har tillsatt en parlamentarisk utredning som ska belysa
              dessa frågor, och den ska vara klar den 1 februari 2009. Det tycker
              vi från oppositionen är riktigt bra. I det här fallet vill den
              moderatledda regeringen lyssna på vad parlamentariker här i riksdagen,
              från hela landet och från alla partier har för åsikter om hur
              vi ska ha det med värnpliktsverksamheten och vår personal i framtiden.
              Det är ett bra förslag!
            </seg>
            <seg n="da6a1125">
              I betänkandet tas även markfrågor och frågor kring miljöarbetet
              upp. Här lyser dock passivitetens stjärna över utskottsmajoriteten.
              Varför vill man inte ta ett miljöansvar i verksamheten? Varför
              vill man att det ska ligga en våt handduk över de markområden
              som försvaret lämnat i stället för att låta kommuner och näringsliv
              ta över för att gynna arbete, handel, besöksnäring och bostäder?
              Den våta handduken är markerad och tydlig; vi hör detta när vi
              är ute.
            </seg>
            <seg n="ebb84874">
              Den reduktion av försvarets verksamhet som skett under drygt
              tio år måste väl ha gjort att behovet av övnings- och skjutfält
              har minskat. Dessa områden ligger ofta på attraktiv mark, i tätortsnära
              lägen, som kommuner och näringsliv har stort intresse av. Det
              kontaktnät vi socialdemokrater har runt om i landet är väldigt
              stort, och markfrågorna kommer ofta upp. Vi kan peka på områden
              i Skåne, Västergötland, Småland, Sörmland, Helsingforss län med
              Haninge och Vaxholm, Dalarna, Jämtland med flera platser. Det
              är tusentals hektar som ligger för fäfot, beredd till utveckling.
              Markfrågan kommer alltid upp när vi träffar dem som är verksamma
              i de här områdena.
            </seg>
            <seg n="1457c3cb">
              En stilla undran: Varför vill ni inte använda politiken som verktyg
              och påverka regeringen till nytänkande och lyfta den blöta handduken
              för stark utveckling på massor av platser runt i landet?
            </seg>
            <seg n="0848b4cd">
              Det moderatledda utskottet är passivt när det gäller försvarsmiljöfrågor.
              Man avslår allt nytänkande. Man orkar inte ens kräva att regeringen
              kommer med en årlig redovisning över hur miljöarbetet går inom
              försvarssektorn. Är det så att Moderaternas miljöprat gäller även
              här prat utan verkstad? För några år sedan var ju i alla fall
              några partier i de fyras gäng intresserade av miljöfrågor. Att
              intresset kan svalna så fort!
            </seg>
            <seg n="8ab6c32f">
              Fru talman! Vi socialdemokrater vill gärna fortsätta med en tydlig
              och trovärdig miljöstrategi. Vi fortsätter det enträgna arbetet
              och föreslår flera nya vassa verktyg på miljöområdet. Vi har miljöbalken,
              Agenda 21, producentansvaret och klimatmålen i blickfånget. I
              lagstiftningen har vi i dag fem fraktioner med producentansvar.
              Vi tycker redan nu att ytterligare ett område måste till. Det
              är avveckling av uttjänt militär materiel. Det finns mängder.
              Vi är övertygade om att man i ett samarbete med försvarsindustrin
              kan avveckla materiel på ett miljömässigt korrekt sätt och då
              ta ansvar för hela kedjan från förråd till destruktion med återbruk
              i blickfånget. Här ska särskild hänsyn tas till miljökraven vid
              upphandlingen. Jag kommer personligen att lyfta fram denna fråga
              i samband med den allmänna motionstiden och diskutera den vidare
              i mitt parti. Här behövs en offensiv!
            </seg>
            <seg n="021bc1cb">
              Fru talman! När vi får en årlig redovisning av försvarsmiljöfrågorna
              kan vi hålla debatten vid liv och flytta fram positionerna allt
              för en bra miljö. Jag tror att det inte handlar om mer än fyra
              fem ledamöter som nästa vecka behöver ändra inställning för att
              vi ska få igenom det här förslaget och kunna framföra till regeringen
              att den ska komma med en redovisning av försvarsmiljöfrågorna,
              vilket kommer att innebära att vi kan ha en framlyftande och framskjuten
              debatt varje år här i riksdagen. Det behövs. Även inom det här
              området måste vi visa på de goda exemplen.
            </seg>
            <seg n="203448a8">
              Jag tror att viljan faktiskt finns hos några av de borgerliga
              ledamöterna här i kammaren. Men finns modet? Finns modet att kräva
              en miljöredovisning från försvarsminister Tolgfors?
            </seg>
          </u>
          <note n="2ea073ba">
            Anf. 123 GUNILLA WAHLÉN (v):
          </note>
          <u who="Q5781968" xml:id="i-04b32b33465bfba8-0" n="6ad6be51" prev="i-11125a087967aebe-0">
            <seg n="8b6503e1">
              Fru talman! Detta betänkande innehåller en rad motioner från
              allmänna motionstiden. Vänsterpartiet har bland annat motionerat
              om värnplikten, kvinnors representation och genderutbildning.
              Eftersom det just nu pågår en parlamentariskt tillsatt utredning
              om totalförsvarsplikten har jag valt att inte lyfta fram våra
              motioner inom det området utan avgivit ett särskilt yttrande i
              de frågorna.
            </seg>
            <seg n="6916407f">
              För att uppnå ett jämställt svenskt försvar krävs en ökad kvinnlig
              representation. Eftersom Försvarsmakten är och alltid har varit
              mansdominerad är den manlige värnpliktige den norm som präglar
              hela värnpliktsutbildningen vad gäller bland annat innehållet
              och genomförandet av utbildningen samt materielens utformning.
              För att fler kvinnor ska bli intresserade av att söka sig till
              Försvarsmakten måste de veta att utbildningen är lika mycket anpassad
              efter deras behov och att de får möjlighet att genomföra utbildningen
              på samma premisser som manliga värnpliktiga. Försvarsmakten måste
              se över och anpassa värnpliktsutbildningen även för kvinnors krav
              och behov.
            </seg>
            <seg n="8d4298a9">
              Enbart en ökad kvinnlig representation räcker dock inte för att
              försvaret ska bli jämställt. Det krävs även utbildning. Av den
              anledningen ska regeringen uppdra åt Försvarsmakten att genomföra
              en kvalificerad genusutbildning med samtliga inryckande värnpliktiga
              och personal samt alla som genomgår officersutbildningar och annan
              utbildning inom försvaret.
            </seg>
            <seg n="d6603d2b">
              Värnplikten har varit en bärande del i vår försvars- och säkerhetspolitik.
              Ett mål är att de som tas ut för tjänstgöring ska spegla befolkningen
              i vårt samhälle. Det gäller inte minst ungdomar vars föräldrar
              har flyttat till Sverige eller dem som har blivit svenska medborgare
              under sin uppväxt i Sverige. Försvarsmakten har ett uttalat uppdrag
              att rekrytera fler personer med annan etnisk bakgrund än svensk.
              Försvarsmakten ska även i alla avseenden tillgodose och tillförsäkra
              de religiösa behov som den värnpliktige har.
            </seg>
            <seg n="a8070117">
              Det finns också frågor som rör medinflytande i kris och krig
              och frågor som rör den civila meritvärderingen. Vänsterpartiet
              utgår från att alla dessa frågor kommer att behandlas i den parlamentariska
              utredningen om totalförsvarsplikten.
            </seg>
            <seg n="98896d8a">
              Fru talman! Under flera år har vi i Vänsterpartiet haft ett krav
              på att minst 40 procent av de försvarsanställda på samtliga nivåer
              ska vara kvinnor. Självfallet är vi medvetna om att det målet
              inte går att uppfylla här och nu, inte ens inom de närmaste åren.
              Jag efterlyser mätbara mål och strategier för att öka jämställdheten
              inom försvaret. Sverige är inte världsledande, inte ens bäst i
              klassen. Det finns länder som har uppnått mål på 1518 procent
              kvinnor inom försvaret.
            </seg>
            <seg n="ea9d5674">
              Hela utskottet, samtliga partier, anser ju att det finns ett
              värde i fler kvinnor inom försvaret. Många, kanske alla, partier
              talar för att det ska finnas en könsneutral antagning. Vi vill
              även uppnå de krav som finns i FN:s resolution 1325 om kvinnors
              deltagande i freds- och säkerhetsarbetet. Det är hög tid för övriga
              partier att beskriva hur vi ska nå det här målet. Ska det vara
              en fördubbling av antalet kvinnliga värnpliktiga, 1015 procent
              kvinnor i internationella insatser år 2010 eller 25 procent år
              2011? Inte vet jag! Men ni måste föreslå åtgärder för att vi snabbare
              ska lyfta oss från de 34 procent som det handlar om i dag. Jag
              vet att hela organisationen, såväl män som kvinnor, och freds-
              och säkerhetsarbetet skulle vinna på en jämnare könsfördelning.
            </seg>
            <seg n="45ee5d9b">
              Fru talman! En bred samsyn på miljöarbete inom försvarssektorn
              ökar möjligheten till samarbete med andra myndigheter och utvecklar
              klimatarbetet och medvetenheten även inom försvaret. Miljökvalitetsmålen
              måste uppfyllas även inom försvaret. För att riksdagen ska kunna
              följa upp arbetet med miljöfrågorna bör regeringen lämna en årlig
              redovisning till riksdagen om detta. Vi behöver även se en förnyad
              nordisk Agenda 21 på försvarsområdet.
            </seg>
            <seg n="a4b60f8c">
              Till sist, fru talman, vill jag inte avstå från att tala om hundskolan
              i Sollefteå.
            </seg>
            <seg n="2268cf1c">
              År 2005 gjordes en utredning som hette Hundgöra att göra hundar
              som gör nytta . Utredningen föreslog bland annat att staten ska
              ansvara för att det i Sverige produceras tjänstehundsämnen i tillräcklig
              omfattning och av tillräckligt god kvalitet så att de statliga
              tjänstehundsanvändarnas behov av egna tjänstehundar kan tillgodoses
              på såväl kort som lång sikt. Vidare föreslog utredningen att ett
              avelsprogram upprättas och att regeringen ska skapa en organisation
              som ansvarar för det.
            </seg>
            <seg n="4b82ba84">
              I Försvarsmaktens svar på utredningen föreslås att huvudmannaskapet
              för en statlig tjänstehundsförsörjning uppdras åt Försvarsmakten.
              Försvarsmaktens hundstjänstenhet har en av sina avdelningar belägen
              i Sollefteå. Enligt riksdagsbeslut 2003 ska Försvarsmakten lokalisera
              den verksamhet som svarar mot myndighetens behov av tjänstehundar
              till Sollefteå. Avdelningen har i dag 14 anställda i Sollefteå.
            </seg>
            <seg n="98e34021">
              Eftersom verksamheten har stor betydelse för det svenska samhället
              är det viktigt att staten garanterar den fortsatta verksamheten.
              Verksamheten är angelägen av sociala och samhällsekonomiska skäl,
              men den behövs också av regionalpolitiska skäl, då Försvarsmakten
              är en viktig arbetsgivare i en liten inlandskommun.
            </seg>
          </u>
          <note n="83610ff3">
            Jag yrkar bifall till reservation 3.
          </note>
          <note type="speaker" n="83a9a6d1">
            Anf. 124 PETER RÅDBERG (mp):
          </note>
          <u who="Q6086370" xml:id="i-26d661feeb9ce517-13" n="a189098d">
            <seg n="e6be6e8d">
              Fru talman! Jag vill inleda med att också säga några ord om totalförsvarsplikten.
              Jag är väl medveten om att det finns en parlamentarisk utredning
              som kommer med sitt utlåtande i början av nästa år. Det är ändå
              beklämmande att ta del av det magra resultat som Försvarsmakten
              har uppnått när det gällt att försöka anpassa värnpliktsutbildningen
              till att vara lika för både män och kvinnor. Men det är kanske
              ännu mer beklämmande att efter 20 år se att materiel och kläder
              fortfarande inte är anpassade fullt ut efter kvinnors villkor.
              Det är fortfarande svårt för kvinnor att få rätt underkläder och
              vanlig utrustning av den enkla anledningen att underkläder och
              utrustning mer eller mindre är gjorda för män. Är det någon som
              är förvånad över att vi har endast ca 5 procent kvinnor i försvaret?
            </seg>
            <seg n="ef6e15f3">
              Att det behövs fler kvinnor inom försvaret och i landets insatsstyrkor
              är vi alla överens om. Då skapas också de bästa förutsättningarna
              för att göra insatser för fred, säkerhet och frihet för både kvinnor
              och män i de länder där styrkorna verkar. Just de här orden skrev
              faktiskt försvarsministern i en debattartikel förra året. Jag
              håller helt med försvarsministern just på den punkten. Men resultatet
              är fortfarande lika dåligt, då som nu. Vad jag efterlyser är en
              politisk handlingskraft för att få de här åtgärderna vidtagna.
              Vackra ord räcker tyvärr inte.
            </seg>
            <seg n="0c6b6210">
              Miljöpolitiken är inte regeringens starkaste gren, framför allt
              inte om vi kopplar ihop miljö- och försvarspolitik. Försvaret
              i sin helhet är en miljöbov av stora mått. Det är i sig mycket
              märkligt att inte regeringen prioriterar frågan högre, eftersom
              miljöfrågor ligger i topp bland de frågor som är viktiga för väljarna.
            </seg>
            <seg n="feb160f4">
              Men när det gäller försvarets miljöproblem har regeringen inte
              redovisat något förslag på hur man ska komma åt problemet på sikt.
              Miljöpartiet vill att regeringen ska utarbeta metoder för att
              säkerställa att miljöskydd ur ett hållbarhetsperspektiv beaktas
              vid internationella övningar och insatser. Vidare bör regeringen
              återkomma till riksdagen med en redovisning av pågående och kommande
              arbete med försvarsmiljöfrågor sett ur ett nationellt och ett
              internationellt perspektiv.
            </seg>
          </u>
          <note n="374ee34f">
            Med detta, fru talman, yrkar jag bifall till reservation 3.
          </note>
          <note type="speaker" n="d1acb8f3">
            Anf. 125 NILS OSKAR NILSSON (m):
          </note>
          <u who="Q6011391" xml:id="i-b2ff663bfd960ffa-0" n="ba17653b">
            <seg n="c04b5e41">
              Fru talman! Just nu pågår ett omfattande förändringsarbete inom
              hela det svenska totalförsvaret. Vi har tidigare i dag här i kammaren
              behandlat frågor som rör civila delar av detta arbete. Ett stort
              arbete pågår också för att förbättra förutsättningarna för den
              militära delen av totalförsvaret. I december 2007 beslutade regeringen
              om att tillsätta en parlamentarisk kommitté med uppdrag att utreda
              totalförsvarsplikten. I december 2007 fick också Försvarsberedningen
              i uppdrag att göra en analys av Försvarsmaktens inriktning. Det
              pågår även en utredning som ska se över de frivilliga försvarsorganisationernas
              och Hemvärnets verksamhet. Till detta ska läggas ett omfattande
              internt arbete som Försvarsmakten och dess kringmyndigheter bedriver
              för att anpassa verksamheten och organisationen till dagens försvarspolitiska
              förutsättningar.
            </seg>
            <seg n="96714787">
              Flera av frågorna i betänkandet är sådana som omfattas av detta
              arbete och som regeringen redan i dag arbetar aktivt med. En av
              de största och mest genomgripande frågorna är den om totalförsvarsplikten.
              I kommittédirektiven framgår bland annat att målet med den nya
              urvalsprocess som ska ersätta dagens system är att de bäst lämpade
              kvinnorna och männen ska antas till tjänstgöring. Vidare framgår
              det uttryckligen av direktivet att utredningen ska överväga en
              könsneutral pliktlag. Utredningen ska även utreda förutsättningarna
              för ett frivilligt tjänstgöringssystem.
            </seg>
            <seg n="0f0b59d9">
              Försvarsmakten bedriver redan i dag ett omfattande jämställdhets-
              och mångfaldsarbete och har fått i uppdrag av regeringen genom
              regleringsbrevet att särskilt redovisa hur myndigheten levt upp
              till den egna målbilden om främjande av jämlikhet samt motverkande
              av diskriminering och trakasserier. Min förhoppning är naturligtvis
              att utredningen ska ge svar på de frågetecken som fortfarande
              finns om utformningen av ett jämställt och tidsenligt personalförsörjningssystem
              till Försvarsmakten.
            </seg>
            <seg n="8865f415">
              Fru talman! Med anledning av det pågående förändringsarbetet
              inom Försvarsmakten har det uppstått frågetecken och synpunkter
              om mark som Försvarsmakten äger eller hyr och som den inte längre
              nyttjar.
            </seg>
            <seg n="e15637cc">
              Angående markfrågan konstaterade dåvarande försvarsminister Leni
              Björklund: Försvarsmakten nu och i framtiden behöver övnings-
              och skjutfält med skilda naturtyper, terrängförhållanden i övrigt
              och som är belägna runt om i alla delar av landet för att möjliggöra
              utbildning och övning också i Sveriges olika klimattyper. Det
              är en självklarhet att Försvarsmaktens behov av övningsområden
              måste styra takten på den avyttring av mark som kan bli aktuell.
            </seg>
            <seg n="2d97c881">
              Den nuvarande regeringen har å sin sida gett i uppdrag åt Fortifikationsverket
              att tillsammans med Försvarsmakten redovisa en modell för avveckling
              av de övnings- och skjutfält som Försvarsmakten ska lämna. Uppdraget
              ska redovisas till regeringen redan den 1 september i år.
            </seg>
            <seg n="f50855f0">
              Mark som inte används av Försvarsmakten måste göras tillgänglig
              för civilt nyttjande, och detta bör vara en prioriterad fråga
              för inblandade aktörer. Utan tvivel är det så att för att kunna
              överlåta militär mark som inte längre används för civilt bruk
              måste marken vara tillräckligt säker och fri från oexploderad
              ammunition eller blindgångare. Det är något som den förra regeringen
              också framhöll. Ett sådant arbete är emellertid resurskrävande,
              och framför allt kräver det en stor kapacitet av personal med
              särskild utbildning för ammunitionsröjning, vilket just nu är
              en begränsning inom Försvarsmakten.
            </seg>
            <seg n="001167c2">
              Vi i alliansen anser inte att man ska föregå de tidigare nämnda
              angivna myndigheternas arbete med att skapa en kontrollerad form
              för avyttring av Försvarsmaktens mark.
            </seg>
            <seg n="3722c938">
              Fru talman! Ett annat led i förändringen av Försvarsmakten till
              en modern och tidsenlig myndighet som också svarar upp mot det
              civila samhällets krav har varit och är miljötänkandet. Arbetet
              med att miljöanpassa Försvarsmaktens verksamhet har pågått länge,
              och mycket av det arbetet har initierats här i riksdagen.
            </seg>
            <seg n="b82b1c82">
              I dag har Försvarsmakten i sin instruktion klara och tydliga
              styrningar om dess miljöansvar. Försvarsmakten har ett särskilt
              sektorsansvar för miljömålsarbetet inom det militära försvaret.
              Försvarsmakten ska ta miljöhänsyn i sin verksamhet i fred. Försvarsmakten
              ska inom ramen för detta ansvar vara samlande, stödjande och pådrivande
              i förhållande till övriga berörda myndigheter. Försvarsmakten
              ska rapportera sitt miljömålsarbete till det miljömålsråd som
              finns inom Naturvårdsverket och samråda med rådet om vilken rapportering
              som behövs.
            </seg>
            <seg n="954e5b1b">
              Försvarsmakten bedriver också miljöarbete på internationell nivå
              där man samverkar dels inom det europeiska försvarsmiljönätverket
              Defence Network förkortat Defnet dels bilateralt med bland andra
              Finland, Estland, Litauen och USA. Det är naturligt att Försvarsmakten
              i sin dagliga verksamhet, liksom övriga delar av samhället, tar
              sitt ansvar för en bättre miljö vilket man också gör.
            </seg>
            <seg n="b54f580f">
              Fru talman! Jag har gett exempel på delar av det arbete som pågår
              för att förändra och utveckla totalförsvaret och Försvarsmakten
              och som tas upp i de motioner och reservationer som behandlas
              i betänkandet. På det hela taget gläder det mig att intresset
              är så stort för dessa frågor och att det finns ett stort mått
              av samsyn. Jag ser också fram emot de diskussioner som stundar
              inte minst med anledning av kommande utredningsförslag.
            </seg>
          </u>
          <note n="823ca128">
            Med detta, fru talman, vill jag yrka bifall till utskottets förslag
            till beslut och avslag på samtliga reservationer.
          </note>
          <note type="speaker" n="e18120e4">
            Anf. 126 MICHAEL HAGBERG (s) replik:
          </note>
          <u who="Q5781968" xml:id="i-38541f8b21247675-0" n="6ad6be51">
            <seg n="c3f117f9">
              Fru talman! Jag har två frågor som jag vill lägga ned lite extra
              möda på. Den ena handlar om miljöarbete, och den andra handlar
              om markutvecklingen i försvarets markområden.
            </seg>
            <seg n="0084f1d4">
              Jag tror att vid voteringen nästa vecka kan Nils Oskar Nilsson
              vara en av dem som kan ge regeringen till känna att vi ska få
              en miljöredovisning årligen från Försvarsdepartementet. Jag vet
              att det finns ett miljöintresse hos Nils Oskar. Men det finns
              ett miljöintresse hos flera av de borgerliga partierna i kammaren.
              Jag är övertygad om det. Jag ska sätta i gång ett opinionsarbete
              i korridorerna. Kan jag möjligen få Nils Oskars hjälp till det?
            </seg>
            <seg n="5c3da457">
              Varför är ni oroliga för att få en miljöredovisning? Tvärtom
              kan vi tillsammans bygga vårt land på ett miljömässigt bättre
              sätt om vi får redovisningen. Då kan vi peka på det gamla, ålderdomliga
              tänkande som finns i många av de verksamheter som Försvarsmakten
              presenterar. Jag har sett det med egna ögon i många av de verksamheter
              som finns. Man tänker bakåt, inte framåt. Vi måste hjälpas åt
              för att lyfta upp miljöfrågorna för framtiden.
            </seg>
            <seg n="79e0769a">
              Det andra frågan är markfrågan. I de senaste formuleringarna
              gömmer man sig bakom att man ska leta blindgångare. All militär
              mark är inte gamla skjutfält. All militär mark har inte använts
              till att skjuta granater på. Det finns tiotusentals hektar mark
              som näringslivet, du och jag tycker är viktig och kan utvecklas
              och som kommunerna behöver för sin utveckling.
            </seg>
            <seg n="55d62b6f">
              I fru talmannens valkrets finns Strängnäs. Där kunde man presentera
              ett köp av ett viktigt markområde. Det var den dåvarande moderatledda
              Strängnäs kommun. Det var bra. Vi ser nu att det kommer att det
              bli en fin utveckling i Strängnäs. Det är fler orter som har de
              behoven.
            </seg>
          </u>
          <note type="speaker" n="93ad0e43">
            Anf. 127 NILS OSKAR NILSSON (m) replik:
          </note>
          <u who="Q6011391" xml:id="i-b2ff663bfd960ffa-1" n="ba17653b">
            <seg n="235d2c78">
              Fru talman! Jag tror inte, Michael, att det är några större skillnader
              i våra uppfattningar i de här frågorna, utan det kanske mer gäller
              formfrågorna. När det gäller inriktningen på miljösidan och på
              marksidan tycker jag att vi från alliansens sida har försök trycka
              på vikten av att man har en bra hantering av den mark som försvaret
              inte längre behöver.
            </seg>
            <seg n="1a0362c1">
              Jag tycker inte om att titta bakåt, men jag har fått höra att
              under den förra regeringen lovades det i den här kammaren av den
              dåvarande försvarsministern att man skulle göra stora ansträngningar
              på att städa upp efter sådan verksamhet som militären har haft.
              Men det finns fortfarande mycket att göra. Man gjorde kanske inte
              riktigt som försvarsministern lovade, till exempel i Falun.
            </seg>
            <seg n="1e0acf2e">
              Men jag tror inte, Michael, att det är några större skillnader
              i vår uppfattning om vikten av att kommunerna får rådighet över
              den mark som försvaret inte längre behöver. Jag förutsätter att
              vi på olika håll kan arbeta för att Försvarsmakten och kommunerna
              kommer överens om hur man ska kunna använda de områden som Försvarsmakten
              kan avyttra.
            </seg>
            <seg n="8525846a">
              När det gäller miljöfrågan tycker jag att Försvarsmakten har
              visat en väldigt stark vilja att förbättra sitt miljöarbete. Vi
              får väl med gemensamma krafter, Michael Hagberg, försöka påverka,
              också kanske via de kanaler som vi i alliansen har, Försvarsdepartementet
              och Försvarsmakten att ytterligare förbättra detta arbete.
            </seg>
          </u>
          <note type="speaker" n="1e872ad1">
            Anf. 128 MICHAEL HAGBERG (s) replik:
          </note>
          <u who="Q5781968" xml:id="i-38541f8b21247675-1" n="6ad6be51">
            <seg n="2f2ad7cd">
              Fru talman! Självklart ska vi hjälpas åt i miljöfrågorna. Nils
              Oskar har själv en stor chans nästa vecka då vi kan få en redovisning
              från Försvarsmakten som vi kan revidera. Sedan ska vi slipa verktygen
              och se till att vi lyfter fram miljöfrågorna parallellt med de
              verksamheter militära organisationer bedriver.
            </seg>
            <seg n="b5775963">
              När det gäller markfrågan kan vi hjälpas åt med en sak till.
              Vi får se till att Försvarsmakten och FMV inte gömmer sig bakom
              blindgångare. Det finns områden där man har skjutit och där det
              finns blindgångare, så är det; Östersund är ett sådant exempel.
              Grytans skjutfält kommer säkerligen inte att kunna användas för
              någon kommersiell verksamhet av det privata näringslivet eller
              av kommunerna, däremot närskjutfältet, kasernområdet, hela området
              runt skjutstadion köptes av en privatperson. Det blomstrar i Östersund
              tack vare att man öppnade locket och lät den här personen sätta
              i gång med olika verksamheter där. Jag vill se den utvecklingen
              på flera ställen. Vi kommer att få se det i Strängnäs, vi ser
              det i Östersund och jag vill se den på fler ställen. Där måste
              vi hjälpas åt.
            </seg>
          </u>
          <note type="speaker" n="82bccf99">
            Anf. 129 NILS OSKAR NILSSON (m) replik:
          </note>
          <u who="Q6011391" xml:id="i-b2ff663bfd960ffa-2" n="ba17653b">
            <seg n="d307172f">
              Fru talman! Jag skulle också gärna vilja se detta, Michael.
            </seg>
          </u>
          <note type="speaker" n="4ec3dee0">
            Anf. 130 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-14" n="a189098d">
            <seg n="d2ff30a8">
              Fru talman! Jag ska hålla mig till miljöfrågorna. Nils Oskar
              Nilsson sade att miljöanpassning har pågått länge. Det är mycket
              möjligt, men något vidare resultat av det har vi inte sett. Det
              finns tydliga anvisningar, och vi får rapporter.
            </seg>
            <seg n="2edee1f9">
              Jag sade i mitt anförande att är det något område som regeringen
              är dålig på är det tyvärr miljöområdet. Vi kan komma att ha samma
              åsikter, Nils Oskar, men det intressanta är vad regeringen tycker.
              Du representerar regeringen i det här läget. Jag är mer intresserad
              av: Varför utarbetar man inte och säkerställer miljöskyddet ur
              ett hållbarhetsperspektiv som beaktas vid internationella övningar
              och insatser? Det har man inte gjort fullt ut. Det tycker jag
              är en viktig fråga.
            </seg>
            <seg n="0cf49605">
              Vidare anser jag att regeringen bör komma tillbaka till riksdagen
              med en redovisning av pågående och kommande arbeten med försvarsmiljöfrågor
              dels i ett nationellt, dels i ett internationellt perspektiv.
              Det är det som saknas, och det är på det vi riktar kritiken av
              propositionen.
            </seg>
          </u>
          <note type="speaker" n="48e4184c">
            Anf. 131 NILS OSKAR NILSSON (m) replik:
          </note>
          <u who="Q6011391" xml:id="i-b2ff663bfd960ffa-3" n="ba17653b">
            <seg n="b0cfa246">
              Fru talman! Jag tror att våra ambitioner i miljöfrågorna nog
              kan överensstämma i stor utsträckning.
            </seg>
            <seg n="9f2ee2f7">
              Jag ser på mig själv. Mitt miljömedvetande var kanske inte så
              där förskräckligt stort för ett antal år sedan, men det blir större
              och större för varje år som går.
            </seg>
            <seg n="ceb3bc0a">
              Jag tycker att jag ser samma utveckling bland annat i Försvarsmakten.
              Miljömedvetandet blir större. Jag tror att också regeringen känner
              detta. Det finns goda krafter i regeringen som arbetar mycket
              ambitiöst med miljöfrågorna. Vi får ta med oss den här diskussionen
              i de överläggningar som vi har med Försvarsdepartementet. Jag
              ska gärna framföra detta.
            </seg>
          </u>
          <note type="speaker" n="18e89db9">
            Anf. 132 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-15" n="a189098d">
            <seg n="30d23d48">
              Fru talman! Det är glädjande att höra att Nils Oskar tycker så,
              men jag ser att man i regeringens miljöpolitik rent generellt
              vill låta andra hela tiden gå före. Miljöpartiet har en rätt omfattande
              miljöagenda. Men regeringen vill ungefär som i klusterfrågan alla
              jordens länder ska samtidigt säga nej till klustervapen att alla
              länder tillsammans ska gå åt rätt håll i miljöfrågan. Vi måste
              gå före och visa åt vilket håll vi ska gå.
            </seg>
            <seg n="382769ca">
              Jag saknar fortfarande hållbarhetsperspektivet internationellt.
              Det finns inte. När Sverige deltar i olika insatser ute i världen
              finns inte miljön i fokus, utan det är helt andra frågor som finns
              på agendan. Det tycker jag är synd. Regeringen kan inte visa framfötterna
              tillräckligt bra just på det här området, något som framför allt
              ni moderater har fått kritik för. Jag är samtidigt lite förvånad
              över att man inte flyttar fram positionerna på ett markant sätt
              i stället för att bara i ord säga att man tycker att det är en
              viktig fråga. Man måste också komma fram till någon form av resultat.
              Det är det som jag saknar.
            </seg>
          </u>
          <note type="speaker" n="638735ec">
            Anf. 133 NILS OSKAR NILSSON (m) replik:
          </note>
          <u who="Q6011391" xml:id="i-b2ff663bfd960ffa-4" n="ba17653b">
            <seg n="f1217b2e">
              Fru talman! Jag tror att vi är överens om ambitionerna. Sedan
              kanske vi får acceptera att olika verksamheter vid olika tillfällen
              fokuserar på olika saker. Det viktiga är väl att man går åt samma
              håll. Sedan får vi kanske acceptera att man går i något olika
              takt.
            </seg>
            <seg n="43e4444d">
              Miljöpartiet har gjort en väldigt viktig insats, tycker jag,
              i miljöfrågan. Det respekterar och uppskattar jag.
            </seg>
          </u>
          <note n="d7365ef7" type="speaker">
            Anf. 134 GUNILLA WAHLÉN (v) replik:
          </note>
          <u who="Q4990084" xml:id="i-d725eeb790f33320-7" n="aaa16481">
            <seg n="790a9f24"/>
            <seg n="35f0461e">
              Fru talman! Det finns olika fokusfrågor. Vi har just diskuterar
              miljöfrågan. Jag skulle vilja diskutera jämställdhetsfrågan.
            </seg>
            <seg n="6f84d7ee">
              I mitt anförande tog jag upp att vi är eniga i Sveriges riksdag
              om att andelen kvinnor i Försvarsmakten måste öka. Vi är eniga
              om att resolution 1325 är viktig och att den måste finnas, kvinnor
              behövs i freds- och säkerhetsarbetet. Sverige har ratificerat
              den, och vi vill att den ska uppfyllas.
            </seg>
            <seg n="6053b3a0">
              Då har jag en fråga: Hur ska man uppnå en ökad representation
              av kvinnor inom försvaret om man inte sätter upp mätbara mål?
              Vänsterpartiet har ett mål på 40 procent, och det har inte blivit
              tillgodosett. Man tycker att det verkar högt och mycket. På vilket
              sätt kan Nils Oskar Nilsson tänka sig att man kan öka andelen
              kvinnor inom försvaret? Vill man till exempel sätta upp ett mål
              att det ska bli en fördubbling av antalet kvinnor inom försvaret
              inom ett år? Då går vi från 3 procent till 6 procent kvinnor.
              Eller kan man tänka sig en målformulering som säger att antalet
              kvinnor i internationella insatser ska fördubblas på ett år? Eller
              kan man säga att om tre år ska andelen kvinnor i internationella
              insatser vara 10 procent? Vad kan ni tänka er för strategi för
              att förverkliga målet om fler kvinnor i försvaret?
            </seg>
          </u>
          <note type="speaker" n="39552f00">
            Anf. 135 NILS OSKAR NILSSON (m) replik:
          </note>
          <u who="Q6011391" xml:id="i-b2ff663bfd960ffa-5" n="ba17653b">
            <seg n="0b68ac53">
              Fru talman! Jag tror att man ska akta sig för att fastna i sifferexercis
              här och fastna vid en viss procentsats eller en fördubbling eller
              något sådant. Även här är det väl fråga om att arbeta för att
              göra Försvarsmakten attraktiv också för kvinnor. Nu har jag inte
              själv sett de rekryteringsfilmer som Försvarsmakten tydligen kör
              över några kanaler, men jag har hört berättas att man där mycket
              fokuserar kanske inte på den fysiska styrkan som en viktig faktor
              i rekryteringen utan på hjärnan. Jag förutsätter att detta kan
              underlätta för kvinnor att komma in i Försvarsmakten och göra
              en väldigt viktig insats. Jag delar Gunilla Wahléns uppfattning
              att kvinnor är viktiga i försvaret.
            </seg>
            <seg n="dd47060d">
              Det är inte bara viktigt här i Sverige i det nationella försvaret.
              Kvinnor är också oerhört viktiga i internationella insatser. Vi
              vet hur betydelsefullt det är för lokalbefolkningen att ha tillgång
              till kvinnlig militär i de insatser som vi gör.
            </seg>
            <seg n="6d5b6b1b">
              Information och uppmuntran är väldigt viktigt. Där vet jag att
              Försvarsmakten arbetar mycket aktivt inte minst i rekryteringssammanhang.
              Vi får väl hoppas på att kanske inte antalet kvinnor i procent
              är det viktiga för Gunilla Wahlén eller mig utan att det är just
              att de totalt sett ökar i den frivilliga organisation som vi ser
              framför oss.
            </seg>
            <seg n="6a03ca94">
              Detta bygger också på frivillighet. Försvarsmakten måste göra
              det attraktivt för kvinnor att söka sig till försvaret.
            </seg>
          </u>
          <note n="f3538c57" type="speaker">
            Anf. 136 GUNILLA WAHLÉN (v) replik:
          </note>
          <u who="Q4990084" xml:id="i-d725eeb790f33320-8" n="aaa16481">
            <seg n="790a9f24"/>
            <seg n="408e3826">
              Fru talman! Jag har varit riksdagsledamot i tio år. Vi har diskuterat
              Försvarsmakten och jämställdhet i Försvarsmakten ända sedan jag
              började, och jag är helt övertygad om att det har varit en diskussion
              före min tid. Det är inte mer av samma sak vi behöver.
            </seg>
            <seg n="bf98c0f2">
              Det finns utbildningar i gender. Det finns informationsaktiviteter.
              Det finns en bra värdegrund hos Försvarsmakten att vi ska få fler
              kvinnor. Det finns en konsensus hos oss politiker att det ska
              bli fler kvinnor. Men vi kan inte fortsätta med mer av samma.
            </seg>
            <seg n="60f00c71">
              Vi måste svara på: Hur ska vi ta steget så att det går fortare
              än vad det nu gör, för det går väldigt långsamt? Det kryper till
              och med tillbaka när det gäller antalet kvinnor som finns inom
              försvaret.
            </seg>
            <seg n="042cc69f">
              Vi ska göra det mer attraktivt. Men hur ska vi göra det mer attraktivt
              att vara kvinna inom försvaret? Som kvinna är man så unik. Nästan
              alla, 96 procent, är män. De kvinnor som kommer in blir så unika.
            </seg>
            <seg n="f3839ed4">
              De har problem med att det inte finns hjälmar i rätt storlek,
              att det inte finns handdukar i rätt storlek, att det inte finns
              sport-bh eller olika saker. Hur ska man få kvinnorna att känna
              att det är tillrättalagt och att det finns de grejer som de behöver
              i rätt storlek?
            </seg>
            <seg n="02841374">
              Vad är det man ska göra förutom information? Vad är det man ska
              göra förutom att ha en politisk vilja? Vi hade en öppen utfrågning
              på förmiddagen i dag. Vi måste kunna mäta målen. Har Försvarsmakten
              nått de mål som politikerna har satt? Har Försvarsmakten nått
              målen så att vi uppfyller de krav som vi har tagit på oss enligt
              resolution 1325?
            </seg>
            <seg n="54fc6b83">
              Vi måste kunna mäta och säga: Ja, vi har nått de målen. Politikerna
              har sagt att det ska finnas fler kvinnor inom försvaret. Då måste
              man tala om hur många det är och i förhållande till vad. Annars
              kan vi inte säga om vi har lyckats eller misslyckats.
            </seg>
            <seg n="6cbec6f8">
              Vi provar en strategi och ser att vi inte kommer fram till målet
              med den strategin. Då får vi ta till en annan metod.
            </seg>
          </u>
          <note type="speaker" n="8077d414">
            Anf. 137 NILS OSKAR NILSSON (m) replik:
          </note>
          <u who="Q6011391" xml:id="i-b2ff663bfd960ffa-6" n="ba17653b">
            <seg n="20f064d1">
              Fru talman! Gunilla Wahlén har varit i riksdagen i tio år. Jag
              har varit här i snart två år. Vi har säkerligen samma målsättning
              du och jag, Gunilla, i den här frågan. Jag vet att också Försvarsmakten
              har detta mål.
            </seg>
            <seg n="99bc1f6b">
              Det är ett mål som man kanske inte i dag har bestämt sig för
              att sätta upp i procent för att mäta. Det viktiga för mig är kanske
              inte om det är 3 eller 4 procent utan att det blir väsentligt
              mycket fler kvinnor i försvaret. Jag vet att man på olika sätt
              försöker att underlätta för kvinnor att söka sig till försvaret.
            </seg>
            <seg n="8a9d87c4">
              Det måste bli attraktivt. Vi måste uppmuntra kvinnor att söka
              sig till försvaret. Mycket mer kan jag i dag tyvärr inte ge dig
              som kött på benen. Låt oss ha en hög ambition och arbeta för det
              tillsammans.
            </seg>
          </u>
          <note type="speaker" n="b0042481">
            Anf. 138 EVA SELIN LINDGREN (c):
          </note>
          <u who="Q4977972" xml:id="i-ea5233eaa108378f-0" n="5c789414">
            <seg n="15388b3c">
              Fru talman! Jag vill först yrka bifall till utskottets förslag
              i försvarsutskottets betänkande. Sedan tänker jag fortsätta lite
              grann på miljöspåret som vi just har varit inne på.
            </seg>
            <seg n="6b04af98">
              Jag blev ganska upprörd över påståendet som ni har i reservation
              nr 3 om att regeringen har sänkt kraven drastiskt vad gäller miljöarbetet
              inom försvarssektorn. Jag tycker helt enkelt inte att det är sant.
            </seg>
            <seg n="7a5bba1a">
              Jag lutar mig mot att jag för ungefär ett år sedan hade en interpellationsdebatt
              med dåvarande försvarsministern Mikael Odenberg.
            </seg>
            <seg n="baf74b6f">
              Det gällde för det första miljö- och klimatfrågornas roll inom
              perspektivplaneringen och deras roll vid planeringen av det framtida
              försvaret. Det gällde för det andra miljökrav i ett hållbarhetsperspektiv
              som skulle föras in i materialförsörjningsstrategin. Det gällde
              för det tredje vilka miljökurser som skulle föras in i officersutbildningen
              och ge försvarets framtida ledare aktuell kunskap i miljöledning.
            </seg>
            <seg n="12234be2">
              I en annan interpellation vid samma tid interpellerade jag försvarsministern
              om vilka krav som ställdes avseende hälsoskyddet för de anställda
              inom insatsförsvaret och vilka nya kunskaper och utbildningar
              som svenska soldater och officerare skulle komma i åtnjutande
              av både för att skydda sin egen hälsa och för att man bättre skulle
              kunna följa upp dem efter hemkomsten.
            </seg>
            <seg n="628438b1">
              Alliansregeringen begärde också i regleringsbrevet att Försvarsmakten
              skulle redovisa hur detta miljö- och hållbarhetsarbete hade fortskridit.
            </seg>
            <seg n="bcbbf36b">
              När försvarsminister Mikael Odenberg besvarade interpellationerna
              hade vi en väldigt bra dialog. I samband med sin avgång hösten
              2007 framförde han att just miljö- och hälsoarbetet var några
              av de saker han fokuserat på. Om ambitionerna som oppositionen
              påstår har sänkts måste detta dokumenteras på något sätt. Man
              får skilja på resultat och ambitioner. Jag återkommer till det
              sedan.
            </seg>
            <seg n="d6705778">
              Man kan ha i minnet att det tar viss tid att genomföra ambitionerna.
              Det betyder att de brister förvarets miljöarbete nu har och som
              ni ser kanske har sin grund i att de tidigare socialdemokratiska
              regeringarna inte haft tillräckliga ambitioner. Man kan fråga
              sig hur det har varit. Det har funnits ett stöd från Miljöpartiet
              vad gäller just regeringen.
            </seg>
            <seg n="46905f26">
              Den nuvarande försvarsministern Sten Tolgfors har uttryckt ännu
              tydligare miljöambitioner.
            </seg>
            <seg n="fa0e1bf8">
              Jag tänker citera vad han sade vid Försvarssektorns klimatdag
              på Försvarshögskolan i april i år.
            </seg>
            <seg n="181b3442">
              Han sade så här: Miljön, klimatet och energin är frågor som hör
              framtiden till. De utgör viktiga delar i vår tids vidgade hotbild.
              Hur kan vi till exempel lösa problemen med klimatförändringarna,
              en ökande befolkning, begränsade naturtillgångar och ett ökat
              energibehov?
            </seg>
            <seg n="b82f4806">
              Sedan fortsätter han med att säga att arbetet inom försvarssektorn
              sker med insikten att miljöpåverkan, klimatförändringar och energi-
              och råvaruförsörjning utgör globala utmaningar och hot mot vår
              säkerhet. De kommer alla att påverka våra livsbetingelser om ingenting
              görs.
            </seg>
            <seg n="720bf06e">
              Försvarsministern konstaterar också att det är i kölvattnet av
              klimatförändringar och begränsade naturresurser som nya konflikter
              kan uppstå och att dessa konflikter kommer att kräva internationella
              insatser av det svenska försvaret men att de kan bromsas och stoppas
              om rätt åtgärder vidtas. Han säger också att det krävs både goda
              förberedelser och kunskap om de delar av världen där våra soldater
              ska vara verksamma.
            </seg>
            <seg n="372930b5">
              Försvarsministern gör ett viktigt konstaterande om de uppgifter
              som vilar på hans egna axlar när han säger: Om helandet av Europa
              var min generation unga politikers första stora vision så tror
              jag att miljö- och klimatfrågor är nästa generations stora fråga.
              Vår del av ansvaret tar vi genom att ta frågorna på allvar redan
              nu. Många åtgärder som måste vidtas kommer att kräva åratal av
              tålmodigt arbete för att få genomslag i politik och verklighet.
              I inga avseenden har vi råd att vänta.
            </seg>
            <seg n="87972225">
              Jag tycker att vi har upplevt liknande yttranden från honom här
              i dag. Han redovisar också i konkreta termer det arbete som bedrivs
              av Försvarsmakten, som har ett särskilt ansvar för miljömålsarbetet
              inom det militära försvaret tillsammans med de sex myndigheterna.
            </seg>
            <seg n="e7420d9b">
              Jag återger dessa utdrag ur försvarsministerns anförande för
              att beskriva hur jag själv uppfattar hans inställning. Jag uppfattar
              att han verkligen vill göra något. Men jag uppfattar också att
              det tar tid, och det har många andra också erfarenhet av. Man
              arbetar med ganska tröga organisationer, som kanske i vissa fall
              också präglas av en machokultur. Det har vi också diskuterat här.
            </seg>
            <seg n="de693413">
              Jag måste ta avstånd från det som ni har sagt. Regeringen har
              inte sänkt kraven dramatiskt inom försvarsmiljöområdet. Tvärtom
              försöker den höja dem. Frågan gäller det konkreta arbetet. Det
              är inte bara här uppe man beslutar vad som ska göras. Det beslutas
              också på gräsrotsnivå i regionala och lokala sammanhang. Jag är
              övertygad om att det ni föreslår är välkommet. Michael talade
              till exempel om sanering av mark. Nils Oskar har också beskrivit
              att vi ser en samarbetsyta här.
            </seg>
            <seg n="1dbacd5d">
              Frågan är hur ni vill lösa problemen konkret. Skulle vi till
              exempel kunna tänka oss att ha någon typ av seminarier i riksdagen
              där man låter aktörerna berätta om sitt arbete och om hur de ser
              på framtiden?
            </seg>
          </u>
          <note type="speaker" n="65d38a0a">
            Anf. 139 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-16" n="a189098d">
            <seg n="ef19ac27">
              Fru talman! Jag tackar Eva Selin Lindgren för anförandet. Jag
              måste säga att jag blir lite förvånad. Jag har stor respekt för
              din profession som professor; du har oerhört stor kunskap på området.
              Men hela ditt anförande bygger på vad Mikael Odenberg, den förre
              försvarsministern, hade för tankar om miljön.
            </seg>
            <seg n="43d00c3e">
              Eva Selin Lindgren sade att Odenberg har sagt att han fokuserar
              på miljöområdet. Det tror jag säkert. Jag har mött honom i liknande
              debatter, och jag tvivlar inte en sekund på det. Sten Tolgfors
              sade något liknande om att det är viktigt med höga miljökrav,
              att miljöhoten är allvarliga och så vidare. Vi är helt överens
              om det i sak.
            </seg>
            <seg n="b9d5cc5a">
              Men det jag påstod är att regeringen de facto inte gör någonting.
              Det går lätt att stå här i kammaren och tycka att allting är viktigt
              och att vi ska satsa på det här. Men man kan inte kan leverera
              en politik som de facto går åt rätt håll. Jag bad regeringen utarbeta
              metoder för att säkerställa att miljöskydd beaktas i ett hållbarhetsperspektiv
              i internationella övningar och insatser. Det är det som saknas.
            </seg>
            <seg n="81755527">
              Vidare vill vi att ni ska komma tillbaka till riksdagen med en
              redovisning av pågående och kommande arbeten med försvarsmiljöfrågor
              både nationellt och internationellt.
            </seg>
            <seg n="60b84862">
              Som forskare är du säkert medveten om att man vill ha konkreta
              åtgärder så att man kan utvärdera någonting. Vad du talade om,
              Eva Selin Lindgren, var vad de hade för drömmar och önskningar.
              Det tycker jag på något sätt är helt ointressant. Det är i och
              för sig bra att de har drömmar, men jag vill se politik på det
              här området och inte bara drömmar.
            </seg>
          </u>
          <note type="speaker" n="cac8b165">
            Anf. 140 EVA SELIN LINDGREN (c) replik:
          </note>
          <u who="Q4977972" xml:id="i-ea5233eaa108378f-1" n="5c789414">
            <seg n="87586554">
              Fru talman! Det är också en fråga om uppföljning, precis som
              du säger. Regeringen kräver återrapportering, och jag utgår från
              att den lyfter fram dessa frågor i sin dialog med myndigheterna.
              Men den har inte suttit så länge.
            </seg>
            <seg n="2595e3a2">
              Jag frågar vad som har gjorts under alla de andra åren. 1992
              hade vi Riokonferensen. Uppföljningen var i Göteborg. Dåvarande
              överbefälhavaren var där och lyfte fram miljöarbetet. Jag vet
              att det bedrivs förnämlig forskning i Försvarets forskningsinstitut
              både i Helsingfors och i Umeå när det gäller delar av miljöarbetet,
              till exempel farliga ämnen.
            </seg>
            <seg n="227725d2">
              Du har rätt i att vi inte har fått detta synligt i riksdagen
              ännu. Men det betyder inte att det inte görs någonting och att
              det inte händer någonting på marken. Detta gör att jag tycker
              att dina frågor är helt okej att ställa och att få svar på så
              småningom. Jag tror bara att det är lite förhastat att säga att
              man inte gör någonting alls när man ändå ger de signalerna till
              sina organisationer.
            </seg>
            <seg n="319245ca">
              Vad ska ledarna göra? Ska de själva gå ned och samla ihop blyföremål,
              konstiga material och så vidare? Det kan de ju inte göra. De måste
              ge instruktioner till andra och sedan följa upp. Men vi kan gott
              följa arbetet med uppföljningarna.
            </seg>
          </u>
          <note type="speaker" n="9df07fa3">
            Anf. 141 PETER RÅDBERG (mp) replik:
          </note>
          <u who="Q6086370" xml:id="i-26d661feeb9ce517-17" n="a189098d">
            <seg n="523672be">
              Fru talman! Jag är helt med på vad Eva Selin Lindgren säger om
              att det säkert görs jättemycket. Men vad vi diskuterar nu är den
              proposition som ligger här. Det är den vi ska ta ställning till.
              Utifrån den propositionen finns inte det underlag som jag nu diskuterade.
            </seg>
            <seg n="6b23cc48">
              Det var likadant när vi pratade om de 550 timmarna för planen.
              Det fanns inget underlag där heller. Där hade man fått en dunk
              på ryggen och sagt: Vi behöver detta. När vi sedan ställer detaljfrågor
              får vi inga svar på dem.
            </seg>
            <seg n="6dbfb8a7">
              Det är samma sak här. Jag tror att det görs jättemycket på gräsrotsnivå.
              Men när vi har gått från ett invasionsförsvar till ett insatsförsvar
              där vi ska vara utomlands till i stort sett 98 procent av vår
              verksamhet måste ett miljömål också hänga med i det. Problemet
              är att miljötankarna finns kvar i riksdagen medan man är i Tchad
              på andra sidan jordklotet.
            </seg>
            <seg n="8f1b5773">
              Mikael Odenberg och Sten Tolgfors har drömmar och tankar och
              tycker att miljön är viktig. Jag tycker att det är fullkomligt
              ointressant i den meningen att man inte kan göra politik av det.
              Det är det jag menar.
            </seg>
            <seg n="84908894">
              Jag blir lite upprörd över att man kan stå här som försvarsminister
              och tycka att miljön är viktig. Jag vill se resultat. Jag vill
              se konkreta mål som regeringen har. Det får vi inte utifrån den
              här propositionen, och det är den vi diskuterar, Eva Selin Lindgren.
              Vi diskuterar inte vilka tankar och drömmar olika ministrar har.
              Därför efterlyser jag just de här målen utifrån det jag nyss har
              sagt. Det är det som är intressant i den här frågan, och inte
              något annat.
            </seg>
          </u>
          <note type="speaker" n="d638bf02">
            Anf. 142 EVA SELIN LINDGREN (c) replik:
          </note>
          <u who="Q4977972" xml:id="i-ea5233eaa108378f-2" n="5c789414">
            <seg n="13c5cd73">
              Fru talman! Det var inte bara tankar och drömmar. Det är också
              en dialog.
            </seg>
            <seg n="283248e8">
              Men jag kan hålla med dig om att det kan behövas en bättre redovisning.
              Men det kanske inte räcker med bara några skrivna ord i en proposition
              eller någonting sådant. Det är möjligt att det är ännu bättre
              med ett seminarium eller någonting, där man får reda på lite mer.
              Om man vill ha det riktigt konkret ska man åka ut och diskutera
              med dem som är verksamma.
            </seg>
          </u>
          <note type="speaker" n="63d068e9">
            Anf. 143 ELSE-MARIE LINDGREN (kd):
          </note>
          <u who="Q4962726" xml:id="i-081bdf9b1dc9c938-1" n="cede3ba6">
            <seg n="53fb4578">
              Fru talman! Jag är sist ut i försvarsdebatten, men jag har sett
              att det är fler debatter på gång i kväll. Det blir en sen natt
              för talmannen, skulle jag kunna tänka mig. Jag har därför också
              strukit en del i mitt anförande. Jag vill ändå yrka bifall till
              förslaget i betänkandet och avslag på motionerna.
            </seg>
            <seg n="fc40b587">
              Fru talman! Vi kristdemokrater har som mål ett användbart, flexibelt
              och hållbart försvar. Det skapar trygghet för Sverige och svenska
              värden som vi kristdemokrater värnar. För oss kristdemokrater
              är trygghet och säkerhet centralt. Det gäller inte bara i de små
              gemenskaperna som i familjen och trygghet på gator och torg utan
              också säkerhet och trygghet när det gäller att inte bli attackerad
              av fientligt inställda makter som av en eller annan anledning
              vill attackera Sverige.
            </seg>
            <seg n="2ff32a52">
              Jag ska ta upp några av de motioner som har skrivits. Det finns
              lite smått och gott och stort och brett i motionsbetänkandet.
              Jag hade tänkt att lyfta fram en av motionerna som Gunilla Wahlén
              har skrivit och som handlar om civilt meritvärde. Jag vill meddela
              att Försvarsmakten i sin årsredovisning för 2007 lämnade en redovisning
              av det arbete med civil meritvärdering av värnpliktstjänstgöring
              som man har genomfört.
            </seg>
            <seg n="35eeaf7d">
              Man har studerat åtgärder för att öka det civila meritvärdet
              av värnpliktsutbildningarna. Framför allt har det handlat om att
              certifiera den militära utbildningen i civila kompetensbevis.
              Detta är för oss kristdemokrater mycket viktigt. Försvarsmakten
              framhåller i årsredovisningen att sedan arbetet påbörjades år
              2001 har ett stort antal befattningsutbildningar certifierats
              i akademiska poäng eller i olika former av yrkesbevis. Det är
              ett arbete vi menar måste fortsätta. Vi ser mycket positivt på
              det arbete som bedrivs på stor bredd för att utveckla meritvärderingen
              för pliktpersonalen. Vi kommer också att lyfta upp civilt meritvärde
              i Pliktutredningen och jobba med det.
            </seg>
            <seg n="97d6dbe6">
              En annan del av motionsbetänkandet handlar om logistikförsörjningen.
              Vi kristdemokrater menar att den måste kopplas tydligare till
              insatsorganisationens behov. Vi anser att det är viktigt att den
              formering av logistikområdet som skedde genom att FM Log inrättades
              2001 verkligen leder till en effektivisering av verksamheten.
              Det kräver vi kristdemokrater. Därför välkomnar vi att försvarsutskottet
              noggrant kommer att följa upp effektiviseringsåtgärderna när det
              gäller Försvarsmaktens logistik.
            </seg>
            <seg n="982bc734">
              Fru talman! Avslutningsvis har också Peter Rådberg skrivit om
              den maritima verksamheten. Den har varit en hjärtefråga för Kristdemokraterna
              under lång tid, inte minst genom Alf Svenssons personliga engagemang
              i frågan. Sverige har varit och är en sjöfartsnation. En stor
              del av våra gränser utgörs av just vatten. På Östersjön har flödena
              och transporterna ökat dramatiskt de senaste åren. Därför välkomnar
              Kristdemokraterna att Sverige tar ett initiativ till en gemensam
              civil havsövervakning och att vi också genomför en översyn av
              den maritima verksamheten.
            </seg>
          </u>
          <note n="13baf17a">
            Överläggningen var härmed avslutad.
          </note>
          <note n="dff640c8">
            12 § Vatten- och luftvård
          </note>
          <note n="36eb2104">
            Föredrogs
          </note>
          <note type="speaker" n="e96649e6">
            Anf. 144 DAN NILSSON (s):
          </note>
          <u who="unknown" xml:id="i-2d7bdf11c1a6cd2f-0" n="00e5a394">
            <seg n="a9aea6f3">
              Fru talman! Precis som Martin Luther King har jag en dröm. Jag
              har en dröm och en vision om att mina tvillingsöner en gång ska
              få uppleva Östersjön som ett friskt och välmående hav, ett hav
              där de inte behöver oroa sig för om de ska bli magsjuka på grund
              av algblomning när de badar på sommaren, ett hav där fisken mår
              bra och bestånden ökar, ett hav där vattnet är klart, där halterna
              av näringsämnen är låga och där utsläppen av gifter avtagit.
            </seg>
            <seg n="5f99d00a">
              Så är det tyvärr inte i dag. I dag är de två största problemen
              i Östersjön, men också i Västerhavet, övergödningen och överfisket.
              Överfisket går att rätta till om vi snabbar oss på, men övergödningen
              är det sämre med. Tidvis är drygt en tredjedel av Östersjöns bottenyta
              i det närmaste död. Även om tillförseln av kvävande näringsämnen
              skulle upphöra i morgon tar det åtskilliga decennier innan havet
              återhämtar sig.
            </seg>
            <seg n="50b64899">
              Stundtals fruktar forskarna för att Östersjöns ekosystem redan
              har bytt jämviktsläge. Det tidigare näringsfattiga havet kan ha
              fastnat i ett irreparabelt övergött tillstånd med växande ytor
              av syrefritt och fosforrikt bottenvatten.
            </seg>
            <seg n="268c2a52">
              Jag minns den blåa Östersjön när jag var grabb i Västervik som
              ett kristallklart, ofta isande kallt, vatten. Om jag i dag ska
              ta med familjen ut på en båttur för att bada tvingas vi åka runt
              vik efter vik för att hitta ett lämpligt ställe där vi vågar bada,
              ett ställe där gröten av blommande alger är tillräckligt utspädd
              för att barn och hundar ska kunna ta ett dopp utan att riskera
              sin hälsa.
            </seg>
            <seg n="16357b5a">
              Här behövs åtgärder. Att lösa havsmiljöns problem är en av de
              absolut viktigaste uppgifterna inom svensk miljöpolitik. Den tidigare,
              socialdemokratiska regeringen insåg detta på ett tidigt stadium.
              År 2002 tillsatte den dåvarande miljöministern en havsmiljökommission
              med uppdrag att sammanfatta kunskaperna om havets tillstånd. Kommissionens
              rapport låg till grund för 2005 års havsmiljöstrategi.
            </seg>
            <seg n="ff307e58">
              På regeringens uppdrag presenterade Naturvårdsverket en nationell
              aktionsplan för havsmiljön våren 2006, och ett permanent samordningsråd
              bestående av 16 myndigheter, bland annat Jordbruksverket, Fiskeriverket,
              Kustbevakningen och Sjöfartsverket, med ansvar för havsmiljön
              tillsattes. Ett havsmiljöråd upprättades med en bred sammansättning
              av yrkesfiskare, sportfiskare, representanter för kustkommuner,
              sjöfart och miljöorganisationer.
            </seg>
            <seg n="516acbe0">
              Den socialdemokratiska regeringen förstärkte också det internationella
              samarbetet mellan Östersjöländerna och drev frågan om att göra
              innanhavet till ett pilotområde för EU:s marina strategi. En särskild
              arbetsgrupp tillsattes för att effektivisera arbetet inom Helsingforskommissionens
              aktionsplan för Östersjön. Strategierna fanns klara, var på gång,
              när Sverige bytte regering.
            </seg>
            <seg n="7a3570e0">
              Därefter gick tyvärr det mesta i stå. Trots att den nya statsministern
              i sin regeringsförklaring nämnde havsmiljön som en prioriterad
              fråga han lärde sig snabbt läxan efter det nonchalanta avfärdandet
              av miljöfrågorna under valrörelsen hände inte mycket. Först efter
              drygt ett halvår förklarade den nya miljöministern att det var
              dags för ett trendbrott. 450 miljoner skulle satsas på havsmiljön
              under hela mandatperioden. Att pengarna togs från skogen och den
              biologiska mångfalden talade han tyst om.
            </seg>
            <seg n="39266637">
              Fru talman! Vi socialdemokrater är bekymrade över regeringens
              ointresse för de klassiska miljöfrågorna, som till exempel vatten-
              och luftvård. Genom den tuffa kritiken från oppositionen, miljöorganisationer
              och engagerade medborgare har regeringen tvingats skapa en klimatpolitik
              som vi förhoppningsvis får se mer av i höstens klimatproposition.
              Men de traditionella miljöfrågorna, som skogen, vattnet, luften,
              kemikalierna med mera, är fortfarande styvmoderligt behandlade
              i den moderatledda regeringen.
            </seg>
            <seg n="9352ece9">
              Vi socialdemokrater tycker inte att det är nödvändigt för regeringen
              att uppfinna hjulet en gång till. Det räcker att ta vid där vi
              slutade. Det behövs inga partipolitiska trendbrott eller utspel.
              Det räcker med ett kontinuerligt och helst påskyndat havsmiljöarbete.
            </seg>
            <seg n="f812b436">
              Därför vill jag i detta sammanhang uppmana regeringen att snarast
              ta sig an förslagen i den havsmiljöutredning som Göran Enander
              överlämnade i förra veckan. Utredningen tillsattes av den socialdemokratiska
              regeringen och ger många konkreta förslag på hur havsmiljöarbetet
              ska kunna förbättras och skyndas på. Jag vill nu nämna några exempel.
            </seg>
            <seg n="d1e69caa">
              Det handlar om krav på certifierad utbildning i miljö och ekologi
              för att få licens som yrkesfiskare, om att tillsätta en vetenskaplig
              panel för Östersjön efter modell från FN:s klimatpanel, om att
              lyfta upp havsmiljöarbetet inom Helsingforskommissionen, Helcom,
              till statsministernivå och sist men inte minst om vårt gamla förslag
              om att göra Östersjön till ett pilotområde för miljöarbetet inom
              EU.
            </seg>
            <seg n="1fa526de">
              Fru talman! I våra reservationer räknar vi upp ytterligare en
              rad åtgärder som regeringen gärna får ta till sig. Några av de
              tidigare socialdemokratiska förslagen är också på väg att genomföras,
              till exempel ett nytt havsmiljöinstitut med placering i Göteborg,
              andra är redan i kraft, till exempel fosfatförbud i tvättmedel
              och skärpta regler för fartygstrafiken i Östersjön som följd av
              PSSA-klassningen.
            </seg>
            <seg n="f80bec0e">
              Det är klokt agerat av regeringen. Det vill jag faktiskt ta tillfället
              i akt och säga, även om fosfatförbudet har fått en olyckligt snål
              begränsning. Förbudet ska självfallet inte enbart gälla tvättmedel
              för enskilt bruk utan också diskmedel i större verksamheter. Förbudet
              bör även omfatta övriga länder runt Östersjön. Näringsläckaget
              till Östersjön och Västerhavet är en katastrof och måste angripas
              från alla håll. Det måste därför kosta för jordbruksnäringen att
              använda handelsgödsel, det måste kosta för rederierna att släppa
              ut sitt avfall rakt ut i internationellt vatten, och det måste
              kosta för fritidshusägare att använda avlopp utan rening.
            </seg>
            <seg n="58059775">
              Vi vill se en noggrannare planering av djurbestånd i läckagekänsliga
              områden. Vi vill se åtgärder som minskar kväveutsläppen från dieselbilar.
              Vi vill öka kraven på rederierna när det gäller fartygens avgasutsläpp.
            </seg>
            <seg n="bd9b8b7b">
              Skattebefrielse för landansluten el är ett tidigare socialdemokratiskt
              förslag som skulle förbättra luften betydligt i våra hamnstäder.
              Med land-ansluten el slipper fartygen nyttja sina hjälpmotorer
              som drivs med diesel eller tjockolja när fartygen ligger i hamn.
              Luftpartiklar och buller försvinner till lättnad för både människor
              och miljö.
            </seg>
            <seg n="641c6e85">
              Rent generellt vill vi därtill ha en översyn av de gränsvärden
              som i dag finns för partikelutsläpp. Enligt Naturvårdsverket tillåts
              alltför höga värden inom EU. Sverige måste jobba mer aktivt inom
              unionen för att sänka gränsvärdena för luftföroreningspartiklar.
            </seg>
            <seg n="d1138d12">
              Vi ställer oss också bakom en utvecklad handel med utsläppsrätter
              för fosfor och kväve och för kväve- och svaveloxider inom sjöfarten.
            </seg>
            <seg n="11959597">
              Fru talman! För att minska transportsektorns oljeberoende vill
              vi socialdemokrater införa ett drivmedelscertifikat som stimulerar
              användningen och produktionen av förnybara bränslen. Det ska ske
              genom krav på att en andel av bensinbolagens drivmedelsförsäljning
              ska vara förnybar. Åtgärderna för att nå målet kan göras inom
              företagen eller köpas av andra genom certifikaten.
            </seg>
            <seg n="134ca490">
              Vi ställer oss också positiva till en internationell certifiering
              av biobränslen. Vi menar att en certifiering gör det möjligt för
              länder med stor konsumtion av biobränsle att ställa krav på produktionen
              och även få en samlad bild av biobränslets effekter på miljön.
            </seg>
            <seg n="3cee9dfc">
              Herr talman! Med dessa förslag till mer kraftfulla åtgärder för
              att bevara vår luft och rädda vårt vatten vill jag yrka bifall
              till reservation 1, men jag ställer mig givetvis bakom de övriga
              reservationer som mitt parti står bakom.
            </seg>
          </u>
          <note type="speaker" n="1b48a67d">
            Anf. 145 JACOB JOHNSON (v):
          </note>
          <u who="Q5888881" xml:id="i-0aa028f42d23a52d-0" n="d6266b1a" next="i-988ed72e340592d5-0">
            <seg n="364e179e">
              Herr talman! Dagens betänkande Vatten- och luftvård måste sägas
              domineras av havsmiljöfrågan i allmänhet och Östersjöfrågan i
              synnerhet. Det är ju en lite knepig debatt att föra i dag mot
              bakgrund av att Havsmiljöutredningen presenterades i slutet på
              förra veckan och att utskottsmajoriteten i betänkandet hänvisar
              till denna och kommande planerade havsmiljöproposition. Utan att
              ännu ha hunnit ta del av Havsmiljöutredningens förslag på djupet
              välkomnar jag den och uppmanar regeringen att lyssna ordentligt
              på vad den särskilde utredaren generaldirektör Göran Enander föreslår.
            </seg>
            <seg n="970dce15">
              Det är ju så att Östersjön och havsmiljön i allmänhet är en av
              de största miljöutmaningar vi står inför. Jag kommer ihåg hur
              jag badade i friska vatten i Helsingforss skärgård i min barndom,
              med klart vatten och blåstång i stället för dagens klibbiga algbeklädda
              klippor. Dagens generation och tidigare generationer har en enorm
              miljöskuld att betala tillbaka så att framtidens barn av alla
              åldrar åter kan få bada och fiska i en frisk Östersjö. Därför
              prioriterar också Vänsterpartiet dessa frågor under mottot Livrädda
              Östersjön.
            </seg>
            <seg n="7bd588fe">
              Det är i och för sig glädjande att regeringen följer oss i spåren.
              Strax efter att vi i vårt budgetalternativ föreslog en särskild
              post i statsbudgeten för havsmiljöfrågor följde regeringen efter.
              Det var bra. Synd bara att regeringen Reinfeldt bara är beredd
              att satsa hälften av de medel som vi i Vänsterpartiet är beredda
              att avsätta i vårt budgetalternativ. Vi kan nämligen göra mer
              eftersom vi prioriterar bland annat friska hav framför sänkta
              skatter.
            </seg>
            <seg n="23c64753">
              I dag bor över 85 miljoner människor i Östersjöns avrinningsområde.
              Östersjön är ett av de mest förorenade haven i världen. Tillståndet
              är så allvarligt att det är osäkert om det går att hindra fortsatt
              försämring. Utsläpp av fosfor och kväve skapar övergödning och
              syrebrist. Det sker över- och svartfiske på känsliga fiskebestånd.
              Problem finns med miljögifter och oljeutsläpp. Ökad trafik påverkar
              miljön och ökar risken för utsläpp och olyckor. Det krävs akuta
              åtgärder. Sverige måste föra en betydligt mer aktiv roll i internationella
              forum. FN:s marina havskonvention IMO bör reformeras för att kunna
              ställa ökade miljökrav på sjöfart och annan miljöpåverkande verksamhet.
            </seg>
            <seg n="011dccde">
              Kilometerskatt på sjöfart bör införas för att internalisera sjöfartens
              kostnader. Vi kan också göra betydligt mer på nationell nivå.
              Skatten på fosfor och kväve i konstgödsel bör höjas och intäkterna
              ska gå till att stödja miljöåtgärder i jordbruket. Fartyg som
              trafikerar Östersjön bör tvingas att använda katalysatorteknik
              och kontrollen av illegala utsläpp bör öka med höjda sanktionsavgifter
              som påföljd.
            </seg>
            <seg n="a5b40a78">
              Herr talman! Vänsterpartiet har i betänkandet tolv olika reservationer.
              Vi står självfallet bakom alla dessa men med tanke på tiden utvecklar
              jag endast våra ståndpunkter i några av dem.
            </seg>
            <seg n="d08d8a63">
              I somras presenterade Världsnaturfonden sin Östersjöbarometer
              där man jämförde i vilken grad Östersjöländernas hade uppfyllt
              sina åtaganden i Helcomarbetet. WWF:s sammanställning visade att
              Sverige endast uppfyllt cirka hälften av sina åtaganden och låg
              på en inte hedrande sjätteplats bland de tio kuststater som var
              med i sammanställningen. Bristerna i Sverige gäller bland annat
              torskfisket, övergödningen, ej åtgärdade så kallade hot spots
              samt marina reservat. I våra reservationer 2 och 3 lyfter vi vikten
              av att åtgärder vidtas så att Sverige uppfyller sina åtaganden
              i Helcomarbetet.
            </seg>
            <seg n="fb356a45">
              Av tidsskäl yrkar jag inte bifall till dem här i dag. Däremot
              yrkar jag bifall till vår reservation nr 4 som handlar om bottentrålningens
              effekter. Vi vill ha en ordentlig utredning om miljöeffekterna
              av bottentrålningen. Jag misstänker att den är avsevärt större
              än effekterna av att lägga ned rörledningar på Östersjöns botten.
            </seg>
            <seg n="a005dbf1">
              Bottentrålning är ju som ett ständigt återkommande harvande av
              känsliga bottnar med all sin effekt på bottenfaunan och riskerna
              att röra om de gifter och kemikalier som lagrats i bottensedimenten.
              Man måste ju fråga sig om vi ska tillåta bottentrålning över huvud
              taget. Vi måste åtminstone veta mer om dess miljöeffekter.
            </seg>
            <seg n="4dcd25f1">
              Jag noterar för övrigt med tillfredsställelse att havsmiljöutredaren
              Enander anser att Sverige bättre bör utnyttja utrymmet för nationella
              beslut när det gäller att reglera fisket. Det borde kunna tillämpas
              även när det gäller bottentrålningen.
            </seg>
            <seg n="a2ce4af6">
              I vår reservation nr 5 för vi fram kravet på ytterligare åtgärder
              för att nå miljömålen Hav i balans, Ingen övergödning och Giftfri
              miljö. I den senaste utvärderingen från Miljömålsrådet konstateras
              att målen inte kommer att nås utan ytterligare åtgärder åtgärder
              som kostar pengar. Jag kan åter bara beklaga att regeringen prioriterar
              skattesänkningar, hushållsnära tjänster och annat före havet och
              miljön.
            </seg>
            <seg n="507b6aeb">
              I reservation 7 för vi fram att Sverige bör verka för att EU-medel
              avsätts för Östersjöns renovering. Utskottsmajoriteten svarar
              i betänkandet genom att hänvisa till lån från Nordiska Investeringsbanken.
              Det är lite lamt för att komma från en regering som säger sig
              vilja tillhöra EU:s kärna. Även om vi i Vänsterpartiet har en
              känt EU-kritisk hållning tycker jag det är självklart att så länge
              som vi är medlemmar måste vi hävda svenska intressen inom EU och
              begära att EU solidariskt ställer upp i denna viktiga fråga. EU
              måste gå från att vara en jordbrukssubventionsorganisation till
              en miljöorganisation.
            </seg>
            <seg n="697270c1">
              Vi föreslår i en annan reservation att Sverige inom EU ska verka
              för att skattesubventioner av konstgödsel och bekämpningsmedel
              ska upphöra och att gränsvärdena bör sänkas inom EU:s nitratdirektiv.
              Detta för att jordbrukets bidrag till övergödningen av Östersjön
              ska minskas. Svaret i betänkandet att Sverige är pådrivande vad
              gäller att reformera, marknadsanpassa och kraftigt minska utgifterna
              för den gemensamma jordbrukspolitiken är för allmänt undanglidande
              för att förtjäna respekt.
            </seg>
            <seg n="31691046">
              Herr talman! Jag vill lyfta ännu en sakfråga bland våra reservationer.
              Den kommer jag också att yrka bifall till. Det gäller certifiering
              av bränslen. Det är en mycket viktig fråga som inte primärt är
              kopplad till Östersjö- eller havsmiljöfrågorna utan till frågan
              hur vi ska få fram hållbara alternativ till fossila bränslen.
              Import av biodrivmedel måste ske på såväl ekologiska som sociala
              hållbarhetsvillkor. Till exempel bör biodrivmedel leda till minst
              50 procents reducering av utsläpp av fossil koldioxid, den biologiska
              mångfalden får inte hotas och biodrivmedelsproduktion ska inte
              ske på bekostnad av livsmedelsproduktion. Ett livscykelperspektiv
              bör anläggas.
            </seg>
            <seg n="75f85929">
              Regeringen bör även verka för att alla typer av fordonsbränslen,
              det vill säga även de fossila, på vetenskaplig grund certifieras.
            </seg>
          </u>
          <note n="c9acf75e">
            Jag understryker vikten av denna fråga genom att yrka bifall
            till den för oppositionspartierna gemensamma reservationen nr
            15.
          </note>
          <u who="Q5888881" xml:id="i-988ed72e340592d5-0" n="d6266b1a" prev="i-0aa028f42d23a52d-0">
            <seg n="80416d34">
              Låt mig till slut åter understryka vikten av Östersjöfrågan och
              havsmiljöfrågorna. Vi måste ta vårt ansvar för friska hav, ekosystem
              och framtida generationer. Vänsterpartiet kommer att fortsätta
              sin pådrivande roll och uppmanar regeringen att ta Havsmiljöutredningens
              förslag på djupaste allvar och ge den det materiella stöd som
              krävs.
            </seg>
          </u>
          <note type="speaker" n="a168026a">
            Anf. 146 PER BOLUND (mp):
          </note>
          <u who="Q5581337" xml:id="i-46652cc1e5d030d2-0" n="1b5d1099">
            <seg n="572862a5">
              Herr talman! Jag välkomnar det engagemang för Östersjömiljön
              som de två tidigare talarna visat. Miljöpartiet delar självfallet
              det engagemanget, och vi har också ett antal förslag som vi ställer
              oss bakom.
            </seg>
            <seg n="d361754a">
              Jag tänkte emellertid ändra fokus lite grann och ägna detta anförande
              åt den andra delen av ärendet, nämligen luftvård. Trots att det
              snart gått fyra år sedan miljökvalitetsnormen för partiklar trädde
              i kraft och tre år sedan miljökvalitetsnormen för kväveoxider
              trädde i kraft är dessa miljökvalitetsnormer långt ifrån uppnådda.
              Tvärtom försämras luftmiljön i våra storstäder år för år. På Hornsgatan
              i Helsingfors överträddes miljökvalitetsnormen med 63 dagar förra
              året. Mer än var sjätte dag överträddes alltså den högsta tillåtna
              halten av luftföroreningar. Det handlar om nivåer som odiskutabelt
              är skadliga för människors hälsa.
            </seg>
            <seg n="29b5dd6d">
              Den fråga jag gärna vill ha svar på i denna debatt är hur länge
              regeringspartierna tänker vänta innan de gör någonting för att
              sänka halterna av luftföroreningar. De har haft snart två år på
              sig att agera utan att egentligen någonting har hänt. Hur många
              liv ska man tillåta gå till spillo innan man tänker vidta de åtgärder
              som vi vet är effektiva?
            </seg>
            <seg n="0ba8ffb3">
              Jag känner en familj som bor på Hornsgatan. Varje vår hostar
              sig sönerna i familjen igenom nätterna under de dagar luftföroreningarna
              är höga. Anledningen till att de tvingas offra sin lungkapacitet
              är att den styrande majoriteten i Helsingforss stad, och riksdag
              och regering, trots upprepade löften fortfarande inte vill ge
              dem deras lagstadgade rätt till en god luftmiljö.
            </seg>
            <seg n="7937f688">
              Den familjen är inte ensam. Bamsestudien, som under flera år
              följt 4 000 barn i Helsingfors, visar att risken att drabbas av
              långvariga astmabesvär är 60 procent högre för de barn som under
              det första levnadsåret bor i en miljö med höga halter av avgasutsläpp.
              Barnen var också i högre grad allergiska, och deras lungkapacitet
              påverkades klart negativt. Man kunde visa att det var relaterat
              till luftföroreningar. Även amerikanska studier har visat att
              barn som växer upp i miljöer med luftföroreningsnivåer ungefär
              som dem på Hornsgatan riskerar att få sin lungfunktion nedsatt
              för resten av livet. De får alltså permanenta lungskador, skador
              som inte går tillbaka.
            </seg>
            <seg n="8acf0082">
              Studier av hela befolkningen i Helsingfors visar att det finns
              ett samband mellan dagar med höga partikelhalter och antalet sjukhusinläggningar.
              Ju högre halter av luftföroreningar desto fler blir så sjuka att
              de måste uppsöka sjukhus. Studier i Helsingforssregionen har också
              visat på tydliga samband mellan trafikavgaser och lungcancer,
              hälsoproblem hos personer som har hjärt-, kärl- och lungsjukdomar,
              påverkan av luftvägarna hos barn, utveckling av barnallergi, försämrad
              utveckling av lungfunktionen hos barn och ökad risk för utveckling
              av astma hos vuxna. Listan kan tyvärr göras lång.
            </seg>
            <seg n="9260bd4b">
              Forskningen är tydlig. Vi vet att luftföroreningar ger sjukdomar.
              Vi vet att de gränsvärden för luftföroreningar som vetenskapen
              slagit fast hela tiden överskrids i Helsingfors. Vi vet att de
              halter av luftföroreningar som vi har i Helsingfors orsakar skador,
              lidande och död.
            </seg>
            <seg n="1d9fb586">
              Herr talman! Jag anser att det helt enkelt är oförlåtligt att
              människor varje dag tillåts bli sjuka och dö samtidigt som vi
              vet att det finns snabba och effektiva åtgärder som skulle ge
              stor effekt, om regeringen skulle vilja göra något åt luftföroreningarna
              vill säga. I de åtgärdsprogram för att uppnå miljökvalitetsnormerna
              som slogs fast av den förra regeringen finns ett antal förslag
              på åtgärder som behöver vidtas för att luften i våra storstäder
              ska bli säker att andas.
            </seg>
            <seg n="70fac8ad">
              Åtgärdsprogrammen visar till exempel att minskad användning av
              dubbdäck är ett av de absolut viktigaste och mest effektiva sätten
              att få ned partikelhalterna i våra storstadsområden. Problemet
              är bara att det är en åtgärd som kommunerna enligt lagen inte
              själva får styra över, utan det krävs att regeringen tar ett ansvar
              och inför regler som gör att man kan minska dubbdäcksanvändningen.
              Trots att det varit känt under flera år har inga sådana förslag
              kommit från regeringen. Man brukar anföra trafiksäkerhetsskäl,
              alltså att det skulle vara mindre trafiksäkert med odubbade vinterdäck,
              men Vägverket har visat att en minskad användning av dubbdäck
              inte skulle få några som helst effekter på trafiksäkerheten i
              våra storstäder.
            </seg>
            <seg n="2a402a90">
              I Norge har man tagit problemet på allvar och delvis löst det
              genom att ha en särskild dubbdäcksavgift. På så sätt har man fått
              ned dubbdäcksanvändningen kraftigt. Om man från regeringens sida
              inte tycker att det är smakligt kan man i stället göra som Miljöpartiet
              föreslår, nämligen ha ett generellt förbud för dubbdäck. Samtidigt
              ska man kunna ge enkla och snabba dispenser för människor, framför
              allt utanför storstadsområdena, som behöver dubbdäck i sin vardag.
              Att inte göra någonting är att med berått mod förstöra barnens
              lungor. Jag måste fråga: När kommer förslagen?
            </seg>
            <seg n="a8487059">
              Herr talman! Det är uppenbart att de åtgärdsprogram som är inrättade
              inte fått den effekt som vi hoppades när de beslutades. Det största
              problemet är att de åtgärder som finns i programmen inte har genomförts.
              Exempelvis har den nuvarande borgerliga majoriteten i Helsingforss
              stad i öppet trots vägrat att genomföra delar av det åtgärdsprogram
              som faller under kommunens ansvar, vilket jag beklagar. När det
              sker, när kommunerna inte vill genomföra de nödvändiga åtgärderna,
              måste det vara statens ansvar att agera så att de åtgärder som
              beslutats i åtgärdsprogrammen också genomförs i praktiken.
            </seg>
            <seg n="49dd2af9">
              Ett exempel på vad man kan göra är att ge länsstyrelserna mycket
              tydligare uppdrag att följa upp och se till att åtgärdsprogrammens
              åtgärder faktiskt också genomförs. Man kan dessutom ge myndigheter
              som Naturvårdsverket större befogenheter att vidta åtgärder för
              att miljökvalitetsnormerna ska uppnås. Staten har ansvar för att
              vidta egna åtgärder. Det har man enligt EU-direktiven som ligger
              till grund för miljökvalitetsnormerna. I situationer med särskilt
              dålig luftmiljö bör även Vägverket få i uppdrag att reglera trafiken
              på strategiska statliga vägar så att utsläppen från trafiken minskar
              lokalt. I utredningen Åtgärdsprogram för miljökvalitetsnormer
              föreslås ett antal åtgärder för att se till att lagstiftningen
              uppfylls.
            </seg>
            <seg n="c35a7c4e">
              Det saknas alltså inte verksamma åtgärder för att genomföra miljökvalitetsnormerna
              och se till att de uppnås så att människors hälsa kan räddas.
            </seg>
            <seg n="11756610">
              Vi har påtalat dessa problem i interpellationer och skrivelser
              till den ansvarige ministern, men ändå händer ingenting. Det som
              saknas, anser vi, är mod och vilja från regeringen att vidta de
              åtgärder som behövs. Tyvärr ser vi inga tecken på vare sig mod
              eller vilja från denna regering, vilket är tråkigt. Och medan
              regeringen väntar med åtgärder förstörs barns lungor, och liv
              går till spillo i onödan. Senast i går visade mätningar från Helsingfors
              att miljökvalitetsnormen för kväveoxider i Helsingforss innerstad
              överskreds igen.
            </seg>
            <seg n="f0191ee2">
              Miljökvalitetsnormerna är svensk lag. De är klubbade i denna
              riksdag. Om det inte skulle räcka för att vidta åtgärder så att
              de uppnås vill jag nämna att de är baserade på EU-direktiv. Från
              EU har man aviserat att man menar allvar, att man tänker skärpa
              kraven på medlemsländerna att uppfylla miljökvalitetsnormerna
              för att människors hälsa ska räddas.
            </seg>
            <seg n="284a3020">
              Svenska Naturskyddsföreningen har tagit ett initiativ och nyligen
              anmält Helsingforss stad för att de inte vidtagit de åtgärder
              som krävs för att ge stockholmarna en acceptabel luftmiljö. Om
              inte åtgärder vidtas planerar Naturskyddsföreningen att driva
              frågan ända upp i EG-domstolen. Om vi har otur riskerar ärendet
              att komma upp samtidigt som vi har ett svenskt ordförandeskap
              i EU. Den viktiga frågan, tycker jag, är om Sverige självmant
              ska vidta de åtgärder som behövs för att minska halten av luftföroreningar
              eller vänta på att EU agerar. Tänker man ta egna initiativ eller
              tänker man vänta tills man domstolsvägen tvingas av EU att göra
              det?
            </seg>
            <seg n="df9cc523">
              Herr talman! Inom EU beräknas 350 000 människor varje år dö en
              för tidig död på grund av luftföroreningarna. Räknar man om det
              till svenska förhållanden blir det ungefär 5 000 människor som
              varje år går en för tidig död till mötes på grund av luftföroreningar.
              Vi tycker att det är svårförståeligt att man har en nollvision
              för att få bort de knappt 500 dödsfall som varje år sker i trafikolyckor
              samtidigt som man blundar för de mer än tio gånger så många som
              dör av det som kommer ut ur avgasrören. Bara under den tid som
              denna debatt pågår i kammaren förlorar ytterligare en person livet
              i förtid till följd av partikelhalterna. Vi tycker att det räcker
              nu.
            </seg>
            <seg n="707916e1">
              Jag ställer mig självklart bakom samtliga reservationer från
              Miljöpartiet, men för tids vinnande vill jag yrka bifall endast
              till reservation nr 17.
            </seg>
          </u>
          <note type="speaker" n="63c350e3">
            Anf. 147 SOFIA ARKELSTEN (m):
          </note>
          <u who="Q4936454" xml:id="i-9972fdd2155168d9-0" n="a58092c4">
            <seg n="25261931">
              Herr talman! I dag ska vi debattera motioner från den allmänna
              motionstiden. Det är glädjande, Jacob Johnson, att Vänsterpartiet
              bättrar på sin statistik. De har varit väldigt flitiga och står
              för tolv reservationer. Socialdemokraterna står för hälften så
              många, tätt följt av Miljöpartiet som har fem reservationer. Förutom
              det finns endast två reservationer i betänkandet som alla tre
              partier Socialdemokraterna, Miljöpartiet och Vänsterpartiet enats
              om.
            </seg>
            <seg n="624d24b5">
              Som vi brukar säga i utskottet: Jag känner oro. Jag känner oro
              eftersom det inte är alldeles enkelt att på de åtta minuter jag
              har på mig täcka in allt det som betänkandet omfattar.
            </seg>
            <seg n="f3bbde2b">
              Herr talman! Jag vill nu enligt Språkbrevets instruktioner yrka
              bifall till alliansens förslag i betänkandet och hoppas att det
              gör alla glada.
            </seg>
            <seg n="710ace2f">
              Samlingsnamnet på betänkandet är Vatten- och luftvård . Motionerna
              handlar om ganska olika saker. Några av dem rör havsmiljön, vilket
              är positivt. Det är bra att vi får möjlighet att tala om havsmiljön
              i kammaren redan innan propositionen kommer, alltså den som ska
              komma efter utredningen.
            </seg>
            <seg n="9584cc8d">
              Det är ganska tydligt beskrivet i betänkandet hur vi redan jobbar
              med brett ansvar, och det är många olika aktörer som jobbar med
              havsmiljöfrågorna. Det som händer är att vi bygger vidare på den
              strategi som fanns, och så förstärker vi genom att låta jordbruket,
              fisket, sjöfarten få tydligare ansvar.
            </seg>
            <seg n="17db7665">
              I betänkandet tas Helsingforskommissionen och den nya Baltic
              Sea Action Plan upp. Den antogs i vintras och har som mål att
              man ska uppnå en god ekologisk status till 2021. Där är de fyra
              prioriterade områdena övergödning, farliga ämnen, biologisk mångfald
              och sjöfartens miljöproblem. Det är ett verktyg.
            </seg>
            <seg n="dc89dc56">
              Dessutom tar vi fram en Sternrapport, som det numera heter. Det
              är en ekonomisk rapport som visar värden även i pengar och vad
              det kostar att inte göra någonting. Det är ett svenskt och finskt
              initiativ.
            </seg>
            <seg n="cf8aaf95">
              Vi inrättar också ett havsmiljöinstitut. Arbetet i EU rullar
              på.
            </seg>
            <seg n="892d9f5e">
              Jag skulle vilja säga att jag tycker att det är ett otroligt
              driv i havsmiljöpolitiken just nu. Det här är någonting som jag
              tror att vi skulle kunna vara överens om. Vi skulle kanske inte
              behöva tävla om vem som kom med ett förslag först, utan vi skulle
              kunna vara stolta och glada tillsammans.
            </seg>
            <seg n="50b25cdd">
              Jag inte säker på vad Socialdemokraternas reservation om att
              utveckla havsmiljöarbetet betyder. Herr talman! Jag känner faktiskt
              en oro för att den här reservationen saknar substans. Jag vet
              att motionsinstitutet finns för att vi på ett enkelt sätt ska
              kunna berätta skillnaderna mellan de olika sidorna i politiken.
              Men jag tycker inte att det är klart. Det är tråkigt att det inte
              blir tydligt.
            </seg>
            <seg n="9daa276b">
              Ett antal motioner rör föroreningar från jordbruk och reningsverk.
              Det är väldigt viktiga problem. I går var jag hos Svenskt Vatten.
              Det var väldigt mycket diskussioner om avlopp och avloppsverk.
              Reningsverken går mer från att vara reningsverk till att bli energiverk
              nu för tiden.
            </seg>
            <seg n="2ddeff97">
              Vi jobbar redan med en hel del av de här frågorna, bland annat
              tack vare vattendirektivet och landsbygdsprogrammet. Även här
              är Helsingforskonventionen viktig. Framför allt det här lyfter
              vi fram i betänkandet är enskilda människors agerande viktigt.
              Det tycker vi är stort, och det är bra att vi lyfter fram det.
            </seg>
            <seg n="750f1306">
              I vårt utskott samlas alla partiernas miljöpolitiker. Vi vill
              allihop rädda världen. Frågan är bara hur det är där det skiljer
              sig. När vi står här och bråkar i kammaren är det ganska viktigt
              att man tänker på andra saker, det som händer utanför det här
              huset.
            </seg>
            <seg n="bf81769a">
              Om man tittar på trenderna ser man tydligt att marknaden för
              lösningar för att använda vatten på ett smartare sätt hela tiden
              växer. De som kallas early adopters , de som vill vara först och
              tuffast, har omfamnat miljövänligheten.
            </seg>
            <seg n="e8be6095">
              Jag var inne på en av de här stora trendsidorna i går. Jag hittade
              ett badkar som var graderat och visade hur många flaskor dricksvatten
              man använder när man badar. Det finns också odlingstips bland
              trenderna.
            </seg>
            <seg n="58b59952">
              Den kombinerade tvättmaskinen och toaletten är en fantastisk
              uppfinning som vann green gadget -tävlingen. Först tvättar man.
              Sedan sparar maskinen vattnet. Sedan används vattnet till att
              spola ut det som ska spolas ut.
            </seg>
            <seg n="a40371ff">
              Min personliga favorit är duschgolvet som vickar lite. När duschen
              tycker att man har duschat färdigt vickar den till och kastar
              ut en. Det är för att man ska spara vatten.
            </seg>
            <seg n="96672b71">
              Ett svenskt gott exempel som är lite mer jordnära men som har
              gett genklang ute i världen är Clean Shipping Project i Göteborg.
              Jag har varit och träffat dem och är mycket imponerad.
            </seg>
            <seg n="20992ee3">
              Den senaste artikeln jag såg om dem såg jag på en affärsmiljöblogg
              som heter Business of Green, som hör till tidningen Herald Tribune.
              De lyfter fram Sverige som ett gott exempel, och det är viktigt
              att sjöfarten, precis som alla andra, bär sina miljökostnader.
            </seg>
            <seg n="d7ead5ff">
              Sjöfarten har länge reglerats av internationella överenskommelser.
              Organisationen International Maritime Organization, IMO, har tagit
              fram en konvention som kallas Marpol, som handlar om att man ska
              förhindra fartyg att förorena miljön.
            </seg>
            <seg n="28fef55f">
              Vi är en del av det, och vi har nått en del framgångar.
            </seg>
            <seg n="48d46908">
              I en del av motionerna tar man upp ansvaret för avfallet. Där
              ser vi nu ett skifte. Därför är det viktigt att ta fram EU-direktivet
              om mottagningsanordningar. Vi skriver om det i betänkandet. Men
              det visar att ansvaret inte bara ligger på båtarna utan också
              på mottagarna, på hamnarna. Vi som kör landpolitiken har ett stort
              ansvar också här.
            </seg>
            <seg n="2e61f0ef">
              Vi skriver i betänkandet att det pågår ett intensivt arbete när
              det gäller mottagandet av avfall och minskade utsläpp. Trafikutskottet
              har pratat om det här. Vi hänvisar till dem. De förutsätter att
              det arbete som har inletts kommer att följas upp. Vi har ingen
              anledning att tro något annat, men jag tycker att det är viktigt
              att vi följer upp det.
            </seg>
            <seg n="b8a07018">
              Apropå trafik finns det motioner om certifiering av biobränslen
              i betänkandet. Där har debatten inte varit helt balanserad det
              gäller både i Sverige och utomlands. Jag ser oerhört positivt
              på förslaget i EU:s energi- och klimatpaket om att ta fram en
              certifiering.
            </seg>
            <seg n="9c14dd07">
              Vi kunder vill veta vad vi köper. Efterfrågan är det starkaste
              styrmedlet, och det här kommer att göra det enklare för alla kunder
              inom EU.
            </seg>
            <seg n="b23f603d">
              Just nu funderas det på bästa sätt över hur den här märkningen
              ska se ut för att kunna genomföras. Det är många som vill in och
              som vill hitta system för livscykelanalyser och jämförelser av
              olika energibärare.
            </seg>
            <seg n="0165703e">
              I morse träffade jag ett finskt oljebolag som hade tagit fram
              kriterier och som är berett att dela med sig till branschen. Jag
              har också sett att Svanen har börjat arbeta för att ta fram krav
              och miljömärkta hållbara alternativ till bensin och diesel. Då
              vill man också ställa krav när det gäller den totala klimateffekten
              av drivmedlet. Man tittar på både energieffektivitet och hälsoeffekter.
            </seg>
            <seg n="6fa222f7">
              Det arbetet pågår under våren. De är intresserade av att få in
              synpunkter.
            </seg>
            <seg n="2b3141a9">
              Jag tror att det är viktigt att vi enas om en stor märkning inom
              EU, men det kan också finnas andra som vill gå längre, och det
              är värdefullt med andra märkningar också.
            </seg>
            <seg n="f79226f4">
              Sammanfattningsvis går miljöarbetet väldigt bra nu. Vi gör mer
              än någonsin. Det tar tid för miljön att återhämta sig. Det ska
              vi ha respekt för. Det var också väldigt tydligt när Miljömålsrådet
              presenterade sin rapport.
            </seg>
            <seg n="86575194">
              Det viktiga är nu att arbetet vi gör för att förbättra luft och
              vatten sker tillsammans med andra. Det är då vi får störst effekt.
            </seg>
          </u>
          <note type="speaker" n="32376bc6">
            Anf. 148 PER BOLUND (mp) replik:
          </note>
          <u who="Q5581337" xml:id="i-46652cc1e5d030d2-1" n="1b5d1099">
            <seg n="069e95fb">
              Herr talman! Det var många intressanta aspekter som kom fram
              i anförandet men inte så mycket om just luftmiljöfrågorna, som
              jag debatterade och ställde frågor omkring.
            </seg>
            <seg n="5c6b6531">
              Jag vet att Sofia, precis som jag, kommer från Helsingforss stad.
              Därför hoppas jag att du har ett särskilt engagemang för våra
              lungor, för oss som bor i den här staden och vår hälsa.
            </seg>
            <seg n="ca043013">
              Vi vet att Helsingfors har särskilt stora problem med att uppnå
              miljökvalitetsnormerna. Helsingfors har kanske större problem
              än någon annan stad i Sverige. Vi vet tyvärr också att miljökvalitetsnormen
              när det till exempel gäller partiklar överskrids väldigt mycket
              i Helsingfors. Det är en av de värsta städerna i Europa när det
              gäller partikelhalter, så vi har stora problem.
            </seg>
            <seg n="24a34dd3">
              Min första fråga är helt enkelt: Du anser väl att miljökvalitetsnormerna
              ska uppnås? Det hoppas jag. Sedan kommer självklart följdfrågan:
              På vilket sätt ska man göra det?
            </seg>
            <seg n="8c643de4">
              Vi har lagt fram många förslag i motioner som nu behandlas i
              det här ärendet. Vi har föreslagit åtgärder som vi tror kan vara
              verksamma för att faktiskt se till att miljökvalitetsnormerna
              uppnås.
            </seg>
            <seg n="eeff582f">
              Det har också suttit två utredningar som har kommit med förslag
              när det gäller hur man kan se till att åtgärdsprogrammen får lite
              mer kraft och se till att miljökvalitetsnormerna faktiskt har
              en möjlighet att uppnås i Sverige och i Helsingfors.
            </seg>
            <seg n="8cecb603">
              Syftet är inte bara att lagen ska efterlevas, utan det är faktiskt
              en lag som är till för att vi ska rädda människors hälsa och se
              till att vi inte får onödiga dödsfall och onödig sjukdom som luftföroreningar
              ger upphov till.
            </seg>
            <seg n="d97fcd44">
              Vad har regeringspartierna och framför allt Moderaterna, som
              du representerar, för idéer när det gäller att faktiskt se till
              att miljökvalitetsnormerna uppnås och att vi får en hälsosam luftmiljö
              i Helsingfors och på andra ställen?
            </seg>
          </u>
          <note type="speaker" n="e3be2b02">
            Anf. 149 SOFIA ARKELSTEN (m) replik:
          </note>
          <u who="Q4936454" xml:id="i-9972fdd2155168d9-1" n="a58092c4">
            <seg n="0d5202df">
              Herr talman! Jag vill inleda med att säga att jag naturligtvis
              har ett engagemang för allas lungor, inte bara stockholmarnas.
              Sedan tycker jag att det är lite härligt att det känns som förr,
              när Per och jag syntes i Stadshuset. Det här är också något vi
              har diskuterat förut, tror jag.
            </seg>
            <seg n="38823787">
              Jag tror att Helsingfors agerar på flera sätt just nu. Man har
              antagit ett nytt miljöprogram. Man har infört ett antal olika
              saker, bland annat det här med spolning av gator, när man låter
              partiklarna försvinna med dagvattnet för att sedan renas i reningsverken.
              Det har varit en ganska stor skillnad. Det har nu testats på Hornsgatan
              och visat sig fungera väldigt bra.
            </seg>
            <seg n="74b08af3">
              Gatustädningen ska också ha ökat. Man har också gjort försök
              med olika typer av underlag för att undvika att det ska bli särskilt
              mycket partiklar.
            </seg>
            <seg n="04a30b62">
              De partiklar som dras upp av hjulen är en del. Det finns också
              en del som handlar om bilarna och utsläppen. Där tror jag att
              det är väldigt viktigt med luftkvalitetsdirektivet som kom nu
              i december. Det har kanske inte haft så stor effekt ännu, men
              jag tror att det är oerhört viktigt. Det ska träda i kraft 2010.
            </seg>
            <seg n="2cc459c0">
              Vi ville komma längre och komma åt fler partiklar. Därför kommer
              vi också att införa normer för små partiklar i svensk lagstiftning.
              Men det vet säkert Per Bolund.
            </seg>
            <seg n="0e9fc6b9">
              Dessutom hade vi häromdagen frågan om kraven på utsläppen från
              tung trafik och bestämmelserna i Euro 6 uppe i utskottet.
            </seg>
            <seg n="9ff33570">
              Det blir strängare gränser för partiklar när det gäller utsläppen
              från bilarna. Jag tror att det är väldigt viktigt. Det som jag
              nu hoppas är att vår bilpark kanske kan bytas ut något snabbare
              än tidigare. Där är det viktigt med alliansens politik för fler
              i arbete och lägre skatter.
            </seg>
          </u>
          <note type="speaker" n="3a503fac">
            Anf. 150 PER BOLUND (mp) replik:
          </note>
          <u who="Q5581337" xml:id="i-46652cc1e5d030d2-2" n="1b5d1099">
            <seg n="70da089e">
              Herr talman! När det gäller Helsingforss stads åtgärder är jag
              långt ifrån så imponerad som Sofia Arkelsten är. När det gäller
              till exempel spolning av gator har stadsrevisionen precis gjort
              en studie av åtgärdsprogrammen som visar att spolningen inte har
              haft någon som helst effekt. Det har haft effekt kanske en eller
              två timmar efter att man har spolat. Men sedan är partikelhalten
              tillbaka på samma ohälsosamma nivå igen.
            </seg>
            <seg n="44d53372">
              På samma sätt är det med i princip alla de andra åtgärderna som
              staden har försökt att vidta. De har inte fått någon effekt över
              huvud taget. Tvärtom, precis som jag sade i mitt anförande, är
              partikelhalterna högre än någonsin.
            </seg>
            <seg n="6887c312">
              I mina ögon är det tyvärr så att staden mest förhalar och inte
              vidtar de åtgärder som faktiskt finns i åtgärdsprogrammet och
              som vi vet är effektiva. I stället väljer man att vidta åtgärder
              som inte finns med i programmet och som man på något mirakulöst
              hoppas ska kunna lösa problemet men som inte gör det.
            </seg>
            <seg n="50882fe1">
              Jag tycker att det är dags att gå från försök till handling.
              Det är dags att vidta de åtgärder som vi faktiskt vet fungerar.
            </seg>
            <seg n="c2686fa3">
              De åtgärder som Sofia Arkelsten talar om på nationell nivå och
              EU-nivå är positiva. Jag kan gärna ställa mig bakom dem. Men de
              är långsiktiga, och de kommer inte att få någon effekt under den
              närmaste tiden, bland annat i och med att det tar lång tid att
              införa den nya generationen av fordon. Vi är alltså inte alls
              i närheten av nog, utan det som nu krävs är att man faktiskt snabbt
              vidtar åtgärder. Det är inte så att dessa miljökvalitetsnormerna
              ska vara uppfyllda om tio år och att vi har tid på oss. De skulle
              ha varit uppfyllda för fyra år sedan. Vi är redan fyra år sena
              när det gäller föroreningshalterna i luften.
            </seg>
            <seg n="5002acad">
              Därför krävs det åtgärder här och nu. En sådan åtgärd som vi
              har föreslagit är att man faktiskt ger möjligheter att reglera
              dubbdäcksanvändningen. Vi vet att det är en av de absolut mest
              effektiva åtgärderna för att se till att man får en hälsosam luft
              i Helsingfors. Varför kommer inga sådana förslag från regeringspartierna?
              Varför ser man inga förslag, vare sig något slags avgift eller
              någon lagreglering kring dubbdäcksanvändningen?
            </seg>
          </u>
          <note type="speaker" n="dd6417e3">
            Anf. 151 SOFIA ARKELSTEN (m) replik:
          </note>
          <u who="Q4936454" xml:id="i-9972fdd2155168d9-2" n="a58092c4">
            <seg n="98488aea">
              Herr talman! Det som har skett i Helsingfors har haft effekt.
              Man är inte färdig heller. Jag vet att Ulla Hamilton som är miljöborgarråd
              är klart engagerad i detta och jobbar med frågan. Jag är fortfarande
              imponerad av henne.
            </seg>
            <seg n="8f98428b">
              Det finns andra saker också. Man kan fundera på om man ska leda
              ut trafiken ur stan. Just nu tvingas alla bilar åka genom stan.
              Man kan inte åka runt. Men jag tror att det är att gå för långt
              att tro att Per Bolund skulle tycka att en ringled vore trevligt.
            </seg>
            <seg n="5290fd54">
              Men vi ser också att trängselskatten så att säga tappar fart.
              Det kommer fler och fler bilar in till stan ändå.
            </seg>
            <seg n="e577fcb8">
              Motionen handlar om miljökvalitetsnormen och rättsverkan mot
              enskild. Det är ett väldigt stort hopp framåt. Jag har juristbakgrund
              och blir lite stressad av Miljöpartiets förslag. Det är så att
              vi reglerar på två sätt. Vi reglerar verksamheter och ställer
              krav på de verksamheter som finns. Det finns ett förfarande där
              man söker tillstånd, och det finns tillsyn. Till detta kommer
              dessa miljökvalitetsnormer. Om man då tror på den enskildes rätt
              och rättssäkerheten är det inte helt enkelt att lagreglera enbart
              med miljökvalitetsnormen som instrument.
            </seg>
            <seg n="ef366bd0">
              När det gäller dubbdäcken är jag öppen för diskussion. Jag tycker
              att det är en viktig fråga. Vi har ännu inte landat i något slags
              förslag när det gäller det än. Men jag ser också att det är ohållbart
              att ha dubbdäck i innerstan.
            </seg>
          </u>
          <note type="speaker" n="d93c12c1">
            Anf. 152 DAN NILSSON (s) replik:
          </note>
          <u who="unknown" xml:id="i-2d7bdf11c1a6cd2f-1" n="00e5a394">
            <seg n="8470e36c">
              Herr talman! Nu fick jag sitta i åtta minuter och lyssna på Sofia
              Arkelsten när hon talade om vad alla andra har sagt. Men jag hörde
              ingenting om vad regeringen vill göra konkret. Det är det som
              jag vill höra.
            </seg>
          </u>
          <note type="speaker" n="7c6826a9">
            Anf. 153 SOFIA ARKELSTEN (m) replik:
          </note>
          <u who="Q4936454" xml:id="i-9972fdd2155168d9-3" n="a58092c4">
            <seg n="8499511c">
              Herr talman! Jag är ledsen att Dan Nilsson inte hörde det som
              jag sade. Det finns väldigt mycket som vi vill göra konkret. Men
              detta är ett betänkande som handlar om de motioner som ni har
              väckt. Den miljöpolitik som vi bedriver kommer fram i propositionerna
              eftersom det är vi som är i majoritet.
            </seg>
            <seg n="99c333a2">
              Vi har bland annat slutbetänkandet från Havsmiljöutredningen
              här. Det är ungefär 600 sidor. Den visar inriktningen på politiken.
              Skogspropositionen kom nyligen. Det kommer en klimatproposition.
              Det kommer en infrastrukturproposition. Och det kommer en forskningsproposition.
              Vi har miljökvalitetsdirektiven. Vi har EU:s klimatpaket. Det
              är väldigt mycket som händer.
            </seg>
            <seg n="65ce4397">
              Vad kan jag hjälpa dig med mer och berätta om, Dan?
            </seg>
          </u>
          <note type="speaker" n="bdcccf9f">
            Anf. 154 DAN NILSSON (s) replik:
          </note>
          <u who="unknown" xml:id="i-2d7bdf11c1a6cd2f-2" n="00e5a394">
            <seg n="df257be0">
              Herr talman! Jag vet inte vad du tycker, Sofia Arkelsten. Men
              du hade svårt att höra vad jag sade i mitt anförande, och jag
              tog upp en hel del konkreta förslag som vi har lagt fram. Det
              handlar om att bevara Östersjöns livskraftiga havsmiljö. Det handlar
              om fosfatförbud som inte bara ska gälla i fråga om privat bruk.
              Det var även konkreta förslag om att man måste minska användningen
              av handelsgödsel och att det måste kosta att sprida det. Det är
              ett oerhört stort problem, speciellt i kustkommuner som jag kommer
              från Västervik. Vi har också förslag om djurhållning på läckagekänsliga
              områden med mera. Du kan gärna få en kopia på mitt tal om du vill
              ha det.
            </seg>
          </u>
          <note type="speaker" n="07120667">
            Anf. 155 SOFIA ARKELSTEN (m) replik:
          </note>
          <u who="Q4936454" xml:id="i-9972fdd2155168d9-4" n="a58092c4">
            <seg n="a4d5e9ae">
              Herr talman! Jag litar stenhårt på att stenograferna kommer att
              göra ett bra jobb så att jag kan läsa om detta.
            </seg>
            <seg n="56966661">
              Socialdemokraterna har lämnat några förslag. Men ni säger inte
              vad de kostar. Det är ett rent önsketänkande som Dan Nilsson levererar.
              Ni säger ingenting om hur mycket pengar som ni vill lägga på ett
              internationellt forskningscentrum. Ni säger inte om ni är för
              eller emot Havsmiljöinstitutet. Jag uppfattade dig som att du
              var lite för det. Men jag vet inte om Dan är för ett forskningsinstitut
              som Moderaterna eller alliansen föreslår, eller om det måste vara
              en socialdemokratisk idé.
            </seg>
            <seg n="ab1d2cbd">
              När det gäller handelsgödsel talade jag lite grann med min kollega
              Sven Gunnar Persson före debatten. Han berättade att vi är de
              enda i Europa som har denna skatt. Jag är jätteimponerad av LRF
              som har arbetat med Greppa näringen som är ett bra projekt för
              att minska övergödningen.
            </seg>
            <seg n="2a09d8d2">
              När det gäller hot spots och de stora djurfabrikerna, som man
              skulle kunna kalla dem, är det något som vi redan har sagt att
              vi ska jobba med tack vara Baltic Sea Action Plan.
            </seg>
            <seg n="e52a9d8b">
              Jag hörde ingenting nytt från Dan. Jag hörde ingenting som var
              spännande och roligt. Men jag kan göra ett försök och läsa vad
              han har sagt. Men jag uppfattar det som att ni inte har någonting
              att komma med i denna politik.
            </seg>
          </u>
          <note type="speaker" n="7f138e15">
            Anf. 156 EVA SELIN LINDGREN (c):
          </note>
          <u who="Q4977972" xml:id="i-ea5233eaa108378f-3" n="5c789414">
            <seg n="c7ef7eec">
              Herr talman! Jag börjar med att yrka bifall till förslaget i
              miljö- och jordbruksutskottets betänkande. Jag konstaterar att
              det omfattar ett väldigt brett område med många viktiga frågor.
              Det gäller havsmiljön, jordbruksmarken och luftmiljön. Vi är alla
              beroende av alla dessa delar i vårt ekosystem.
            </seg>
            <seg n="9d263f39">
              För mer än hundra år sedan kallade indianhövdingen Seattle i
              USA detta för livets väv. Han sade också: Människan vävde inte
              livets väv, hon är bara en tråd i den. Vad hon gör mot den väven
              gör hon mot sig själv.
            </seg>
            <seg n="40249ead">
              Det är lätt att instämma i hans bedömning. Och en del av våra
              diskussioner handlar precis om detta. Vad gör vi med livets väv?
            </seg>
            <seg n="5be8403c">
              Vår havsmiljö väcker känslor. Vi seglar på havet, vi badar och
              fiskar i havet, och några har havet som arbetsplats. Vår kärlek
              till både Västerhavet och Östersjön delar vi med flera grannländer.
              Men det är inte bara kärleken vi delar utan också den akuta miljösituationen
              som Dan Nilsson nyss beskrev.
            </seg>
            <seg n="aa7503e2">
              Allians för Sverige har varit tydlig med att havsmiljön är en
              av de högst prioriterade frågorna inom miljöområdet. Vi kommer
              att fortsätta med att lägga stor kraft på att säkerställa Östersjön
              och Västerhavet som levande hav. Som redan nämnts lämnade nyligen
              havsmiljöutredaren Göran Enander över sitt betänkande till miljöministern.
              Betänkandet går nu ut på remiss och kommer att mynna ut i en havsmiljöproposition
              som sedan kommer att hamna på riksdagens bord. I det sammanhanget
              vill jag för Centerpartiets del välkomna förslaget från utredaren
              om att Östersjön ska bli ett pilotområde, något som Centern drivit
              under lång tid.
            </seg>
            <seg n="6d115cb3">
              För att ta itu med Östersjöns miljöproblem har ett intensivt
              arbete bedrivits inom ramen för Helsingforskonventionen som vi
              hörde om tidigare. Vid ett ministermöte i november 2007 kom Helcom
              överens om en ny aktionsplan för Östersjön. Detta är en stor framgång
              för Sverige och för Östersjöns miljö. Det övergripande målet för
              aktionsplanen är att Östersjön ska ha god ekologisk status år
              2021. Bland annat innehåller aktionsplanen ett utsläppstak för
              fosfor och kväve. Precis som när det handlar om klimatet kräver
              nämligen havsmiljön internationella överenskommelser.
            </seg>
            <seg n="dd41c8c9">
              Även Sverige som land kan göra mycket för att förbättra havsmiljön.
              Därför är det ett viktigt beslut som vi har fattat när vi vill
              förbjuda fosfater i tvättmedel. Just nu bereder Regeringskansliet
              förslaget från Kemikalieinspektionen om att också förbjuda fosfater
              i diskmedel.
            </seg>
            <seg n="4ed3e430">
              Våra hav ger oss också stora möjligheter. Fisket och sjöfarten
              är betydande och avgörande för företagsamheten. Jordbruket och
              livsmedelsindustrin är beroende av uthålliga havsresurser, och
              skärgårdsmiljöerna är oerhört viktiga för de många turistföretag
              och enskilda människor som är aktiva i den skärgård som finns
              runt våra kuster.
            </seg>
            <seg n="85615c59">
              Dessa möjligheter gör också att vi möter tydliga och akuta miljöutmaningar.
              Vi har läckage av näringsämnen som kväve och fosfor från industrier,
              jordbruk och hushåll. Vi vet att det orsakar algblomning och döda
              havsbottnar. Torskbestånden har minskat på grund av syrebrist
              och överfiske, och långlivade miljögifter hotar havens ekosystem.
            </seg>
            <seg n="c456193c">
              Herr talman! Sverige har ett av världens renaste jordbruk ett
              jordbruk som förser oss med framför allt livsmedel, men också
              med öppna landskap och energi. Att vi har ett konkurrenskraftigt
              jordbruk är inte bara avgörande för vår livsmedelsförsörjning
              utan också för många av våra miljömål, till exempel öppna odlingslandskap.
            </seg>
            <seg n="dae8acac">
              Men jordbruket har även ett stort ansvar för arbetet med att
              komma till rätta med övergödningsproblemen i havet ett ansvar
              som de vill ta. Utsläppen från jordbruket har minskat, men för
              att vi ska nå miljömålet Ingen övergödning krävs det fler åtgärder.
              Det är oerhört viktigt att det fortsatta arbetet sker i nära dialog
              mellan miljö- och jordbrukssektorn. Det finns många konkreta åtgärder
              som kan minska jordbrukets påverkan på haven, såsom skyddszoner,
              våtmarker och odling av fånggrödor med flera.
            </seg>
            <seg n="1337c432">
              Men för att denna positiva utveckling ska ske krävs det att vi
              har ett konkurrenskraftigt jordbruk i Sverige. Även om många företag
              i dag har en god lönsamhet krävs det att vi garanterar långsiktiga
              villkor om företag i de gröna näringarna ska våga göra de nödvändiga
              investeringarna.
            </seg>
            <seg n="4654d5bb">
              I det sammanhanget skulle jag vilja fråga Socialdemokraterna
              en sak med anledning av en av reservationerna. Där säger ni att
              det måste kosta att använda handelsgödsel. Min fråga är om s har
              tänkt sig att höja skatten på handelsgödsel.
            </seg>
            <seg n="ed7b6e43">
              En av de reservationer vi behandlar i dag är nr 16, om att göra
              en översyn av gränsvärdena för utsläppen av luftburna partiklar,
              och den diskuterades nyss. Men såvitt jag har förstått förekommer
              det inom Naturvårdsverket en mer eller mindre kontinuerlig översyn
              av de gränsvärden vi har i Sverige, och dessa kommer ju framdeles
              inte bara att gälla för PM10 utan även för PM2,5. Om ni inte vet
              skillnaden så är PM10 partiklar som är mindre än 10 mikrometer,
              och PM2,5 är mindre än 2,5 mikrometer.
            </seg>
            <seg n="f5997248">
              Anledningen till att man inför en ny gräns är att de minsta partiklarna
              uppträder annorlunda i människans andningssystem än de större.
              De större partiklarna bildas ofta genom mekaniska processer, till
              exempel som vindblåst damm och sand, intorkad havssprej etcetera,
              men de små partiklarna bildas huvudsakligen vid omvandling från
              gaser till partiklar. Där har vi tidigare exempel i Sverige genom
              våra sulfat- och nitratpartiklar som först har varit i gasform.
            </seg>
            <seg n="8334bc66">
              Vi människor har genom evolutionen utvecklats så att vårt andningssystem
              genom alla krokiga vägar i viss mån kan sortera bort de större
              partiklarna. Dessa sväljer vi ned eller hostar upp. Men när det
              gäller de små partiklarna tar kroppen fel, så de följer med luften
              ned i lungblåsorna. Därifrån kan de komma vidare ut i blodet.
              Det gör att man har andra hälsoeffekter, och man är allra räddast
              för de små partiklarna, PM2,5.
            </seg>
            <seg n="20f1a100">
              Per talade om dödsfall i Sverige, men i global skala är detta
              den allra största dödsorsaken, om man jämför med trafiken till
              exempel. Man räknar med att några miljoner människor dör av effekter
              av de här små partiklarna.
            </seg>
            <seg n="a29ce425">
              Det är alltså väldigt viktigt att komma till rätta med dem, inte
              bara i Sverige utan allra viktigast är kanske vårt globala arbete.
              Men då kan man inte bara sätta en gräns, utan man måste också
              titta på vad det är för källor som ger upphov till dessa partiklar.
              De källorna är ganska likartade över jorden. Det är trafikavgaser,
              som vi har varit inne på, men det är också partiklar från energianläggningar
              och eldning, från industrier, raffinaderier, smältverk med flera
              det är väldigt många av människans aktiviteter som ger upphov
              till de här små partiklarna.
            </seg>
            <seg n="07359bd6">
              Storstäder och tättbebyggda områden är värre utsatta än glesbygd
              och landsbygd. Om man studerar detta inom Europa ser man att vi
              har en gradient. Vi har alltså renast uppe i Norden, och allra
              renast på nordvästra Irland vid Atlanten. Där är det en otroligt
              ren luft och en ren miljö, medan det blir smutsigare när man kommer
              ned i mer tättbebyggda områden.
            </seg>
            <seg n="c161def6">
              Frågan är alltså om det som Per föreslår gäller hur man ska attackera
              källorna, för det tror jag är det viktigaste. Och där kan Sverige
              gå före genom att utveckla en renare teknik, och det har man redan
              börjat med på flera ställen, bland annat i Västsverige som jag
              kommer ifrån. Även fordonsindustrin försöker ta sitt ansvar här.
              De har hela tiden sänkt partikelhalter från till exempel lastfordon
              men också sänkt utsläppen av kväveoxider.
            </seg>
            <seg n="260f9a13">
              Det sker alltså en transport av luftföroreningar inom Europa
              med våra vädersystem, så när vi ska sätta gränser för de här små
              partiklarna är en stor del långdistanstransporterat, det vill
              säga partiklarna kommer till oss från andra länder precis på samma
              sätt som försurningen kom från Storbritannien och Tyskland. Jag
              har studerat detta väldigt länge, och när vi mätte i Västsverige
              kunde vi se att uppe i de i dag invandrartäta områdena i Bergsjön
              och Biskopsgården hade man lika ren luft som på Tjörns västsida,
              för huvuddelen var långdistanstransporterat. Man har också sett
              denna transport till Nordpolen och Nordnorge.
            </seg>
            <seg n="4f36b129">
              Därför är det viktigt att såväl EU som FN och Världshälsoorganisationen
              är med i det här arbetet för en renare global atmosfär. Vår miljöminister
              driver också att få med de olika länderna i EU i detta arbete.
            </seg>
            <seg n="43097050">
              I Naturvårdsverkets rapport Frisk luft föreslår man som delmål
              10 mikrogram per kubikmeter som årsmedelvärde för den minsta partikelfraktionen
              PM2,5, och man föreslår 18 mikrogram per kubikmeter för PM10 som
              maxvärden år 2015. Detta är också i linje med vad Världshälsoorganisationen
              har föreslagit.
            </seg>
            <seg n="e1d6e116">
              Min fråga till er som jämför nivåer i olika länder är egentligen
              om ni har någon annan ambition. När man jämför med USA ska man
              komma ihåg att USA har helt andra förutsättningar. De har annan
              topologi, ett annat klimat och aktiviteterna ser olika ut. De
              är inte desamma som våra. Dessutom har man hela omvandlingen som
              är komplicerad. Därför skulle jag vilja veta vilka gränser ni
              vill ha för Sveriges del.
            </seg>
            <seg n="2eb2264f">
              Jag har jobbat med det här i 25 år. Jag har utbildat forskare
              i Asien och Afrika som mäter där för att förbättra miljön. Och
              jag kan utifrån min horisont säga att vad vi har efterlyst inom
              EU är just en gräns för PM2,5. Nu är man på väg att sätta den,
              och jag tycker att det är positivt att man över huvud taget tar
              tag i problemet med de allra minsta partiklarna.
            </seg>
            <seg n="2592bea2">
              Om ni tänker själva att ni har en partikel som är tio nanometer
              och så har ni en som är en mikrometer, då är det en faktor 100
              där. Det behövs en miljon små partiklar för att ge samma massa
              som den större. Därför är det också tveksamt att sätta massmått.
              En del forskare mäter faktiskt antalet i stället.
            </seg>
          </u>
          <note type="speaker" n="f97924ce">
            Anf. 157 PER BOLUND (mp) replik:
          </note>
          <u who="Q5581337" xml:id="i-46652cc1e5d030d2-3" n="1b5d1099">
            <seg n="014d1a69">
              Herr talman! Det var många mycket vetenskapliga detaljer som
              kom upp om partikelstorlek, antal, massa och så vidare. Jag tror
              att det finns fog för att väcka sådana frågor men jag tror att
              det är väldigt dumt att väcka dem på politisk nivå. Jag tror inte
              att vi som politiker ska bestämma över sådant som snarare är vetenskapliga
              fakta.
            </seg>
            <seg n="ff63bddd">
              De miljökvalitetsnormer som vi har och som faktiskt gäller inom
              EU och i Sverige är framtagna med vetenskaplig bas. Det är vetenskapsmän
              som har tagit fram förslagen, och sedan är de genomförda på politisk
              nivå. Det är precis på det sättet som jag tycker att utvecklingen
              ska ske. Kommer det fram nya fakta ska vetenskapsmännen lyfta
              fram dem till politikerna, och sedan ska vi politiker revidera
              normerna om det behövs.
            </seg>
            <seg n="1b5fa7fc">
              Men jag tycker att det också är att fly från sitt ansvar, för
              vi har faktiskt miljökvalitetsnormer som gäller och som skulle
              ha varit uppfyllda för flera år sedan men som inte är uppfyllda.
              Det är ett stort problem som man faktiskt måste ta om hand. Det
              duger inte att bara hänvisa till att man skulle mäta på ett annat
              sätt eller att det kanske är mindre partiklar som är lite viktigare
              än de större partiklarna och så vidare. Vi har ett problem som
              vi måste ta hand om här och nu.
            </seg>
            <seg n="e9efba43">
              Vi vet att partiklar, enligt det mått som vi mäter efter i dag,
              har hälsoeffekter på människor som bor här i Sverige. Därför har
              vi också ansvar för att göra något åt det. Det tycker jag är mycket
              intressantare för oss som politiker att diskutera. Vilka åtgärder
              ska vi vidta för att uppnå de krav vi faktiskt har här i dag?
            </seg>
            <seg n="b7f4a7ea">
              Centerpartiet har ju en speciell roll eftersom Centerpartiet
              sitter både på miljöministerposten och på infrastrukturministerposten
              och därmed har alla verktyg som behövs för att faktiskt åtgärda
              partikelhalterna och även uppfylla andra miljökvalitetsnormer.
              Det vore väldigt intressant att få höra lite mer om det i stället
              för att diskutera hur man ska mäta. Jag vill gärna höra vilka
              förslag som Centerpartiet har när det gäller att faktiskt uppnå
              de miljökvalitetsnormer som är beslutade.
            </seg>
          </u>
          <note type="speaker" n="cf0e8e13">
            Anf. 158 EVA SELIN LINDGREN (c) replik:
          </note>
          <u who="Q4977972" xml:id="i-ea5233eaa108378f-4" n="5c789414">
            <seg n="96397c43">
              Herr talman! Då kan jag säga att det alltså gäller att komma
              åt källorna. Du tittar på omgivningsluften, och där kan du få
              höga halter därför att du får något utifrån.
            </seg>
            <seg n="6376c76a">
              Det var ju det som var budskapet, att de små partiklarna påverkar
              oss. Alltså gäller det att attackera olika källor. Vi har fordonsindustrin.
              I miljö- och jordbruksutskottet diskuterade vi häromdagen tunga
              fordon och andra fordon där man försöker begränsa utsläppen från
              dem som körs i Sverige. Men sedan måste man ju förhandla inom
              EU därför att vi också har trafik från kontinenten upp till Norge.
              Det är inte helt enkelt.
            </seg>
            <seg n="f3d46748">
              Tittar ni på kartor ser ni att Göteborg har en mätstation som
              har väldigt höga partikelhalter. Den ligger nära E 6:an, och där
              kör den tunga trafiken. Det hjälper inte om du säger att staden
              inte får ha dessa halter. Ska vi stänga av all genomfartstrafik
              och krångla med våra grannländer? Det är inte helt enkelt.
            </seg>
            <seg n="ac7542cf">
              Det är inte alls fråga om att slippa undan. Jag vill bara tala
              om att detta är väldigt komplicerat, mycket mer än att bara säga
              att man ska bestämma så, så blir det så. Man måste alltså ta tag
              i källorna.
            </seg>
            <seg n="31c05271">
              Sedan har du biobränsleeldning. Där har vi också normer. Dessutom
              har vi utsläpp från industrier, raffinaderier och så vidare. Där
              sätter man gränser. Jag tror att man försöker hantera de viktiga
              källorna i Sverige och ta tag i dem. Då är det varje källa som
              man ska sätta i relation till produktion, för där kommer också
              arbetarnas intresse in. Något släpper de kanske ut i alla fall,
              även om de försöker att få utsläppen så rena som möjligt.
            </seg>
            <seg n="6b6b4ea0">
              Det jag ville säga var att detta inte är något enkelt där man
              bara kan bestämma att vi säger så här. Vi måste tala om hur vi
              ska göra och vad vi ska angripa först. Det tycker jag skulle vara
              väldigt konstruktivt.
            </seg>
          </u>
          <note type="speaker" n="6f069e84">
            Anf. 159 PER BOLUND (mp) replik:
          </note>
          <u who="Q5581337" xml:id="i-46652cc1e5d030d2-4" n="1b5d1099">
            <seg n="bc506161">
              Herr talman! Från Miljöpartiets sida har vi absolut ingenting
              emot att revidera miljökvalitetsnormerna om det skulle visa sig
              nödvändigt i ett nytt vetenskapligt ljus. Det är ytterst välkommet.
              Det ställer vi oss alla bakom.
            </seg>
            <seg n="dc876669">
              Men jag tycker inte att vi kan vänta och säga att vi tycker att
              de miljökvalitetsnormer vi har är för dåliga. De är ju beslutade,
              precis som Eva Selin Lindgren efterfrågar. Man har beslut på EU-nivå
              just för att komma åt partikelutsläppen vid källorna. Det är precis
              det som miljökvalitetsnormsdirektiven går ut på. Därför ska vi
              välkomna dem och försöka uppnå dem i stället för att hänvisa till
              att man mäter på fel sätt. Det är en senare fråga, som jag ser
              det.
            </seg>
            <seg n="52daa282">
              Vi vet att det finns väldigt effektiva åtgärder som man kan vidta
              på stadsnivå och nationellt. Ett exempel på det är det som jag
              har hållit på och repeterat här. Dubbdäcken är en väldigt viktig
              faktor och precis en sådan källa till partiklar som Eva Selin
              Lindgren efterfrågar. De river upp väldigt mycket. Det är inte
              så att det bara är stora partiklar från gatumiljö och bara små
              partiklar från dieselmotorerna. Det är ju en blandning från alla
              källor.
            </seg>
            <seg n="49b7b6f6">
              Sedan tycker jag att det är en viktig fråga som Eva Selin Lindgren
              lyfter fram när hon talar om att det också sker transporter från
              andra länder. Det är en viktig aspekt. Det är just därför miljökvalitetsnormsdirektivet
              på EU-nivå är så viktigt, att man faktiskt har tagit det här på
              regional nivå för en hel världsdel. Men om vi ska kunna göra någonting
              åt det måste de enskilda länderna också ta sitt ansvar och se
              till att de här normerna uppfylls.
            </seg>
            <seg n="089f7700">
              Speciellt viktigt är det för Sverige. Vi ska ju vara EU-ordförande
              2009. Vilka möjligheter tror du att den svenska regeringen kommer
              att ha för att sätta press på regeringar i andra länder som bidrar
              med partiklar till oss om vi inte klarar av att uppfylla våra
              egna miljökvalitetsnormer? Problemet är att vi måste föregå med
              gott exempel för att ha en röst och kunna påverka i debatten.
              Men än så länge är förslagen obefintliga så det kommer inte att
              hända, utan vi kommer att vara en av de sämsta i klassen, tyvärr.
            </seg>
          </u>
          <note type="speaker" n="de5f423f">
            Anf. 160 EVA SELIN LINDGREN (c) replik:
          </note>
          <u who="Q4977972" xml:id="i-c5f0735594edeb67-0" n="5c789414" next="i-21f2e678a2affe9d-0">
            <seg n="7357aa6f">
              Herr talman! Det är naturligtvis så att de måste förhandla, för
              de andra länderna har ju ett egenintresse av att deras befolkning
              också håller sig frisk.
            </seg>
            <seg n="45db8af1">
              En sak är att vi faktiskt utvecklar smart miljöteknik som inte
              ger utsläpp från olika aktiviteter. Där har vi också en viktig
              roll i EU att visa hur lösningarna ser ut. Det är precis det vi
              gör också i Asien och i Afrika. När de ska förbättra sin miljö
              frågar de: Hur gör ni? Och vi tittar ibland på Kalifornien, där
              man är duktig på detta. Det sker ju en kunskapsspridning, och
              den är inte oväsentlig.
            </seg>
            <seg n="2e97e7f1">
              Jag menar att det finns flera saker för oss att göra, dels att
              man ställer kraven, dels att man också ser till att de går att
              genomföra i det land det är fråga om.
            </seg>
          </u>
          <note n="1a3bd5ba">
            Anf. 161 ANITA BRODÉN (fp):
          </note>
          <u who="Q4977972" xml:id="i-21f2e678a2affe9d-0" n="5c789414" prev="i-c5f0735594edeb67-0">
            <seg n="371dd3d7">
              Herr talman! Den här debatten skulle kunna vara en särskild debatt.
              Den skulle kunna kallas särskild debatt därför att jag upplever
              att den är så aktuell. Den är så angelägen.
            </seg>
            <seg n="c664da0f">
              En havsmiljöproposition är på gång, liksom den omtalade miljömålspropositionen.
              För en knapp vecka sedan redovisade enmansutredaren sitt betänkande
              En utvecklad havsmiljöförvaltning .
            </seg>
            <seg n="475b4b5b">
              Havsmiljön i allmänhet och Östersjön i synnerhet har tagits upp
              i flera motioner där man efterfrågar kraftfulla insatser, EU-samarbete
              och ett havsmiljöinstitut. Regeringen har redan beslutat att inrätta
              ett havsmiljöinstitut för att öka kraften i den svenska forskningen
              om hav och havsmiljö.
            </seg>
            <seg n="33e2c181">
              Ledningen av institutet kommer, som de flesta av er redan vet,
              att finnas i Göteborg. Men verksamheten ska bedrivas på flera
              olika ställen och i samarbete med universiteten i Helsingfors
              och Umeå, men också med Högskolan i Kalmar. Även om Göteborg nu
              har fått uppdraget att ha en samlande roll kan de inte klara det
              här ensamma, utan det kommer att vara ett mycket viktigt samarbete
              med berörda universitet och högskolan. Det är en förutsättning
              för framgång. Men det ska också vara samarbete och kontaktytor
              med det omgivande samhället runt om i landet och framför allt
              internationellt. Regeringen ger dessutom 10 miljoner extra varje
              år till detta viktiga arbete.
            </seg>
            <seg n="62515a0d">
              Folkpartiet, tillsammans med övriga allianspartier, är djupt
              oroat över situationen i Östersjön. Det vill jag tydligt markera.
              Det är därför vi driver på, inte enbart nationellt utan tillsammans
              med samtliga Östersjöländer i Helcom men givetvis också i EU.
              Vi bygger vidare på det arbete som påbörjades under förra mandatperioden
              och där inte minst min forne partikollega Sverker Thorén aldrig
              någonsin missade ett tillfälle att driva på den dåvarande regeringen.
            </seg>
            <seg n="23f0900d">
              Skillnaden mellan den förra regeringen och alliansregeringen
              är att alliansregeringen har en ambition att ta ett bredare grepp
              och arbeta över sektorsgränserna. Det är ohållbart att förlita
              sig på att miljösektorn ska klara allt som har förorsakats. Här
              måste det ske en samordning mellan miljö, jordbruk och fiske för
              att nämna några exempel. Det är en förutsättning för att Östersjön
              ska räddas.
            </seg>
            <seg n="5601a40c">
              Det är också viktigt att den status som Östersjön har fått som
              pilotområde nu inte enbart blir en status på papper utan det blir
              också någonting i praktiken.
            </seg>
            <seg n="bc7b5cc9">
              Fisket i allmänhet och torsken i synnerhet måste ses i ett ekosystemperspektiv.
              Dessa frågor kommer att debatteras under kommande vecka. Därför
              kommer inte jag utan min kollega Lars Tysklind att fördjupa sig
              i de specifika frågorna. Men jag vill redan avisera att inom några
              veckor kommer vi att få ta del av Ices rapport expertpanelen.
              Jag tror att många väntar med stor spänning på vad forskarna kommer
              att säga. Det är viktigt att forskningens resultat är grunden
              för våra politiska beslut.
            </seg>
            <seg n="cd3dcd4b">
              Ekosystem och fisket är viktigt att hålla ihop. Om torsken i
              Östersjön skulle dö ut finns en uppenbar risk att hela ekosystemet
              flippar, inte klarar sig. Detta får inte hända.
            </seg>
            <seg n="e209151d">
              Sverige och alliansregeringen har varit drivande i framtagandet
              av aktionsplanen, Baltic Sea Action Plan. Vi har, precis som tidigare
              talare nämnt, initierat en annan form av Sternrapport, nämligen
              en Sternrapport för haven. Det handlar inte enbart om Östersjön,
              utan vi måste också beakta situationen i Västerhavet. Den kommer
              att vara klar inför EU-ordförandeskapet och ligga till grund för
              de fortsatta överläggningarna.
            </seg>
            <seg n="ac08a0f2">
              Det är mycket riktigt som någon påpekade att Havsmiljöutredningen
              tillsattes av förra regeringen. Det ska den regeringen ha kredit
              för. Alliansregeringen har gjort ett viktigt tillägg, nämligen
              tilläggsdirektiven till utredningen där bland annat de internationella
              frågorna får en stor och viktig belysning.
            </seg>
            <seg n="60c715d8">
              Vad gäller aktionsplanen skiljer den sig radikalt från tidigare
              Helcomplaner som har presenterats. Det är ett specifikt utsläppstak.
              Man har också diskuterat och kommit fram till olika bördefördelningar
              länderna emellan. Det är mycket fokus på reningsverk. Vi har också
              tagit del av att initiativ tas av andra aktörer att hjälpa och
              stödja de länder där man inte har fungerande reningsverk. De insatser
              som görs i andra länder runt Östersjön betyder så oerhört mycket.
              Här kan nämnas att de specifika insatserna kommer att göras tillsammans
              med Polen, men vi är fullt medvetna om att inte minst Sankt Petersburg,
              Kaliningrad och andra orter behöver vårt stöd. Det behöver ske
              mycket radikala förbättringar. Fosfatfria tvättmedel har nämnts.
              Nu går vi vidare. Nu är det frågan om diskmedel som bereds i Regeringskansliet.
            </seg>
            <seg n="332bb1ff">
              Det är viktigt att Helcom får muskler. I utredningen pekas på
              flera steg för att förstärka Helcoms muskler. Men lika viktigt
              är det att EU:s Östersjöstrategi blir kraftfull. Därför är jag
              mycket glad, och det är otroligt värdefullt, att EU:s Östersjöstrategi
              nu blir en prioriterad fråga när Sverige innehar ordförandeskapet
              i EU 2009.
            </seg>
            <seg n="5f51b54a">
              Herr talman! I arbetet med miljöfrågorna visar regeringen på
              nödvändigheten av att lyfta upp frågan om Östersjön, som jag redan
              har påpekat, och frågan om Västerhavet. Haven har liknande problem,
              men det finns också skillnader som måste belysas tydligare och
              vara vägledande vid olika insatser. Regeringen har faktiskt rivstartat
              arbetet för att rädda havsmiljön. Någon frågade vad regeringen
              gör. Ni ska snart få svar på era frågor så att ni slipper fundera.
            </seg>
            <seg n="8bdae6b8">
              Från ett läge där pengar till havsmiljön knappt ens var synliga
              i budgeten satsar nu alliansregeringen närmare en halv miljard
              kronor under åren 20072010. Satsningarna för en förbättrad havsmiljö
              innehåller bland annat följande. Nu ser jag att det finns flera
              som antecknar, och jag ska därför ta det långsamt och pedagogiskt.
            </seg>
            <seg n="26486e6f">
              Jag fortsätter. Nu handlar det om Västra Götaland. Jag ser till
              min glädje att Jan-Olof Larsson antecknar febrilt.
            </seg>
            <seg n="a741d905">
              Länsstyrelsen i Västra Götaland har bland annat fått i uppdrag
              att tillsammans med kommunerna ta fram underlag för att minska
              miljöpåverkan från enskilda avlopp. Det är viktigt, och det har
              också, inte minst de senaste dagarna, uppmärksammats i massmedierna.
            </seg>
            <seg n="b593f260">
              I Västsverige har ett strategiskt utvecklingsarbete genomförts
              i samverkan mellan näringsliv och myndigheter för att stärka regionens
              havsmiljöinriktning.
            </seg>
            <seg n="6eda0fd1">
              Herr talman! Innan jag avslutar detta anförande känns det riktigt
              att kommentera några av luftfrågorna som togs upp. Det var Per
              Bolund som tog upp de frågorna. Det är otroligt angeläget, precis
              som har framförts i debatten innan, att miljökvalitetsnormerna
              för EU har fastställts. Det är basen. Vi kan jobba på bredare
              sikt. Jag är givetvis inte Helsingforsspolitiker, utan jag ger
              generella svar på frågan. Vi bör arbeta intensivt med elfordon
              i stadsmiljö. Flera i regeringen har påpekat vikten av att så
              snabbt som möjligt passera förbi användningen av fossila bränslen.
            </seg>
            <seg n="fb774a6f">
              Per Bolund tog upp dubbdäcksdiskussionen. Den är viktig att beakta.
            </seg>
            <seg n="7f131476">
              Det var ett tv-inslag under veckan med miljöborgarrådet där de
              här frågorna diskuterades gällande Helsingforsstrafiken. Det är
              ett problem, och jag tycker att det är viktigt att vi tittar på
              det här ordentligt. Det ligger mycket i det.
            </seg>
            <seg n="bf78bee5">
              Alliansen har suttit vid makten i två år. Vi kommer att komma
              igen med svar på flera av frågorna. Jag hoppas att Per Bolund
              ska känna sig nöjd med detta.
            </seg>
            <seg n="2801426f">
              Slutligen vill jag lite grann stryka under att det är med kraft
              den nya regeringen tar itu med olika frågor. Bara några månader
              efter det att alliansregeringen hade tagit över makten gavs Jordbruksverket
              i uppdrag att tillsammans med flera andra myndigheter lämna ett
              förslag på en handlingsplan för ett hållbart växtskydd. I dag
              fick flera av oss anledning att lyssna till jordbruksministern
              i miljö- och jordbruksutskottet. Då fick vi höra att Sverige haft
              en tung position, och vi har kunnat vara med och påverka i de
              här frågorna. Det visar att vi har mycket att säga till om, både
              nationellt och på EU-nivå.
            </seg>
          </u>
          <note n="213da50d">
            Med detta, herr talman, yrkar jag bifall till förslaget i betänkandet
            i sin helhet och avslag på samtliga reservationer.
          </note>
          <note type="speaker" n="bf16b9e1">
            Anf. 162 PER BOLUND (mp) replik:
          </note>
          <u who="Q5581337" xml:id="i-6df671e9e56dc242-0" n="1b5d1099" next="i-1ee6cd8a61f42331-0">
            <seg n="39c1c7f4">
              Herr talman! Jag hade tänkt att i den här debatten strikt hålla
              mig till luftfrågan, men jag känner att när påståendena ligger
              för långt från sanningen måste jag gå in och begära replik i havsmiljöfrågan.
              Jag tänker fokusera på fisket. Där tycker jag inte att de påståenden
              som kom i anförandet stämmer med verkligheten.
            </seg>
            <seg n="2d30b65e">
              Anita Brodén säger att fiskepolitiken för den här regeringen
              baserar sig på Ices och att man har ett ekosystemperspektiv. Jag
              tycker att det tyvärr ligger långt ifrån sanningen. Sanningen
              är att den förra regeringen, som ju genom att Miljöpartiet hade
              ett stort inflytande över fiskeripolitiken, faktiskt drev Ices
              rekommendationer i förhandlingar på EU-nivå strikt. Man gick in
              med de rekommendationer som Ices hade kommit med och försökte
              förhandla in dem så att det skulle bli EU-politik. Den här regeringen
              har inte gjort så vid något tillfälle. Man har gått in i förhandlingarna
              med förslag som ligger långt över Ices rekommendationer.
            </seg>
            <seg n="39904eac">
              Den förra regeringen vägrade, på grund av EU:s inflytande, att
              rösta för förslag som låg över forskarnas rekommendationer. Den
              nuvarande regeringen har gladeligen gått med på kvoter som ligger
              skyhögt över det som forskarna rekommenderat, inte minst när det
              gäller Östersjön.
            </seg>
            <seg n="628493b6">
              Att kalla det för att basera sig på Ices och att ha ett ekosystemperspektiv
              tycker jag är lite för långt från sanningen för att jag ska kunna
              acceptera det.
            </seg>
            <seg n="866a2150">
              Jag välkomnar att luftfrågan är angelägen även för Folkpartiet.
              Däremot tycker jag inte att en satsning på elfordon innebär någon
              lösning på det akuta problem som vi faktiskt har. Vi har ett akut
              problem. De här miljökraven skulle ha varit uppfyllda för flera
              år sedan. Vi har lite tid att arbeta på. Det måste till konkreta
              åtgärder som kan få snabb effekt. Då räcker det inte med att titta
              på dubbdäcken och återkomma med svaren. Utredningar har gjorts
              för länge sedan, det finns konkreta förslag och åtgärdsprogrammen
              ligger där. Det är bara att genomföra åtgärderna. Tyvärr gör inte
              den här regeringen det.
            </seg>
          </u>
          <note n="2cd3ffc3">
            Anf. 163 ANITA BRODÉN (fp) replik:
          </note>
          <u who="Q5581337" xml:id="i-1ee6cd8a61f42331-0" n="1b5d1099" prev="i-6df671e9e56dc242-0">
            <seg n="a68b0a97">
              Herr talman! Jag sade: Forskningen måste ligga till grund för
              politiska ställningstaganden, och forskningen ligger alltid till
              grund. Sedan vet Per Bolund lika väl som jag att det är debatter
              och framför allt förhandlingar inom EU. Men jag vill väldigt tydligt
              markera att vår jordbruksminister har lyckats med oändligt mycket
              mer än vad tidigare jordbruksministrar har lyckats i det här sammanhanget
              genom att hela tiden vara med i förhandlingarna, genom att pusha
              på och att driva det i rätt riktning. Det har inte varit några
              gladeliga beslut alla gånger, men jag vet att vår jordbruksminister
              har gjort det yttersta och kommit längre än någon annan jordbruksminister
              tidigare.
            </seg>
            <seg n="cbf9e6f8">
              Därmed inte sagt annat än att vi har ett ansvar att jobba ytterligare
              med de här frågorna, för de är oerhört angelägna. Den här debatten
              kommer att fortsätta under nästa vecka, men jag vill verkligen
              markera att en av de stora och viktiga frågorna för alliansen
              är att komma till rätta med fisket och EU:s gemensamma fiskepolitik.
            </seg>
            <seg n="42a5b983">
              Vad gäller elfordon är det ingen utopi, det är ingen framtidsdröm.
              Elhybrider kommer vi att se ganska snart, och framför allt är
              det en bil som är mycket lämpad för kortare sträckor i stadsmiljö.
            </seg>
          </u>
          <note type="speaker" n="4533b94e">
            Anf. 164 PER BOLUND (mp) replik:
          </note>
          <u who="Q5581337" xml:id="i-6df671e9e56dc242-1" n="1b5d1099" next="i-1ee6cd8a61f42331-1">
            <seg n="be9a25de">
              Herr talman! Jag är en entusiastisk anhängare till elbilar och
              elhybrider. Men att tro att det skulle vara någon effektiv och
              snabb lösning för att minska partikelhalterna i Helsingfors är
              naivt, skulle jag vilja säga.
            </seg>
            <seg n="155a4f5f">
              Sedan tillbaka till fiskefrågan. Det som är intressant är vad
              som blir resultatet av förhandlingarna. Men det är också oerhört
              intressant vad man går in med för förslag i förhandlingarna. Vilka
              förslag lägger den svenska regeringen fram när man ska börja förhandla?
              Man har inte vid något enda tillfälle lagt fram Ices rekommendation
              som sitt ursprungsförslag. Det vore intressant om Anita Brodén
              kunde förklara för mig hur Ices rekommendationer ska kunna förverkligas
              och bli politik om ingen lägger fram det i förhandlingarna, om
              det inte ens ligger på bordet? Det är det som har hänt. Sverige
              gjorde det förut inför varje förhandling och lade fram Ices rekommendationer
              precis som de är framlagda av forskarna så att det fanns en möjlighet
              att det skulle kunna bli ett EU-beslut. För Östersjöns del innebär
              det nollfiske av torsk, vilket har varit rekommendationen under
              många år. Men om man inte går in med det i förhandlingarna finns
              det ingen möjlighet att det kan bli verklig politik. Det måste
              väl ändå Anita Brodén hålla med om.
            </seg>
            <seg n="7c6a848d">
              Det är just det som vi kritiserar. Man har börjat förhandla redan
              inom Regeringskansliet. Det erkänner jordbruksministern i EU-nämnden
              gång efter gång och säger: Visst tittar vi på Ices rekommendationer,
              men vi lägger även in andra aspekter såsom fiskarnas arbetssituation,
              socioekonomiska aspekter, det vill säga kortsiktiga ekonomiska
              aspekter snarare än de långsiktiga ekosystemperspektiven, som
              ju jag tycker borde vara grunden för de beslut som EU fattar och
              de krav som Sverige går in med i förhandlingarna. Men det är tyvärr
              inte det som den här regeringen driver i fiskeförhandlingarna
              i EU, och det beklagar jag.
            </seg>
          </u>
          <note n="f3ebe45e">
            Anf. 165 ANITA BRODÉN (fp) replik:
          </note>
          <u who="Q5581337" xml:id="i-1ee6cd8a61f42331-1" n="1b5d1099" prev="i-6df671e9e56dc242-1">
            <seg n="ca57513f">
              Herr talman! Jag hävdar fortfarande att forskningen måste ligga
              till grund, och det är viktigt. Man börjar hela tiden med att
              utreda. Det är därför vi alla väntar på att Ices den 23 maj ska
              komma med sin nya rapport. Det är en viktig dokumentation, och
              det är någonting som man verkligen tar till sig. I det här ligger
              också det arbete som förs mellan Miljödepartementet och Jordbruksdepartementet.
              Det är egentligen det nya, breda samarbetet, och det måste förstärkas
              ytterligare. Det är viktigt.
            </seg>
            <seg n="341ad3c8">
              Det som också behöver bli ännu tydligare, och där vi måste jobba
              mycket tydligare från vårt håll, är sambandet mellan fisket och
              ekosystemet så att vi ser vad det ena för med sig för det andra.
              Självklart får man som politiker sammanväga olika faktorer.
            </seg>
            <seg n="85394d49">
              Men jag vill hävda att forskningen ligger till grund. I förhandlingar
              har vi ändå lyckats långt. I stället för att sitta isolerade i
              ett hörn med förslag som vi inte får med oss några på har vi lyckats
              påverka andra länder i positiv riktning.
            </seg>
            <seg n="b699c8cd">
              Jag upplever det inte alls naivt att tala om elbilar och elhybrider.
              Det handlar väl inte om så lång sikt. Dessutom talar vi om olika
              allmänna kommunikationer, utbyggnad av tunnelbana och annat. Det
              är ett arbete som kommer att ta längre tid, men vi måste jobba
              med flera spår samtidigt. Detta var ett exempel.
            </seg>
          </u>
          <note type="speaker" n="cbb10e6e">
            Anf. 166 SVEN GUNNAR PERSSON (kd):
          </note>
          <u who="Q6043789" xml:id="i-919b8c209b2f17a4-0" n="5fe714a3">
            <seg n="be7d19a0">
              Herr talman! Det har inte hela tiden varit alldeles uppenbart
              att vi nu diskuterar ett betänkande om vatten- och luftvård med
              37 motionsyrkanden.
            </seg>
            <seg n="6c77921c">
              De allra flesta av dessa motionsyrkanden är mycket viktiga och
              finns i stor utsträckning redan med i regeringens arbete. Därför
              vill jag yrka bifall till utskottets förslag i betänkandet och
              avslag på reservationerna.
            </seg>
            <seg n="d8f9133c">
              Jag tycker att motionerna och regeringens arbete tillsammans
              ger en gemensam vision. Det finns en vilja och en övertygelse
              om att inte minst havsmiljöfrågorna måste prioriteras högt. Låt
              mig ändå kommentera motionerna och reservationerna något.
            </seg>
            <seg n="8efb2acc">
              När det gäller utvecklingen av havsmiljöarbetet finns det en
              omfattande reservation från Socialdemokraterna där man måste ha
              satt världsrekord i antalet meningar i en kort text. Det är en
              riktig stackatoreservation som sprudlar av vilja och engagemang.
              Det välkomnar jag naturligtvis. Men det allra mesta är väl tillgodosett
              i regeringens arbete.
            </seg>
            <seg n="f017bbf7">
              Den nuvarande regeringen liksom den förra regeringen har varit
              starkt pådrivande inom EU, Helcom och alla andra organisationer
              för att driva på havsmiljöarbetet. Det gäller den marina strategin
              och havsmiljöstrategin i EU och att ta fram aktionsplanen i Helcom.
            </seg>
            <seg n="7c47c319">
              Det är glädjande att regeringen kommer att ha Östersjöfrågorna
              och Östersjöstrategin som en av de viktigaste punkterna under
              ordförandeskapet. Vi satsar mer forskning och mer pengar på havsmiljöarbetet
              än tidigare. En havsmiljöproposition som kommer att ta ett brett
              grepp på havsmiljöfrågorna kommer framöver. Om jag förstår saken
              rätt kommer den rätt snart.
            </seg>
            <seg n="e1c5c4e4">
              Ett av problemen som flera har pekat på och som vi alla är medvetna
              om är att havsmiljöfrågorna är gränsöverskridande. De är internationella.
              Väldigt många av problemen, men inte alla, måste lösas gemensamt
              i olika organisationer. Då tar det lite tid.
            </seg>
            <seg n="c085d4f1">
              Det är ett mödosamt förhandlingsarbete och förankringsarbete
              som måste till. Men när man väl är framme även om man inte når
              så långt som man skulle vilja som enskild nation så når vi längre
              därför att problemen till sin karaktär är storregionala eller
              globala.
            </seg>
            <seg n="d1152c8f">
              En del problem är naturligtvis nationella sådana som vi ska åtgärda
              här hemma. Arbetet med att få Östersjön till pilotområde är till
              exempel ett sådant. Socialdemokraterna har drivit frågan. Den
              här regeringen har drivit frågan. Nu blir det verklighet. Det
              är vi alla väldigt glada för. Det ger nya möjligheter och nya
              förvaltningsformer som nu förhoppningsvis ska ge muskler och innehåll.
              Jag önskar att de ska ha rejäla juridiska och finansiella muskler.
            </seg>
            <seg n="b418b56d">
              Ett annat sjok i betänkandet handlar om samverkan med Östersjöländerna.
              Även där finns det ett stort engagemang i arbetet från regeringen
              på olika områden. Det gäller Helcom, EU, Baltic 21 med Östersjöstaternas
              råd och alla andra olika konstellationer som träffas för att diskutera
              Östersjöfrågorna.
            </seg>
            <seg n="12488fa2">
              I det sammanhanget tas också frågan om behovet av finansiering
              upp i några motioner. Där har väl Jacob Johnson inte riktigt läst
              betänkandet när han bara hänvisar till Nordiska Investeringsbanken.
              Det står faktiskt eller hur Jacob? att vi räknar med att EU:s
              regionala fonder ska vara med och finansiera arbetet inom Helcom.
            </seg>
            <seg n="45845b90">
              Vi har sedan ett sjok motionsförslag som gäller utsläppen från
              jordbruk och reningsverk. Där är vi alla överens om att mer behöver
              göras, och mer håller på att göras. Inom ramen för ramdirektivet
              för vatten tas det fram åtgärdsprogram som ska vara färdiga till
              år 2009. De är viktigt att de blir tydliga och kraftfulla.
            </seg>
            <seg n="cf06e917">
              Här sker ett samarbete inom Helcom. Östersjöländerna har gjort
              konkreta åtaganden att minska utsläppen. Särskild fokus ska sättas
              på så kallade hot spots med stora enskilda utsläpp. Här har nämnts
              Greppa näringen. Landsbygdsprogrammet bidrar med resurser för
              att hindra läckage till Östersjön och till andra vattendrag.
            </seg>
            <seg n="02cefdf9">
              Det talas om biogasproduktion i Östersjöområdet och konkreta
              handlingsplaner för att minska handelsgödselanvändningen och bekämpningsmedelsanvändningen.
            </seg>
            <seg n="21912102">
              Nitratdirektivet tas upp. Där har Sverige varit pådrivande för
              att vi ska gå längre. Det tycker jag att vi ska fortsätta att
              vara för att kunna minska utsläppen.
            </seg>
            <seg n="b6767540">
              Nästa avdelning handlar om föroreningar från fartyg. Där är det
              ännu trögare än på alla andra områden. ILO är inte precis någon
              frontorganisation när det gäller miljöfrågor. Det handlar om att
              sakta men säkert driva på för att förändra. Det gäller att bilda
              allianser tillsammans med andra för att göra Marpolkonventionen
              bättre. Det är också jätteviktigt att den implementeras. Även
              här har Helcom i handlingsplanen satt upp tydliga mål som nu måste
              genomföras.
            </seg>
            <seg n="73eae855">
              Vad gäller toalettavfallet från fritidsbåtarna tas nu initiativ
              genom Båtmiljörådet där en bred uppsättning av organisationer
              som företräder dem som använder fritidsbåtar också finns med.
              Kommer man inte fram den vägen tycker också jag att det måste
              lagstiftas på det här området.
            </seg>
            <seg n="a8f343ee">
              Fordonsbränslena tas upp. När det gäller drivmedelscertifikat
              utreds den frågan för närvarande. Jag håller med om att det är
              lite sent. Det kunde ha satt i gång tidigare. Men vi gör så oerhört
              mycket att vi inte kan göra allt på en gång. Nu kommer den utredningen.
              Vi får se vad den kommer fram till. Jag hoppas den kommer fram
              till bra förslag.
            </seg>
            <seg n="8fc57b6e">
              Hållbarhetskriterier och livscykelanalyser jobbas det redan med
              på EU-nivå. Det finns med i energi- och klimatpaketet. Här är
              det viktigt med internationella standarder. Biogasproduktionen
              tas också upp i olika program.
            </seg>
            <seg n="69b84c52">
              Till slut kommer jag till frågan om miljökvalitetsnormerna. Det
              är oerhört viktigt. Självklart ska de genomföras på olika sätt.
              Sverige har varit pådrivande för strängare gränsvärden när det
              gäller partiklar. Allianspartierna tillsammans med Miljöpartiet
              var med och skärpte de svenska miljömålen på det här området.
            </seg>
            <seg n="db51823b">
              Nu arbetas det med Euro 6-direktivet för tunga fordon. Om det
              genomförs enligt förslaget förutsätter det att dieselpartikelfilter
              används. Det kommer att sänka värdena. Det är som sagts i debatten
              viktigt att vidta alla de åtgärder som vi kan göra redan nu.
            </seg>
            <seg n="91d5acc8">
              Här kommer Naturvårdsverket att komma med förslag till vad som
              måste göras och om man till exempel kan använda det som nämnts
              som åtgärdsområden. Regeringen har lovat att återkomma till hösten
              med hur man ska ta till vara de utredningsförslag som handlar
              om de här frågorna.
            </seg>
            <seg n="eedb1448">
              Jag yrkar bifall till utskottets förslag i betänkandet och avslag
              på samtliga motioner. För övrigt anser jag att Hjälmaren i likhet
              med Vänern, Vättern och Mälaren bör omfattas av det nationella
              ansvaret för miljöövervakning. Utskottet har i sin visdom behandlat
              min motion förenklat. Det är därför jag måste upprepa detta på
              det här sättet.
            </seg>
          </u>
          <note type="speaker" n="9e83cacc">
            Anf. 167 JAN-OLOF LARSSON (s):
          </note>
          <u who="Q3374555" xml:id="i-8e8c90bbc43e82e2-0" n="dfd8c525" next="i-ce6d72b2667f67a3-0">
            <seg n="81d16da7">
              Herr talman! Som Sven Gunnar Persson sade handlar den här debatten
              om motioner om vatten- och luftvård. Det finns många goda förslag
              i motionerna. Det är vi också överens om, Sven Gunnar och jag.
              Det enda vi inte var överens om var att han avstyrkte dem. Det
              gör inte jag med alla förslag. Men det är väl den skillnad som
              finns.
            </seg>
            <seg n="0a590a69">
              Nu har halva mandatperioden gått för Moderaternas regering med
              sina stödpartier.
            </seg>
            <seg n="34fc65b3">
              Det tog lite tid innan de insåg att de var i regeringsställning,
              så man får ha lite överseende med att de fortsatte att gny och
              gnälla ett tag efter det. Om man har hållit på i tolv år tar det
              lite tid att ställa om.
            </seg>
            <seg n="4e86c602">
              Men nu har halva mandatperioden gått, och det är hög tid att
              komma med några konkreta förslag så att inte miljöfrågan rörande
              hav och luft går bakåt i stället för framåt.
            </seg>
            <seg n="c9078a32">
              Sofia Arkelsten har tyvärr gått nu. Hon gick strax efter det
              att hon hade hållit sitt anförande. Hon tillhör ju det ledande
              partiet i regeringen, och jag tycker att det är lite synd att
              hon inte kunde vara kvar och lyssna till dess att debatten var
              slut. Hon stod här och berättade hur duktiga alla andra organisationer
              är bönder, sjöfartsnäring och allihop. Hon var så imponerad av
              vad de gör på miljöområdet. Jag kan hålla med om det. Det enda
              som inte jag är imponerad av är vad regeringen gör på miljöområdet,
              för det är väldigt lite.
            </seg>
            <seg n="3fdfa01b">
              Men jag blev imponerad av en sak Sofia Arkelsten sade. Det var
              när hon höll upp Göran Enanders stora, tunga utredning och sade:
              Detta är regeringens politik. Om det är det så blir det inte många
              reservationer när den ska behandlas; det kan jag lova.
            </seg>
            <seg n="4c512419">
              Herr talman! Luftproblemen i Sverige och övriga Europa är alarmerande.
              Vi hörde här förut att 350 000 EU-medborgare, däribland 5 000
              svenskar, dör varje år i förtid på grund av höga halter av partiklar
              och kvävedioxider i luften. En stor del av dessa partiklar kommer
              från båtar. Men det kommer också oerhört mycket från biltrafiken.
            </seg>
            <seg n="80101c08">
              Den borgerliga regeringens politik på bränsleområdet har hittills
              inneburit försämrad luftkvalitet. Dessutom ökar man på klimathotet
              med mer koldioxidutsläpp. Så visst har det hänt något, Per Bolund!
              Det har blivit sämre.
            </seg>
            <seg n="dc0f3c7e">
              Den gamla regeringen prioriterade det internationella luftvårdsarbetet
              inom EU eftersom en stor del av luftföroreningarna i Sverige har
              sitt ursprung i andra länder. Den nya regeringens politik innebär
              mest att man rycker på axlarna trots att det är barn i stadsmiljö
              som drabbas mest och som riskerar förkortade, sjukliga liv.
            </seg>
            <seg n="cad0acea">
              Vi ska inte som regering hålla på att ta ställning till vilken
              typ av bränsle vi ska ha, vilken typ av motorer det ska vara,
              vilken typ av bilar det ska vara och så vidare. Så sade Eva Selin
              Lindgrens partikamrat Maud Olofsson, som också är näringsminister,
              när jag debatterade frågorna med henne. Hon brydde sig inte om
              det. Så prioriterar Moderaterna och deras stödpartier miljöfrågorna
              när det gäller luftkvaliteten.
            </seg>
            <seg n="083211bc">
              Herr talman! Under den förra mandatperioden när den nu styrande
              majoriteten var i opposition lade de borgerliga företrädarna fram
              ett antal förslag om havsmiljön den havsmiljö som högerregeringen
              säger sig prioritera. Jag skulle nog hellre vilja kalla den för
              hafsmiljö än havsmiljö. Det var oerhört viktigt att det skulle
              bildas en Östersjöregering. Det skulle till många hårda krav för
              sjöfarten i Östersjön. PSSA-klassningen i Östersjön skulle fyllas
              med verkningsfulla åtgärder med mera, med mera.
            </seg>
            <seg n="9e85ebcf">
              När halva mandatperioden har gått har ni beslutat att genomföra
              vårt förslag om fosforförbud i tvättmedel. Men det stannade på
              halva vägen. Förbudet skulle bara gälla privat bruk. Men nu gläder
              det mig att Anita Brodén säger att punkt tre på hennes lista är
              att genomföra fosfatförbudet fullt ut. Det är bra, tycker jag.
              Då följer ni upp vårt förslag helt och fullt.
            </seg>
            <seg n="3bafbf91">
              Den utredning som den socialdemokratiska regeringen tillsatte
              om en utvecklad havsmiljöförvaltning har i dagarna kommit nu till
              regeringens bord. Det är ett bra dokument med många goda förslag
              som Moderaterna till hundra procent har ställt sig bakom. Det
              lyfter fram Helsingforskommissionen Helcom. Den ska vara huvudspåret
              för miljöarbetet i Östersjön.
            </seg>
            <seg n="72bf6790">
              Men det spåret är ju redan kört med den nuvarande regeringen.
              Många av oss minns hur nedsablat Helcom tidigare var som organisation
              och hur hopplöst det var att de skulle driva några frågor som
              gällde Östersjön. Helcom var helt tandlöst och hade ingenting,
              menade man. Den som var mest fientlig mot Helcom var det parti
              vars företrädare Anita Brodén nämnde förut Folkpartiet. Helcom
              var ingenting att ha.
            </seg>
            <seg n="f81e8f96">
              Sverige måste gå före, säger man i utredningen detta i eget intresse.
              Det är helt rätt. Det går inte att vänta på att andra ska ta initiativ
              och att skylla på andra länder. Sverige måste visa att det finns
              en väg framåt i havsmiljöarbetet. Så säger Enanders utredning.
              Ett sådant förhållningssätt stöder naturligtvis vi i oppositionen.
              Men det blir intressant att se om regeringen ska kunna ha en motsatt
              strategi i havsmiljöarbetet mot vad den har i klimatarbetet, där
              den vill att alla andra ska gå först innan den gör något. Det
              blir intressant att följa upp detta.
            </seg>
            <seg n="3fb25a9f">
              Herr talman! Fisket är en del av havsmiljöproblematiken och havsmiljöpolitiken.
              Detta framkom inte minst i förra veckan när det påstods att överfisket
              av torsk är en av orsakerna till de återkommande algblomningarna
              i Östersjön. Fiskekvoterna ska fastställas utifrån vetenskapliga
              grunder, anser Havsmiljöutredningen och Enanders utredning. Det
              här blir en återgång till den förra regeringens hållning, vilket
              vi också har hört på debatten här. Det gläder oss naturligtvis
              att vi ska följa forskarnas rådgivning.
            </seg>
            <seg n="2c75ba1a">
              En annan viktig fråga är de enskilda avloppen. Det är ett problem
              som den tidigare socialdemokratiska regeringen var på väg att
              åtgärda för två år sedan. Vilka åtgärder tänker den nuvarande
              regeringen vidta utifrån utredningens förslag?
            </seg>
            <seg n="16cb82ad">
              Herr talman! Vi måste ställa högre krav på såväl nyttosjöfarten
              som fritidsbåtarna. Sjöfartens hälsovådliga och miljöfarliga utsläpp
              måste begränsas. Det ska ske med tekniska lösningar men också
              med krav på vilka drivmedel som får användas. Ytterligare ett
              sätt är att införa utsläppshandel för båttrafiken. Det går faktiskt
              att lösa som en EU-fråga om bara den politiska viljan finns.
            </seg>
            <seg n="9fc93363">
              Vid den här tiden på året ser vi tusentals fritidsbåtar sättas
              i sjön. Tyvärr finns det inga krav på kustkommunerna att de ska
              ge båtägarna möjlighet att lämna sitt toalettavfall i hamnen.
              I stället är det tonvis med rent ut sagt skit som går ut i havet
              varje dag under sommaren. Också detta är ett viktigt problem som
              vi måste rätta till om vi ska kunna vända trenden för våra hotade
              hav.
            </seg>
            <seg n="56eb769a">
              Helcoms aktionsplan för Östersjön antogs den 15 november 2007.
              Den innehåller fyra prioriterade områden: övergödning, farliga
              ämnen, bevarande av biologisk mångfald samt sjöfartens miljöproblem.
              Det fina med överenskommelsen är att bördefördelningen är klar.
              Sverige vet hur många ton kväve och hur många ton fosfor som ska
              bort. Sverige är ett av de länder som har störst börda att klara
              av. Det går inte för oss eller för något annat land att säga att
              den uppgiften får någon annan klara av. Alla har fått sina bördor.
            </seg>
            <seg n="7624b4e3">
              Herr talman! För några månader sedan hade jag möjlighet att delta
              i en konferens i Sankt Petersburg där just frågan om implementeringen
              av åtgärderna för att nå målen i aktionsplanen diskuterades. Under
              konferensen fanns en stor oro över att ländernas politiker är
              för sent ute och att de styrande inte inser nödvändigheten av
              ett snabbt agerande.
            </seg>
            <seg n="e0541c86">
              Jag delar den oron. Förslag på åtgärder måste tas fram. Jag kan
              lova Moderaterna och deras stödpartier att om ni tar fasta på
              det förslag som Havsmiljöutredningen kom med i förra veckan kommer
              ni att ha ett gott stöd i ryggen från oppositionen. Men då måste
              ni inse att även fisket är en miljöfråga. Ni måste inse att jordbrukets
              djurhållning måste prövas utifrån en miljöbelastning. Ni måste
              inse att eventuella dikningar och gödning av skogen är en miljöfråga
              som till slut blir en havsmiljöfråga. Det är dags för regeringen
              att presentera de åtgärder som ska vidtas för att minska kväve-
              och fosforutsläppen.
            </seg>
            <seg n="5fec75a5">
              Vilka krav ställer regeringen på jordbruket? Vilka åtgärder ska
              vidtas för att åtgärda alla enskilda avlopp? Det är dags för kraftfulla
              åtgärder.
            </seg>
            <seg n="01d1a81d">
              Till sist, herr talman, vill jag säga att den nuvarande regeringen
              med sina stödpartier framhäver sig själv på i stort sett alla
              områden oftast helt utan självinsikt. Ett av de områden där den
              brukar framhäva sig är hur duktig man är inom EU och hur mycket
              regeringens företrädare kan påverka.
            </seg>
            <seg n="7fc943a9">
              Jag vill skicka med en fråga som regeringen kan driva. Jag har
              gjort det förr, men troligen har frågan glömts bort. Den handlar
              om de sjunkna vraken utefter vår kust. De är en stor potentiell
              miljöfara. Nu i slutet av maj ska departementet och Statskontoret
              meddela vilken myndighet som ska ha ansvaret. Mitt förslag är
              att ansvarsfördelningen till stor del ska vila på EU. Tyskland,
              England och Frankrike bör alla känna ett stort ansvar i frågan.
              Ni regeringsföreträdare som anser att ni har ett så stort inflytande
              över besluten i EU kan inte ni se till att bestämma att EU ska
              ta ett ekonomiskt ansvar i denna fråga? Alla vet att de har ett
              moraliskt ansvar; det är otvetydigt. Med den uppmaningen vill
              jag tacka för mig.
            </seg>
          </u>
          <note n="faa31791">
            Anf. 168 ANITA BRODÉN (fp) replik:
          </note>
          <u who="Q3374555" xml:id="i-ce6d72b2667f67a3-0" n="dfd8c525" prev="i-8e8c90bbc43e82e2-0">
            <seg n="ae11ea10">
              Herr talman! Det är svårt att låta bli att kommentera några av
              de salvor som Jan-Olof Larsson har framfört här.
            </seg>
            <seg n="d9a71b79">
              Det är stora problem som Jan-Olof lyfter fram, algblomning, 5
              000 som dör varje år, sjunkna fartyg med mera. Det har räknats
              upp oändligt mycket. Jag är frestad att ställa den fråga igen
              som jag har ställt tidigare. Uppkom alla de här problemen i september
              2006? Eller var det så, för att vara något ödmjuk, att några av
              de här problemen fanns redan tidigare? Den tidigare regeringen
              hade chans att ta tag i de här frågorna under ett antal år. Vi
              har inte löst alla de här frågorna ännu, men det finns en enorm
              ambition. Det finns en otrolig kraft och vilja att undan för undan
              beta av detta. Vi vill, precis som vi utgår ifrån att också oppositionen
              vill, ha en god miljö och efterlämna en miljö som är ännu bättre
              till nästa generation.
            </seg>
            <seg n="6a81955b">
              Jag har några konkreta frågor till Jan-Olof Larsson. Den ena
              frågan är: Varför kan vi inte tillsammans känna en stolthet över
              att vi inom EU framgångsrikt kan driva bland annat de här frågorna?
              Det har visat sig på klimatområdet, på miljöområdet och på fiskeområdet.
              Låt oss i stället vara tacksamma för det, känna en stolthet och
              få kraft att jobba vidare.
            </seg>
          </u>
          <note type="speaker" n="d06088a8">
            Anf. 169 JAN-OLOF LARSSON (s) replik:
          </note>
          <u who="Q3374555" xml:id="i-8bb749105aad9884-0" n="dfd8c525">
            <seg n="3d50f16c">
              Herr talman! Problemet fanns före 2006, men det finns också efter
              2006. Det är viktigt att ni kommer ihåg det. De försvann inte
              2006, utan vi måste fortsätta att jobba med dem.
            </seg>
            <seg n="33985240">
              Låt mig ta ett exempel som har varit uppe här till diskussion,
              nämligen partiklar i luften. Det är många som dör av det i Europa
              och Sverige. Det är många barn som får astma och nedsatt lungfunktion
              för livet här i Helsingfors, Göteborg, Malmö och de andra stora
              städerna. Vad gjorde regeringen åt det? Jo, man utjämnade skatteskillnaden
              mellan en relativt bra kvalitet på dieselmarknaden och en sämre
              kvalitet. Det innebär att vi får mer partiklar i luften i varenda
              stad. Det innebär att fler barn blir drabbade av astma. Det innebär
              att fler barn får bestående luftrörsproblem hela livet på grund
              av det beslut som regeringen fattade. Det är ett exempel där det
              går bakåt.
            </seg>
            <seg n="44fd163c">
              Jo, vi kan vara stolta över att vi jobbar i EU, och det gjorde
              vi förut också. Men från och med 2006 har det lyst fram lite grann
              att EU inte verkar ha funnits för den svenska regeringen före
              2006. Det kom först 2006 när ni åkte ned. Men vi har haft kommissionärer
              och ministrar som har gjort ett jättejobb inom EU och nått bra
              resultat. Jag vet inte om ni har hört talas om att Margareta Winberg
              var nere och drev jordbrukspolitik eller Margot Wallström som
              fortfarande är kommissionär. Hon finns där nere och har gjort
              ett jättebra jobb. Det ska vi vara stolta över.
            </seg>
          </u>
          <note n="68dbd68c" type="speaker">
            Anf. 170 ANITA BRODÉN (fp) replik:
          </note>
          <u who="Q4765508" xml:id="i-9155bad46bc6ea0f-0" n="9c87b7c8">
            <seg n="790a9f24"/>
            <seg n="2d0d7494">
              Herr talman! Jag vill upprepa det jag sade till Per Bolund under
              mitt anförande när det gäller partiklar. Miljökvalitetsnormen
              inom EU är ett av de starkaste och viktigaste beslut som vi har
              varit med och fattat. Vi nämnde fortsatta diskussioner om dubbdäck,
              andra bilar och satsningar på allmänna kommunikationer.
            </seg>
            <seg n="4909cd84">
              Jag räknade upp ganska många konkreta beslut och uppdrag som
              vi redan har satt i gång. Det var bland annat något som Socialdemokraterna
              har efterfrågat, nämligen ett havsmiljöinstitut. Visst är det
              positivt att vi har gått från ord till handling? Jag räknade också
              upp en hel del av de andra konkreta åtgärderna som vi har vidtagit
              för att få en bättre miljö. Jag vet att Jan-Olof Larsson var flitig
              att anteckna dem. Det rörde både Västerhavet och Östersjön. Det
              handlade om både luft och vatten.
            </seg>
            <seg n="fb98e890">
              Herr talman! Jag tänker avsluta med att ställa kanske den svåraste
              fråga som jag någonsin ställt till Jan-Olof Larsson. Jag tror
              att det är väldigt viktigt. Det här är inte någon pajkastning.
              De här frågorna är mycket viktigare än så. Här behöver vi framför
              allt samarbeta inom EU men även nationellt över blockgränserna.
              Då kommer min fråga: Finns det någonting som regeringen gör bra,
              Jan-Olof, och som ni är beredda att backa upp? Det vore fantastiskt
              roligt att också få kredit för det vi gör. Vi försöker ge er kredit.
              Låt oss i stället arbeta målmedvetet, konsekvent och framåt och
              ha det gemensamma målet i sikte!
            </seg>
          </u>
          <note type="speaker" n="004e4305">
            Anf. 171 JAN-OLOF LARSSON (s) replik:
          </note>
          <u who="Q3374555" xml:id="i-8bb749105aad9884-1" n="dfd8c525">
            <seg n="77571c0a">
              Herr talman! Låt mig börja med det som ni gör bra. Jag tyckte
              att det var bra när Sofia Arkelsten sade att ni antog Göran Enanders
              utredning som ett regeringsförslag. Det är starkt. Det är tufft.
            </seg>
            <seg n="5f18e75d">
              Sedan vill jag gå in på det här med partiklarna igen. Du kan
              inte skylla på EU:s normer när regeringen har beslutat att sänka
              kvaliteten på drivmedlen genom en skattemässig utjämning. Det
              innebär att fler barn i Helsingfors, Göteborg, Malmö och andra
              städer får astma. Det är betydligt fler barn som får astma och
              fler som dör i Sverige på grund av era beslut. Det måste du ta
              ansvar för. Det är förskräckligt om du står och skyller det på
              någon annan.
            </seg>
            <seg n="1ccbcc28">
              Jag hörde när du pratade med Per Bolund förut om fisket. Det
              har aldrig någonsin varit så stor skillnad mellan vad Ices rekommenderar
              och vad kommissionen har gått med på. Trots att man har sänkt
              nivåerna har det aldrig varit så stor skillnad mellan forskarnas
              råd och kommissionens beslut. Det kan du höra från vilken forskare
              som helst som har undersökt det här. Det är ett oerhört dåligt
              resultat. Tar det slut på torsken i Östersjön och Västerhavet,
              som är ännu sämre ute, har ni ett jätteansvar för detta. Det måste
              du inse. Du kan inte skylla på EU eller andra. Nu måste du ta
              ansvar för det ni ska göra och komma med vettiga förslag och åtgärder.
            </seg>
          </u>
          <note n="13baf17a">
            Överläggningen var härmed avslutad.
          </note>
          <note n="fcb6fc35">
            13 § Ny instansordning för arbetsmiljöärenden
          </note>
          <note n="36eb2104">
            Föredrogs
          </note>
          <note type="speaker" n="82142c07">
            Anf. 172 ANNA KÖNIG JERLMYR (m):
          </note>
          <note n="41a9623a">
            Herr talman! Den här debatten kommer att avhandla propositionen
            med namnet Ny instansordning för arbetsmiljöärenden . Ändringar
            genomförs i arbetsmiljölagen, arbetstidslagen, lagen om arbetstid
            vid vägtransportarbete och lagen om arbetstid med mera för flygpersonal
            inom civilflyget.
          </note>
          <u who="Q4767194" xml:id="i-cffd274bbce3abfb-0" n="33c9956b">
            <seg n="cb94fa8f">
              I dag ska vissa av Arbetsmiljöverkets beslut överklagas hos regeringen.
              De här ändringarna innebär att överklagande av Arbetsmiljöverkets
              beslut alltid ska ske hos allmän förvaltningsdomstol med början
              i den länsrätt inom vars domkrets ärendet först prövats. Förslaget
              innebär också att prövningstillstånd ska krävas vid överklagande
              till kammarrätten.
            </seg>
            <seg n="14e4ee07">
              Bakgrunden till förslaget är att prövningen från olika förvaltningsärenden
              under de senaste 20 åren successivt har flyttats från regeringen
              till domstolar eller i vissa fall till särskilda myndigheter.
              Ett av de ursprungliga skälen till ordningen att regeringen överprövar
              Arbetsmiljöverkets beslut enligt arbetsmiljölagen var att beslut
              fattas av partssammansatta organ, men enligt arbetsmiljölagen
              fattas inte de här besluten på det sättet längre.
            </seg>
            <seg n="59e8a21f">
              Jag kan också nämna att lagändringarna föreslås träda i kraft
              den 1 juli 2008. Med detta sagt ser jag fram emot en givande och
              spännande debatt.
            </seg>
          </u>
          <note n="8bf5f257">
            Herr talman! Jag yrkar därmed bifall till utskottets förslag
            och avslag på motionerna.
          </note>
          <note type="speaker" n="96db19d9">
            Anf. 173 SYLVIA LINDGREN (s):
          </note>
          <u who="Q4962783" xml:id="i-422c91ffdea223dc-0" n="0dc6a362">
            <seg n="fcf17dcb">
              Herr talman! Jag börjar med att yrka bifall till den reservation
              som bifogats betänkandet och som Socialdemokraterna, Vänsterpartiet
              och Miljöpartiet står bakom.
            </seg>
            <seg n="b902f670">
              Herr talman! Vi är många som känner stor oro över utvecklingen
              på den svenska arbetsmarknaden och i detta fall i synnerhet den
              borgerliga regeringens syn på arbetsmiljöarbetet.
            </seg>
            <seg n="0eae9d5b">
              Flera gånger har vi hört arbetsmarknadsministern från talarstolen
              uttala att de besparingar som görs på bland annat Arbetsmarknadsverket
              och avvecklingen av Arbetslivsinstitutet är viktiga förutsättningar
              för regeringens satsningar på att få fler i arbete.
            </seg>
            <seg n="b8a1f024">
              Därmed, herr talman, uttrycker man en motsättning antingeneller.
              Vi socialdemokrater har en helt annan syn på arbetslivet. Det
              logiska måste vara att satsa på förebyggande arbetsmiljöinsatser
              för att minska riskerna för att människor slås ut från arbetslivet
              och hamnar i det utanförskap som borgerligheten säger sig värna
              om, något som man inte lever upp till.
            </seg>
            <seg n="f014dc5f">
              Det här synsättet upprepas gång efter annan, nu också konkret
              i det ärende som vi behandlar. Vi socialdemokrater har i tidigare
              motioner presenterat ett antal förslag som syftar till att stärka
              arbetsmiljön eftersom vi befarar att regeringens besparingar inom
              det här området kommer att leda till att antalet arbetsrelaterade
              olyckor ökar och att en större utslagning från arbetslivet sker.
            </seg>
            <seg n="02c324a6">
              Det går inte att komma ifrån att den nu föreslagna förändringen
              innebär att parternas inflytande över hanteringen av arbetsmiljöärendena
              försvagas. Det innebär också att bördan på de fackliga organisationerna
              ökar eftersom det naturligtvis blir så att mer tid och resurser
              behövs för att driva fall i domstol. Mer om detta står att läsa
              i motionen med anledning av propositionen, i remissutlåtanden
              och i reservationen.
            </seg>
            <seg n="246c8267">
              Som jag sade inledningsvis är vi socialdemokrater oroliga för
              utvecklingen på svensk arbetsmarknad, vilket självklart också
              hänger samman med de stora sparbetingen.
            </seg>
            <seg n="66cf3706">
              Tolkningen av arbetsmiljölagen och dess föreskrifter förutsätter
              ofta bedömningar av social och teknisk mognad i samhället och
              av berörd bransch. En domstol kan, enligt det förslag som nu ligger
              på bordet, få svårigheter med den typen av bedömningar. Sociala
              och psykosociala frågor, arbetets innehåll och arbetsorganisationen
              är bara några exempel på det. Förslaget innebär att länsrätterna
              får sammanlagt ca 70 fler mål att handlägga per år. Har länsrätten
              resurser att göra en allsidig bedömning av ett arbetsmiljöärende,
              bedöma en bransch eller rent av besöka en arbetsplats?
            </seg>
            <seg n="ec058a10">
              Remissinstanserna har uttryckt oro över detta. Det gör vi socialdemokrater
              också.
            </seg>
            <seg n="18b4ffa9">
              Genom att låta parterna delta i tolkningen av reglerna och låta
              regeringen avgöra principiella ärenden är det möjligt att behålla
              en modell som bättre kan anpassas till de nya förutsättningarna.
              Det borde väl vara en styrka vid utvecklingen av konkurrenskraftig
              och långsiktigt hållbar arbetsmiljö.
            </seg>
            <seg n="fcf0cfce">
              Det här är kontentan av förslagen:
            </seg>
            <seg n="e6b365e7">
              Parternas medverkan i arbetsmiljöärenden beskärs och arbetsorganisationernas
              inflytande över arbetsmiljöfrågorna minskar.
            </seg>
            <seg n="0c29e9ea">
              Förslaget ökar bördan på de fackliga organisationerna genom att
              det tar mer tid i anspråk att driva fallen i domstol. Skyddsombudens
              utbildning är i dag främst inriktad på förebyggande av ohälsa
              och olycksfall på arbetsplatserna och inte på juridisk utbildning.
              Omsättningen på skyddsombud är naturligtvis också en del i detta.
            </seg>
            <seg n="ace8637d">
              I dag begär regeringen in yttranden från Arbetsmiljöverket när
              det behövs. Om Arbetsmiljöverket blir part i en domstolsprocess
              kommer domstolen att kommunicera alla inlagor med verket.
            </seg>
            <seg n="412fa9c8">
              Med de kraftiga nedskärningar som den borgerliga regeringen ålagt
              Arbetsmiljöverket, vilket bland annat innebär att man förlorar
              ca 225 årsarbetskrafter, ger man knappast verket några goda förutsättningar
              att hantera det nya uppdraget.
            </seg>
            <seg n="635925ef">
              Det är lätt att riva ned. Avsaknaden av incitament och resurser
              innebär tyvärr också avsaknad av trovärdighet. Då, herr talman,
              är det ganska enkelt att yrka bifall till reservation nr 1.
            </seg>
          </u>
          <note type="speaker" n="06494114">
            Anf. 174 TORBJÖRN BJÖRLUND (v):
          </note>
          <u who="Q5578151" xml:id="i-9a34fa8f561820fb-0" n="9486e770">
            <seg n="29b673bf">
              Herr talman! Jag tycker att det här betänkandet om en ny instansordning
              för arbetsmiljöärenden tydligt visar den skiljelinje som går mellan
              den borgerliga alliansen och oppositionen när det gäller synen
              på arbetsmarknadspolitiken i stort och arbetsmiljöpolitiken i
              synnerhet.
            </seg>
            <seg n="f9ffdc5a">
              Jag börjar med att yrka bifall till den gemensamma reservation
              som vi har lämnat från Vänsterpartiet, Socialdemokraterna och
              Miljöpartiet.
            </seg>
            <seg n="4e7ae061">
              Vi i Vänsterpartiet är kritiska till den förändring som föreslås
              när det gäller instansordningen för arbetsmiljöärenden. Vårt huvudsakliga
              motiv är den framtida bristen på inflytande från arbetsmarknadens
              parter. Den kunskap som de besitter måste tas till vara på ett
              bättre sätt. Speciellt kritiska är vi med tanke på den arbetsmarknadspolitik
              som den här regeringen för och som, trots alla vackra ord, starkt
              missgynnar fackföreningarna.
            </seg>
            <seg n="d47fb73b">
              För att stärka arbetsmiljöarbetet har parterna en betydelsefull
              roll att ge ett bra underlag till de beslut som ska fattas i domstol
              och som ska ge underlag till hur man hanterar arbetsmiljöfrågor
              i stort. Om parternas inflytande minskar kommer vi att få en annorlunda
              och sämre hantering av arbetsmiljöfrågorna även inom rättsväsendet.
              Det borde vara självklart att man ser det även från majoritetens
              sida.
            </seg>
            <seg n="dfee61b1">
              Det kommer också att vara svårare för Arbetsmiljöverket att,
              med den minskning av medel de har fått, vara den resurs de behöver
              vara i de här frågorna, speciellt om även länsrätterna riskerar
              att lida brist på resurser för att hantera det här på ett bra
              sätt och göra en bra bedömning. Efter nedskärningen av arbetslivsforskningen
              kommer också den kunskapsbank som utgörs av parterna och Arbetsmiljöverket
              att vara allt viktigare när det gäller arbetsmiljöarbetets utveckling.
            </seg>
            <seg n="539ca187">
              Det gäller speciellt skyddsombudens arbete. Det är de som dagligdags
              arbetar med frågorna. Deras erfarenhet och kunskap är oerhört
              viktig när det gäller bedömning av de arbetsmiljöproblem som uppstår
              och som måste hanteras på ett bra och rättssäkert sätt. Med det
              här sättet att arbeta kommer det att vara mer resurskrävande för
              fackföreningarna att driva ärenden i länsrätten och om man ska
              överpröva till kammarrätten.
            </seg>
            <seg n="97913faf">
              Vi i Vänsterpartiet har i vår motion skrivit ett förbehåll för
              att det här nya sättet ska fungera. Vi vill ha en partssammansatt
              instans som måste få yttra sig. Det borde vara ett naturligt krav
              att man för in det i processen. Den specialkompetens de har är
              nödvändig för att man ska få ett säkert förfarande.
            </seg>
            <seg n="fe293519">
              Domstolsväsendet har i övrigt anpassats efter olika uppgifter.
              Det kan göras även på det här området.
            </seg>
            <seg n="435f2fa5">
              I den här uppfattningen har vi stöd framför allt av de fackliga
              organisationerna. De har med samma argumentation krävt en partssammansatt
              instans som får yttra sig före behandlingen av ett ärende i länsrätten
              och även över ansökningar om prövningstillstånd till kammarrätten.
            </seg>
            <seg n="98ba16e2">
              Det krävs naturligtvis att det avsätts medel för att man ska
              klara av det. Dessutom anser vi att Arbetsmiljöverket måste tillföras
              de medel som krävs för att klara av den ökade arbetsbörda som
              den nya instansordningen kommer att innebära även för dem.
            </seg>
          </u>
          <note type="speaker" n="7292dd17">
            Anf. 175 ULF HOLM (mp):
          </note>
          <u who="Q520956" xml:id="i-0716f96b55e6cd77-0" n="fac9a8aa">
            <seg n="8e1b1f95">
              Herr talman! Den borgerliga regeringen, påhejad av de borgerliga
              ledamöterna i utskottet, vill att den ordning som finns i dag
              med överklagande av beslut hos Arbetsmiljöverket flyttas från
              regeringen till allmän förvaltningsdomstol.
            </seg>
            <seg n="5ed9ebbb">
              Frågan kan tyckas ganska enkel och problemfri, men så är det
              inte. Det som skiljer oss åt i denna fråga är synen på arbetsmarknadens
              parter och vilka förutsättningar Arbetsmiljöverket har att hantera
              frågorna med tanke på de kraftiga nedskärningar som den borgerliga
              majoriteten genomfört de senaste åren.
            </seg>
            <seg n="b71984c2">
              I betänkandet skriver utskottsmajoriteten att den framtida arbetsmiljöpolitiken
              kommer att fortsätta och utföras i en bred samverkan och diskussion
              med arbetsmarknadens parter och andra aktörer på området. Samtidigt
              lägger man fram förslag som innebär att parternas inflytande över
              hanteringen av arbetsmiljöärenden försvagas; deras inflytande
              över arbetsmiljöfrågorna minskar. Detta är givetvis väldigt negativt.
              I stället borde parterna användas mer aktivt i just arbetsmiljöfrågor,
              och deras kunskaper borde tas till vara i större utsträckning
              än i dag.
            </seg>
            <seg n="b798e135">
              Det är givetvis uppenbart att det kommer att krävas mer resurser
              hos de fackliga organisationerna för att driva ärenden i domstol.
              Därför frågar jag den borgerliga majoriteten: Hur hänger det ihop?
              Ni skriver en sak men gör något helt annat.
            </seg>
            <seg n="38885d2d">
              Fru talman! Regeringen skriver i propositionen att Domstolsverket
              kommer att tillföras ökade ekonomiska resurser eftersom länsrätterna
              kommer att få ca 70 fler ärenden per år att hantera. Regeringen
              gör också bedömningen att Arbetsmiljöverket kommer att få en ökad
              börda, men i det fallet tillför man inga extra ekonomiska medel.
              Det är ganska ologiskt. Från Miljöpartiets sida tycker vi att
              det är orimligt att lägga fler och mer krävande arbetsuppgifter
              på Arbetsmiljöverket samtidigt som inga extra ekonomiska resurser
              tillförs.
            </seg>
            <seg n="935ad3f3">
              Den borgerliga utskottsmajoriteten skriver att Arbetsmiljöverket
              bör kunna hantera denna nya situation inom ramen för verkets befintliga
              organisation och budget. Det betyder i klartext att något måste
              bli lidande eftersom Arbetsmiljöverket redan i dag är slimmat
              till ett absolut minimum. Några nya pengar till Arbetsmiljöverket
              lär uppenbarligen inte komma i det kommande budgetförslaget från
              regeringen.
            </seg>
            <seg n="42044971">
              Sedan den borgerliga majoriteten tog över har över hundra personer
              fått lämna Arbetsmiljöverket. Effekten av detta kommer vi med
              all säkerhet att få se längre fram när arbetsmiljöproblemen ökar
              på arbetsplatserna. När det gäller neddragningar vid Arbetsmiljöverket
              argumenterar den borgerliga majoriteten för att anslagen till
              Arbetsmiljöverket nu kommer att ligga på samma nivå som i slutet
              av 90-talet och att detta bör räcka. Men de glömmer att tillägga
              att Arbetsmiljöverket jämfört med 90-talet i dag har fler och
              mer betungande arbetsuppgifter som ska utföras.
            </seg>
            <seg n="34b2da70">
              Det är helt riktigt att den tidigare majoriteten i riksdagen,
              bestående av Socialdemokraterna, Vänstern och Miljöpartiet, kraftigt
              höjde anslagen i början av 2000-talet. Det gjorde vi för att vi
              ansåg, och anser fortfarande, att arbetsmiljöfrågorna är oerhört
              viktiga, och de uppgifter som Arbetsmiljöverket sysslar med ska
              vara kraftigt prioriterade. Att förhindra att vi har dåliga arbetsmiljöer
              på våra arbetsplatser är något vi borde satsa mer på, inte mindre.
              En god hälsa lönar sig samhällsekonomiskt, inte minst genom att
              det mänskliga lidandet på arbetsplatserna minskar.
            </seg>
            <seg n="aab9ab51">
              När fler och fler arbetar krävs mer resurser på Arbetsmiljöverket.
              Vill man att förslitningsskador och psykisk ohälsa ska minska
              och olyckor på arbetsplatserna förhindras krävs ett förebyggande
              arbete, vilket Arbetsmiljöverket genom det systematiska arbetsmiljöarbetet
              varit en garant för. Det är också viktigt att de fackliga parterna
              är delaktiga i arbetsmiljöarbetet eftersom de känner till verksamheten
              på arbetsplatserna. Miljöpartiet anser att mer resurser måste
              ges till Arbetsmiljöverket.
            </seg>
            <seg n="3482911c">
              Om det inte med tydlighet redan framgått upprepar jag att vi
              yrkar bifall till reservationen från Socialdemokraterna, Vänstern
              och Miljöpartiet och därmed avslag på propositionen och utskottets
              förslag i betänkandet.
            </seg>
          </u>
          <note type="speaker" n="b24b8214">
            Anf. 176 JAN ERICSON (m):
          </note>
          <u who="Q1681740" xml:id="i-4cf476a441aaca58-0" n="67b49c35">
            <seg n="a42870aa">
              Fru talman! Redan 1984 angav den dåvarande s-regeringen att det
              länge varit en strävan att avlasta regeringen ärenden av löpande
              art så att statsråden skulle få mer tid för större och mer övergripande
              frågor. De senaste 20 åren har prövning av olika förvaltningsärenden
              successivt flyttats över från regeringen till domstolarna just
              för att regering och departement ska få större möjligheter att
              prioritera politiska uppgifter. Det är naturligt att detta även
              ska börja gälla för ärenden som rör arbetsmiljöfrågor. Det finns
              inget rationellt skäl att undanta just dessa frågor från den ordning
              som gäller i övrigt.
            </seg>
            <seg n="b5264229">
              Socialdemokraterna invänder i sin motion mot två saker. Den första
              invändningen är att ett överklagande av Arbetsmiljöverkets beslut
              kan medföra behov av politiska ställningstaganden som en domstol
              inte ska göra och att regeringen därför ska ha sista ordet även
              i framtiden. Det är naturligtvis mycket glädjande att oppositionen
              har större förtroende för alliansregeringen än för svenska domstolar
              när det gäller arbetsmiljöfrågorna. Så brukar det normalt inte
              låta i debatten.
            </seg>
            <seg n="bc514d05">
              Ändå är det ett anmärkningsvärt ställningstagande. Det strider
              mot själva grunden för svensk och europeisk demokrati och rättssäkerhet
              där man brukar vara noga med att skilja mellan den lagstiftande,
              verkställande och dömande makten. Om regering eller riksdag finner
              att en föreskrift eller lagregel tillämpas på ett sätt som inte
              är önskvärt ska man naturligtvis ta initiativ till att ändra lagregeln.
              Däremot är det synnerligen olämpligt om regeringen gör en politisk
              tolkning av en lagregel eller föreskrift för att man inte tycker
              att regeln ger rätt utfall.
            </seg>
            <seg n="1458637b">
              Den andra invändningen från Socialdemokraterna, som också finns
              i oppositionens gemensamma reservation, är att det finns risk
              för att domstolen inte har resurser att göra en allsidig bedömning
              av ett arbetsmiljöärende. Denna invändning känns inte särskilt
              relevant. Visst förekommer det av naturliga skäl ett antal komplicerade
              ärenden inom arbetsmiljöområdet som kommer att kräva en omfattande
              analys från domstolen sida, men det är svårt att se att just arbetsmiljöfrågorna
              skulle vara mer komplicerade eller svårare för domstolen att hantera
              än alla andra komplicerade samhällsfrågor.
            </seg>
            <seg n="81483f74">
              Utskottets majoritet konstaterar också i betänkandet att eventuella
              intresseavvägningar självklart bör kunna hanteras på ett tillfredsställande
              sätt av de allmänna förvaltningsdomstolarna, som även i andra
              typer av mål tvingas göra sådana intresseavvägningar. När man
              läser oppositionens reservation får man intrycket att oppositionen
              närmast underkänner svenska domstolars och domstolsjuristers kompetens,
              vilket egentligen är ganska uppseendeväckande.
            </seg>
            <seg n="1202e472">
              Fru talman! Oppositionen talar i sin reservation också om vikten
              av att Arbetsmiljöverket har möjlighet att utnyttja arbetsmarknadens
              parter som kunskapskälla i arbetsmiljöfrågor. Det är svårt att
              ha någon invändning mot detta i sak. Så fungerar det i dag, och
              det är inte något som alls förändras genom det lagförslag som
              denna debatt handlar om.
            </seg>
            <seg n="795e2b03">
              Även i framtiden kommer det att finnas lika goda möjligheter
              som i dag till samråd mellan Arbetsmiljöverket och arbetsmarknadens
              parter. Exempelvis framgår det tydligt av regelverket att Arbetsmiljöverket
              ska samråda med representativa arbetsgivar- och arbetstagarorganisationer
              innan verket beslutar om olika föreskrifter och i större förvaltningsärenden
              samt även i övrigt när det behövs för verksamheten. Var och en
              som läser betänkandet i detta ärende måste rimligen inse att ingen
              del av dessa samrådsmöjligheter påverkas det minska genom att
              man överklagar redan fattade beslut i en domstol i stället för
              hos regeringen.
            </seg>
            <seg n="79b445fa">
              Fru talman! Sammanfattningsvis innebär förslaget om en ny instansordning
              i arbetsmiljöärenden en naturlig förändring som jämställer dessa
              ärenden med andra viktiga samhällsfrågor som sedan länge avgörs
              i en domstol som sista instans. Inget av de anförda skälen mot
              den föreslagna förändringen känns relevant. Tvärtom är det en
              viktig reform för att avlasta regeringen en olämplig och onödig
              arbetsuppgift och samtidigt garantera att det är juridiska och
              inte politiska avvägningar som ska fälla avgörandet vid överklagande
              av myndighetsbeslut.
            </seg>
            <seg n="fbb3b7c5">
              Trots oppositionens starka tro på regeringen som sista instans
              i arbetsmiljömål yrkar jag bifall till utskottets förslag i betänkandet
              och avslag på motionerna.
            </seg>
          </u>
          <note n="aa152ed8">
            I detta anförande instämde Reza Khelili Dylami och Anna König
            Jerlmyr (båda m), Tina Acketoft (fp), Désirée Pethrus Engström
            (kd) samt Lennart Levi (c).
          </note>
          <note type="speaker" n="24f5504a">
            Anf. 177 TORBJÖRN BJÖRLUND (v) replik:
          </note>
          <u who="Q5578151" xml:id="i-9a34fa8f561820fb-1" n="9486e770">
            <seg n="b101adf3">
              Fru talman! Jan Ericson är rätt så vältalig när det gäller att
              försvara det här betänkandet, men det finns några saker som jag
              tycker är lite märkliga som han lyfter upp.
            </seg>
            <seg n="cbaa4f01">
              Du citerar våra reservationer och våra motioner och så vidare.
              Då finns det en del saker som du på något sätt försöker undervärdera.
            </seg>
            <seg n="348aa7ad">
              Vi har ett förslag om att ha något slags partssammansatt instans
              för att ta till vara den kunskap som finns i den här rättsprocessen.
              Det är det som vi egentligen är ute efter. Att Arbetsmiljöverket
              och parterna samverkar i föreskriftsarbete och sådant är jättebra.
              Men det här handlar faktiskt om rättsprövning av olika saker som
              då lyfts till en domstol. Där kan man definitivt behöva nyttja
              den kunskap som finns hos parterna. Vi pratar om både arbetsgivare
              och fackföreningar.
            </seg>
            <seg n="9d8ee319">
              Problemet när det gäller de saker som ni gör från regeringens
              och alliansens sida är att det för det mesta är till men och negativt
              för just fackföreningarna. De kan belastas mer. De har inte något
              att säga till om när det gäller de här bitarna i domstolen.
            </seg>
            <seg n="5f401f6d">
              Vi underkänner inte domstolsväsendet. Men det finns i många olika
              sammanhang experter, kan man säga, som har en kompetens i olika
              frågor som ofta får vara med och hantera de här frågorna. Varför
              är det inte så när det gäller arbetsmiljöärenden? Det är ju väldigt
              komplicerade frågor, och kunskapen finns faktiskt oftast just
              hos parterna på arbetsmarknaden.
            </seg>
            <seg n="c6c9f7bf">
              Vi vet att Arbetsmiljöverket och andra instanser också har det
              här. Men jag tänker på dem som framför allt jobbar med det dagligdags
              och som har kunskap om detta. Det dyker upp nya problem också,
              för de kommer naturligtvis att hamna i domstolarna. Då är det
              faktiskt parterna.
            </seg>
            <seg n="c794ccd1">
              Frågan är: Vad har Jan Ericson och majoriteten emot det förslag
              som vi från Vänsterpartiet lägger fram, om att faktiskt sätta
              in en partssammansatt instans som får yttra sig om det här och
              hjälpa till? Skulle det vara något hinder för att få en mer rättssäker
              process?
            </seg>
          </u>
          <note type="speaker" n="916a5f6e">
            Anf. 178 JAN ERICSON (m) replik:
          </note>
          <u who="Q1681740" xml:id="i-4cf476a441aaca58-1" n="67b49c35">
            <seg n="26103b60">
              Fru talman! Jag är själv jurist. Det är inte någon speciellt
              vanlig lösning i svenskt rättsväsende att en partssammansatt grupp
              ska vara någon sorts extrainstans i en domstol. Det hela blir
              väldigt konstigt.
            </seg>
            <seg n="09bff57e">
              Samtidigt finns det ingenting som hindrar en domstol. En domstol
              har rätt att ta in den information som man vill och att ta fram
              information på olika sätt om man känner att det behövs. Det finns
              alltså ingenting som hindrar att domstolen tar fram information
              från en facklig organisation om man känner att det skulle behövas.
            </seg>
            <seg n="67b6fe1a">
              Jag har ett väldigt stort förtroende för våra domstolar. Jag
              tror att de löser de här frågorna. Jag har väldigt svårt att tro
              att just de här frågorna skulle vara så mycket mer komplicerade
              för en domstol än alla andra komplicerade frågor.
            </seg>
            <seg n="d3ad30f5">
              Under min tid som jurist jag har jobbat i 15 år som jurist har
              jag sett ganska många knepiga ärenden hanteras i domstolar. De
              brukar faktiskt lösa de här problemen på olika sätt och anpassa
              sin verksamhet och den information de tar in utifrån vilka problem
              de ska lösa.
            </seg>
          </u>
          <note type="speaker" n="f1d0f3b0">
            Anf. 179 TORBJÖRN BJÖRLUND (v) replik:
          </note>
          <u who="Q5578151" xml:id="i-9a34fa8f561820fb-2" n="9486e770">
            <seg n="29bc4831">
              Fru talman! Jag tror, i fråga om det arbete som jag har bedrivit
              när det gäller arbetsmiljö, att arbetsmiljöfrågorna faktiskt är
              lite speciella. Det är många gånger svårare att ta fram det här.
            </seg>
            <seg n="89e9484e">
              Dessutom har vi en situation där allting på arbetsmiljöområdet
              skärs ned från regeringens sida. Forskningsbiten finns inte med.
              Att man ska få ett rättssäkert underlag när det gäller alla de
              här frågorna måste domstolen vilja ha med. Det finns inte tillgång
              till det, utifrån att man har dragit ned på Arbetslivsinstitutet
              och tagit bort det. Arbetsmiljöverket har inte tillräckliga resurser
              för att jobba med det. Facket har det inte. Skyddsombuden får
              inte det som de behöver ha. Då är det klart att även om domstolen
              kan ta in det här blir den delen kanske någonting som man inte
              gör därför att det inte finns tillgång till det här.
            </seg>
            <seg n="684a359d">
              Det är det som är grejen i det hela. Att skapa en partssammansatt
              instans där man ger resurser för att den faktiskt ska vara en
              tillgång i domstolarnas arbete måste ju vara mycket bättre. Det
              kan inte vara till men. Det kan inte vara negativt att ha det
              så, om nu domstolarna behöver ha den här kunskapen. Det är det
              som är vår poäng i det hela. Det är inte så att man egentligen
              på något sätt ändrar när det gäller instansärende.
            </seg>
            <seg n="a5bf8094">
              Vi har också skrivit i vår motion att det här säkert kan fungera
              om man tillgodoser just den biten. Men du måste se till att den
              kompetens som finns hos arbetsmarknadens parter tas till vara.
              Det är det som är själva kärnan i det vi säger. Jag kan inte se
              att det på något vis skulle stå i motsats till det som Jan Ericson
              också är ute efter.
            </seg>
            <seg n="c1f5ea3b">
              Varför inte ta in det här? Det krävs naturligtvis resurser. Det
              krävs pengar. Men det kräver vi i alla fall. Vi bör ha mycket
              mer på arbetsmiljöområdet.
            </seg>
            <seg n="18ffb7e2">
              Att regeringen har dragit ned på Arbetsmiljöverket och tagit
              bort Arbetslivsinstitutet forskning finns alltså inte med gör
              att det här blir ännu svårare. Då är egentligen vårt krav eller
              vår önskan väl befogad. Det kanske till och med är ett bra förslag
              för att få det här att bli mycket bättre än med just det förslag
              som ligger i betänkandet.
            </seg>
          </u>
          <note type="speaker" n="0cc473e7">
            Anf. 180 JAN ERICSON (m) replik:
          </note>
          <u who="Q1681740" xml:id="i-4cf476a441aaca58-2" n="67b49c35">
            <seg n="c2cd7bce">
              Fru talman! Jag var beredd på att diskussionen skulle handla
              om ALI och Arbetsmiljöverket, precis som vanligt. Det är ju den
              enda fråga som normalt brukar komma upp i alla diskussioner.
            </seg>
            <seg n="3aa2df6d">
              Det är faktiskt så här, som vi har avhandlat i den här kammaren
              ett antal gånger: Arbetsmiljöverkets anslag kommer framöver att
              ligga ungefär på den nivå som det låg på i slutet av 1990-talet.
              Därför är det väldigt svårt att se den fruktansvärda nästan nedläggning
              som Torbjörn Björlund pratar om när det gäller Arbetsmiljöverket.
              Vi tror helt enkelt att de resurser som finns där kommer att räcka
              till den här verksamheten.
            </seg>
            <seg n="8eda559f">
              Jag förstår inte den här oron när det gäller parternas medverkan.
              Parterna kommer ju att vara med under diskussionerna och när Arbetsmiljöverket
              fattar sina beslut. Det är de som sedan överklagas. Om det är
              en komplicerad fråga kommer man av handlingarna och underlagen
              i Arbetsmiljöverkets beslut att kunna se vad det har varit för
              diskussioner. Det kommer också en domstol att kunna ta del av.
              Parternas åsikter under en diskussion fram till ett avgörande
              hos Arbetsmiljöverket kommer givetvis att finnas tillgängliga
              för domstolen.
            </seg>
            <seg n="e8102217">
              Jag vet inte vad det är för någonting nytt som man i så fall
              skulle komma fram till. Jag tror inte att Torbjörn Björlund behöver
              vara så orolig för att parterna inte kommer att ha inflytande
              över arbetsmiljöfrågorna. Så som förslaget ligger kommer de att
              fortsätta att ha det.
            </seg>
          </u>
          <note type="speaker" n="f3fd9391">
            Anf. 181 SYLVIA LINDGREN (s) replik:
          </note>
          <u who="Q4962783" xml:id="i-422c91ffdea223dc-1" n="0dc6a362">
            <seg n="b6fd5c3a">
              Fru talman! Jan Ericson säger att han blir fundersam över oppositionen,
              och så drar han upp det här med att vi inte skulle vilja ställa
              upp på att avlasta regeringen. Vi skulle säkerligen vilja avlasta
              regeringen väldigt mycket. Men i den här frågan låter det nästan
              som att man inte har tittat på konsekvenserna av det här genomförandet,
              utan orsaken är att man vill avlasta regeringen arbete. Den problematiken
              och den diskussionen kan man självklart inte ställa upp på.
            </seg>
            <seg n="cc6ef34d">
              Det jag och vi socialdemokrater skulle ha önskat är att man hade
              initierat åtgärder för att stärka arbetsmiljön. Men i stället,
              Jan Ericson, har man gjort tvärtom. Man har dragit ned resurserna
              för Arbetsmiljöverket. Det har blivit färre inspektörer som jobbar
              inom den verksamheten. Jag rabblade upp flera indragningar i mitt
              anförande. Dessutom är det Arbetslivsinstitutet, där den samlade
              kunskapen försvinner.
            </seg>
            <seg n="cd62a59f">
              Det är klart att vi socialdemokrater ser med stor oro på den
              här utvecklingen och mycket av det som också remissinstanserna
              säger. Jag tänker på Arbetsmiljöverkets mindre resurser och mindre
              inflytande för de fackliga organisationerna. Tror inte Jan Ericson
              på det?
            </seg>
          </u>
          <note type="speaker" n="519e03df">
            Anf. 182 JAN ERICSON (m) replik:
          </note>
          <u who="Q1681740" xml:id="i-4cf476a441aaca58-3" n="67b49c35">
            <seg n="0fb913ba">
              Fru talman! Nej, det gör han inte. Jag tror inte på det. Jag
              tror att inflytandet för de fackliga organisationerna och för
              arbetsmarknadens parter totalt sett inte alls kommer att påverkas
              av detta, helt enkelt eftersom det här handlar om själva överklagandet
              av ett redan fattat beslut. Och när det gäller det beslut som
              har fattats har parterna normalt varit med under den diskussionen
              eller på olika sätt påverkat de förordningar och föreskrifter
              som leder fram till beslutet. Jag tror att parternas inflytande
              kommer att vara lika bra som det är i dag.
            </seg>
            <seg n="9a8bc187">
              Den här debatten handlar om instansordningen vid överklagande.
              Den handlar inte om resurserna hos Arbetsmiljöverket och framför
              allt inte om Arbetslivsinstitutet. Men jag kan i alla fall påminna
              om att regeringen har påbörjat ett omfattande arbete just för
              att lyfta upp de viktiga arbetsmiljöfrågorna i framtiden.
            </seg>
            <seg n="e20002e2">
              Vi kommer säkert att få anledning att återkomma till detta i
              en massa andra debatter framöver. Jag har en liten känsla av att
              min efterföljande talare också kommer att beröra de här frågorna.
              Men i dag ska vi diskutera det betänkande som ligger på bordet,
              och det gäller instansordningen för arbetsmiljöärenden.
            </seg>
            <seg n="bf5b7c89">
              En av anledningarna till att man gör det här är faktiskt att
              man helt enkelt vill flytta bort den här typen av frågor från
              regeringen och i stället låta ärenden avgöras i en domstol. Som
              jag sade när jag inledde mitt anförande sade Socialdemokraterna
              redan 1984 att det är en strävan att man ska avlasta regeringen
              löpande ärenden, så att statsråden kan ägna sig åt de större och
              övergripande frågorna. Det är precis det som det här går ut på.
            </seg>
          </u>
          <note type="speaker" n="e7d87368">
            Anf. 183 SYLVIA LINDGREN (s) replik:
          </note>
          <u who="Q4962783" xml:id="i-422c91ffdea223dc-2" n="0dc6a362">
            <seg n="ce895f00">
              Fru talman! Men man måste se konsekvenserna. Man kan inte föra
              över arbetsuppgifter till andra och sedan inte ge resurser för
              detta. Man måste också lösa inflytandefrågorna för de fackliga
              organisationerna.
            </seg>
            <seg n="90b0bf99">
              Tolkningarna av arbetsmiljölagen och dess föreskrifter förutsätter
              många gånger bedömningar av både social och teknisk mognad i samhället
              och inte minst av branscher.
            </seg>
            <seg n="80929e01">
              Flera remissinstanser anser att domstolarna kan få svårigheter
              med dessa bedömningar, främst när det gäller sociala och psykosociala
              förhållanden, vad arbetsorganisationen innehåller och så vidare.
              En överklagan av Arbetsmiljöverkets beslut kan också medföra politiska
              ställningstaganden som en domstol inte ska göra. Det finns konsekvenser
              som inte är berörda. Det är det som vi vänder oss mot. Detta är
              slarvigt genomfört. Men jag förstår det, om det är av endast ett
              enda motiv som Jan Ericson framför detta, nämligen att avlasta
              regeringen arbetsuppgifter. Det står också i utskottets ställningstagande.
            </seg>
            <seg n="1286b689">
              Nu sade Jan Ericson att kommande debattör kommer att ta upp dessa
              frågor men att man också har genomfört väldigt mycket samråd och
              så vidare om detta. Det var ett seminarium om arbetsmiljöfrågorna
              och utanförskapet i augusti. Sedan kom tankeramarna. Därefter
              kom det i början av april en inbjudan från regeringen till en
              diskussion med parterna om dessa frågor. Det är det som har varit,
              ingenting mer. Det tycker inte jag bådar gott för det samarbete
              och de diskussioner som ska vara. Tittar man på vilka åtgärder
              som man vidtar och vilka konsekvenser de får ser jag att det är
              tydligt. Det ger tyvärr inte något större förtroende för regeringen
              i arbetsmiljöarbetet, och det beklagar jag.
            </seg>
          </u>
          <note type="speaker" n="2daf2821">
            Anf. 184 JAN ERICSON (m) replik:
          </note>
          <u who="Q1681740" xml:id="i-4cf476a441aaca58-4" n="67b49c35">
            <seg n="e901d242">
              Fru talman! Det är märkligt att den regering som Sylvia Lindgren
              säger är så värdelös i arbetsmiljöärenden ändå är önskvärd som
              sista instans att avgöra alla arbetsmiljöärenden. Det tycker jag
              faktiskt är väldigt spännande.
            </seg>
            <seg n="8d9a58e1">
              När jag hör om social och teknisk mognad och att domstolen inte
              skulle klara av att göra dessa bedömningar av psykosociala frågor
              tycker jag att det är en väldigt märklig inställning med tanke
              på de oerhört komplexa ärenden som avgörs i domstolar i dag. Vi
              lever i ett väldigt komplicerat samhälle, och de flesta rättsfall,
              tvister och problem som kommer till domstolarna är oerhört komplicerade.
              Varför skulle inte en domstol kunna klara av att hantera ett komplicerat
              arbetsmiljöärende? Jag kan faktiskt inte förstå det. Jag kan inte
              förstå oron från Sylvia Lindgren över huvud taget i denna fråga.
            </seg>
          </u>
          <note type="speaker" n="34b450d1">
            Anf. 185 LENNART LEVI (c):
          </note>
          <u who="Q5948421" xml:id="i-1f9f9ac729acc056-0" n="d1304955">
            <seg n="3784236b">
              Fru talman! Låt mig först nämna det som vi alla tycks vara överens
              om: Vi vill ha ett bra arbetsliv. Vi vill ha ett friskt arbetsliv.
              Vi vill inte att folk ska bli sjuka av det. Vi vill att folk ska
              må väl av det och vara produktiva. Det förenar oss alla. Jag tror
              inte att någon protesterar mot den slutsatsen.
            </seg>
            <seg n="a1163737">
              Frågan är hur vi ska åstadkomma detta. Jan Ericson har diskuterat
              ämnets juridiska aspekter. Jag är inte jurist och har väldigt
              svårt att delta i en sådan diskussion. Men jag har fullt förtroende
              för de slutsatser som han har dragit. Jag tror precis som han
              att en domstol är väl så kompetent att göra dessa bedömningar
              som någonsin ett regeringskansli. Det är inte så att våra statsråd,
              deras statssekreterare eller deras departementsråd och så vidare
              besitter en högre visdom som ger dem en insikt i förhållanden
              som jurister inte kan klara. Det är den ena saken.
            </seg>
            <seg n="184dbad2">
              Den andra saken är att oppositionspartierna diskuterar som om
              förhållandena före september 2006 skulle ha varit väldigt idylliska.
              Jag har varit med i dessa utvecklingsfrågor i åtminstone 50 år,
              och jag vet att så inte var fallet. Jag vet att många människor
              slogs ut under resans gång av dåliga arbetsförhållanden. Vi hade
              en socialdemokratisk regering. Vi hade en socialdemokratisk arbetsmarknadsminister.
              Jag tvivlar inte på hans goda vilja. Men jag tvivlar på de direktiv
              och på de möjligheter att agera som han fick uppifrån från sin
              regeringschef.
            </seg>
            <seg n="173a6c28">
              Sanningen är att utanförskapet ökade och var mycket högt. Just
              nu är det uppe i 551 000 personer som inte har ett jobb att gå
              till på grund av att de är förtidspensionerade. Det är inte en
              utveckling som uppkommer över en natt. Det är en utveckling som
              tar decennier. Det lät man ske, och man lät det hela fortlöpa.
            </seg>
            <seg n="55fea3c8">
              Jag har ett intryck av att oppositionspartierna väldigt gärna
              vill göra någonting åt det. Det erkännandet ska ges. Men hur?
              Jo, med inspektioner. Visst är inspektioner bra, och visst kan
              man inte alltid förlita sig på andra människors goda vilja. Det
              ska också göras domstolsprövningar. Ja, visst kommer även sådana
              att behövas fortsättningsvis.
            </seg>
            <seg n="30a66490">
              Men finns det inte en annan och möjligen effektivare och bättre
              modell? Det är att satsa på kunskap. Det behövs forskning. Det
              är sant att Arbetslivsinstitutets nedläggning orsakade en nedgång
              i forskningspotentialen med ungefär 200 miljoner. Men vi ska inte
              glömma att Fas varje år delar ut ungefär 150 miljoner till dessa
              ändamål. Partsorganet Afa delar ut ungefär lika mycket. Vinnova
              delade förra året ut 70 miljoner. Troligen blir det mer i dag.
              370 miljoner är inte att förakta. Men det är inte tillräckligt.
              Så långt har oppositionen rätt.
            </seg>
            <seg n="b031fa5f">
              Det som jag hoppas och tror är att en del av den deficit som
              har uppkommit kommer att rättas till i forskningspropositionen
              som kommer att läggas fram i höst. En del ytterligare medel kommer
              att tillskjutas.
            </seg>
            <seg n="880ab0b3">
              En möjligen ännu viktigare fråga är utbildning. Är det enbart
              skyddsombud, inspektörer eller jurister som ska hantera dessa
              frågor? Är det egentligen inte hela arbetslivet som ska göra det?
            </seg>
            <seg n="e8a49af2">
              Jag har en dröm, och den drömmen är att alla chefer i en inte
              alltför avlägsen framtid ska ha ett grundkunnande om arbetsmiljö
              och ledarskap. I dag har de inte det. Jag har tagit reda på att
              av de studenter som utbildas vid Kungliga Tekniska högskolan är
              det kanske 20 procent som får denna kunskap. 80 procent får den
              inte. Det är ett elände. Det borde vara omvända proportioner.
              80 procent borde kunna grundläggande data om vad folk behöver,
              vad folk förmår och vad som får folk att så att säga ticka, att
              må bra och fungera bra. Det är där som vi ska sätta in den stora
              åtgärden, att införa en obligatorisk utbildning. Jag förväntar
              mig visst motstånd från den akademiska kretsen eftersom det inte
              är alltid som de gillar obligatorier. Men jag tror faktiskt att
              obligatorier kommer att vara nödvändiga, så att nästa generation
              chefer, oavsett om det är civilingenjörer, civilekonomer, läkare,
              lärare, skolledare eller någon annan kategori, har ett grundkunnande
              om vad människor behöver, vad människor förmår och hur människor
              ska fungera fram till pensionsålderns inträdande. Då tänker jag
              på ålderspension och inte på förtidspension.
            </seg>
            <seg n="b3de9e42">
              I dag förtidspensioneras oerhört många alldeles för tidigt. Det
              är någonting som den dåliga arbetsmiljön också bidrar till. Det
              är där som vi ska sätta in stöten, och det är där som vi ska sätta
              in de förebyggande åtgärderna. På den punkten hoppas jag givetvis
              på enighet och på fullt stöd från både allianspartierna och oppositionspartierna.
            </seg>
            <seg n="22b04e31">
              Fru talman! Med detta sagt yrkar jag bifall till propositionen
              och avslag på motionerna.
            </seg>
          </u>
          <note n="443a527c">
            I detta anförande instämde Anna König Jerlmyr (m).
          </note>
          <note type="speaker" n="76678cdc">
            Anf. 186 TORBJÖRN BJÖRLUND (v) replik:
          </note>
          <u who="Q5578151" xml:id="i-9a34fa8f561820fb-3" n="9486e770">
            <seg n="8df4d86a">
              Fru talman! Egentligen begärde jag replik bara för att få tillfälle
              att prata lite med Lennart Levi som ju är en väldigt kompetent
              man på det här området. Vi tycker att det är kul att han finns
              med här, för ofta håller han med oss i oppositionen. Vi har ju
              många bra synpunkter där han faktiskt tycker likadant.
            </seg>
            <seg n="231d6685">
              Jag har några frågor som jag skulle vilja lyfta fram som Lennart
              Levi lite grann tog upp i sitt anförande. Den första frågan handlar
              om var man får tag på kunskap. Det här handlar ju om en rättsinstansordning
              som ska förändras och som på något sätt ska påverkas på bästa
              möjliga sätt och som ska få tag på underlag till sina beslut.
              Frågan är var den mesta kunskapen finns. Vi menar att den finns
              hos de fackliga organisationerna och hos arbetsgivarna som jobbar
              med detta varje dag.
            </seg>
            <seg n="9db0c564">
              Den andra frågan är det historiska. Det var inte idylliskt före
              2006, och det vet vi alla. Men i debatten för man ofta fram att
              man kommer att hamna på en nivå som motsvarar slutet på 90-talet
              när det gäller resurser till arbetsmiljöarbete, och frågan är
              om det räcker med tanke på de arbetsmiljöproblem vi har i dag.
              Skulle man vara nöjd med lönen man hade för tio år sedan, bara
              för att det på något sätt ska räcka till? Jag tror inte det. Det
              finns alltså ett antal sådana frågor som måste lyftas fram.
            </seg>
            <seg n="ddabe03e">
              Samma sak gäller diskussionen om utanförskap. Vi har någonstans
              satt ett mål att hitta en väg till det vi vill kalla det goda
              arbetet, alltså där arbetsmiljön blir någonting naturligt att
              jobba med. Frågan är hur man ska kunna förebygga de nya problem
              som kommer inom arbetsmiljön när man drar ned på resurserna. Det
              handlar framför allt om forskningen. Vad jag vet har man i den
              kommande propositionen inte lovat något speciellt när det gäller
              arbetsmiljöforskning. Min fråga är: Finns det på något sätt några
              signaler om att just de bitarna kommer att vara prioriterade i
              forskningspropositionen?
            </seg>
          </u>
          <note type="speaker" n="0cabd661">
            Anf. 187 LENNART LEVI (c) replik:
          </note>
          <u who="Q5948421" xml:id="i-1f9f9ac729acc056-1" n="d1304955">
            <seg n="bbd2ed50">
              Fru talman! Jag kan inte förutse vad som kommer att stå i forskningspropositionen.
              Det är att överskatta mitt inflytande. Det är inte jag som skriver
              den. Men jag har haft möjlighet att kommunicera alliansens och
              mitt partis synpunkter på vad som bör stå i den till högskole-
              och forskningsministern, och mitt intryck är att han lyssnade
              med sympati och förståelse.
            </seg>
            <seg n="e73d8da5">
              Talaren har rätt i att det spelar roll varifrån kunskapen kommer.
              Varifrån kommer den då? Jo, den kommer från forskningen. Den kommer
              från den vetenskapliga världslitteraturen. Den finns i stora delar
              hos parterna; det är alldeles riktigt. Där ska den finnas, och
              där ska den tillämpas. Men det går inte att tillämpa den i ett
              lufttomt rum. Det måste till att alla berörda ges en mycket bättre
              kvalifikation, en mycket bättre kunskap på det här området, än
              de i dag har.
            </seg>
            <seg n="6871e3bb">
              Resursernas storlek spelar roll ja. Så är det utan tvekan. Utan
              pengar kan man inte göra någonting, men det spelar också roll
              hur man använder resurserna. Om man använder dem till en utbildning
              i universitetsvärlden är det exempelvis en ganska billig historia.
              Det kostar inte många miljoner att göra det. Gjorde man det på
              ett konsekvent sätt skulle enorma vinster kunna göras.
            </seg>
            <seg n="d43f810d">
              Det goda arbetet ska vi sträva efter, och utanförskapet ska vi
              motarbeta på alla vis, vare sig det gäller arbetslivet eller i
              samhället utanför. Oppositionen har inte lyckats särskilt bra
              fram till september 2006. Ge oss chansen att visa att vi kan lyckas
              bättre och kanske rent av till en lägre kostnad!
            </seg>
          </u>
          <note type="speaker" n="fc4be875">
            Anf. 188 TORBJÖRN BJÖRLUND (v) replik:
          </note>
          <u who="Q5578151" xml:id="i-9a34fa8f561820fb-4" n="9486e770">
            <seg n="326feb84">
              Fru talman! Jag vet inte om jag vågar lova något mer än fram
              till 2010. Sedan tror jag att vi kommer att försöka byta regering
              i alla fall.
            </seg>
            <seg n="e0097a4d">
              Det här med att skapa en bra utbildning hos cheferna är sympatiskt.
              Jag skulle kunna ställa upp på det, om man sätter till resurser.
              Det handlar väldigt mycket om utbildning. Att man den vägen faktiskt
              kan få ett bättre arbetsmiljöarbete tror jag också, men i grunden
              har arbetsmiljöarbetet historiskt sett varit en kamp för fackföreningsfolk
              att skapa en bättre arbetsmiljö. Så har det varit genom historien.
              Man har inte fått något gratis av arbetsgivarna väldigt sällan
              i alla fall.
            </seg>
            <seg n="e5f2eb69">
              I dag är retoriken, bortsett från smileys och sådant, att man
              ska ha en positiv anklang till arbetsmiljöarbete visst, men jag
              tror inte att det räcker. Det kommer inte vara detta som driver
              det framåt heller, utan det kommer att vara en kamp för bättre
              arbetsmiljö mot motsträviga arbetsgivare. Tyvärr tror jag att
              den bilden stämmer.
            </seg>
            <seg n="9d55c44d">
              Det andra handlar om att använda resurserna på rätt sätt, och
              vår kritik mot att man lade ned Arbetslivsinstitutet var just
              att man där hade en chans att samla de kunskaper som togs fram.
              Man hade dem lättare tillgängliga i det här arbetet. Det hade
              säkert varit lättare även för en domstol, i rättsprocessen, att
              använda de kunskaper som fanns om det hade funnits samlat.
            </seg>
            <seg n="dd7ac551">
              Detta kommer att bli svårare framöver, för detta institut finns
              inte längre. Sverige är ett av de få länder som inte har något
              sådant, vilket naturligtvis måste vara ett problem. Dessutom kan
              det vara ett problem om man faktiskt skulle vilja skapa något
              slags utbildning för chefer, för hade man haft den kunskapen samlad
              och kanaliserat den så hade man kunnat använda den på ett bra
              sätt.
            </seg>
          </u>
          <note type="speaker" n="ba29e15e">
            Anf. 189 LENNART LEVI (c) replik:
          </note>
          <u who="Q5948421" xml:id="i-1f9f9ac729acc056-2" n="d1304955">
            <seg n="100d41db">
              Fru talman! Jag kan inte säga vad som kommer att stå i en framtida
              proposition, för det ligger utanför mitt mandat, men jag kan säga
              vad vi har försökt föra fram. Det är att de stora universiteten,
              tvärs över de olika fakulteterna, skulle samarbeta för att åstadkomma
              just det som Torbjörn Björlund efterfrågar. Om Karolinska Institutet,
              Helsingforss universitet, Kungliga Tekniska högskolan och kanske
              också handelshögskolan samarbetar, får medel för detta samarbete
              och lägger pussel med sin enorma forsknings- och utbildningspotential
              så kan till lägre kostnad väldigt mycket åstadkommas.
            </seg>
            <seg n="4a66f1ae">
              Kräver det kamp? Ja, det har det gjort historiskt. Men jag gissar
              att Torbjörn Björlund känner till Saltsjöbadsavtalet och det som
              kom efter det. Jag tror att lite av den andan går att återuppliva
              och att det inte behöver ske under kamp, därför att det ligger
              i arbetsgivarnas egenintresse. De skapar ett bättre varumärke
              om de uppför sig bra. De har lättare att rekrytera personal om
              de uppför sig bra. De får en bättre produktivitet om de uppför
              sig bra. Inte minst får de en bättre verkningsgrad på den insatta
              personalen än de annars hade fått.
            </seg>
            <seg n="519d4643">
              Allt detta är starka argument för arbetsgivarsidan och för arbetstagarsidan
              att finna gemensamma plattformar och utgångspunkter.
            </seg>
          </u>
          <note type="speaker" n="7c34e1f7">
            Anf. 190 SYLVIA LINDGREN (s) replik:
          </note>
          <u who="Q4962783" xml:id="i-422c91ffdea223dc-3" n="0dc6a362">
            <seg n="25b5dd91">
              Fru talman! Låt mig först också få säga att jag har mycket, mycket
              stor respekt för Lennart Levis kunnande i dessa frågor. Jag har
              också haft möjligheter att följa mycket av Lennart Levis föreläsningar
              inte minst kring stressforskningen under många år.
            </seg>
            <seg n="b01757db">
              För inte så länge sedan läste jag också i en föreläsning som
              Lennart Levi hade haft. Det lät väldigt bra. Han inledde med att
              säga: Vi ska ha jobb, men vi ska ha bra jobb.
            </seg>
            <seg n="7fba5d0f">
              Detta tycker jag är en oerhört viktig fråga, för det handlar
              om det förebyggande arbetet och självklart också mycket om kunskapens,
              forskningens och utbildningens betydelse och också att man utbildar
              både arbetstagare och arbetsgivare, för det är oerhört viktigt
              att denna samverkan finns.
            </seg>
            <seg n="b46978e9">
              Men vad är det som har skett? De partssammansatta medlen har
              också minskat, så utbildningen av skyddsombuden har blivit mycket
              lägre. Tittar vi på hur många arbetsgivare som utbildas i dag
              ser vi skrämmande siffror. Jag tror att även Lennart Levi har
              sett den statistiken. Antalet inspektörer har också de blivit
              färre. Det är ett bekymmer, för inspektörernas roll är inte i
              första hand att vara ute på stora företag där man har organiserat
              arbetsmiljöarbete, utan de är snarare med när det gäller de små
              och medelstora företagen.
            </seg>
            <seg n="403a700d">
              Det är klart att det här ligger i arbetsgivarnas egenintresse,
              säger Lennart Levi. Jag kan hålla med om det, men det ser inte
              riktigt ut så på arbetsmarknaden, och det är därför som dessa
              neddragningar gör oss så förtvivlade. Delar inte Lennart Levi
              den uppfattningen?
            </seg>
          </u>
          <note type="speaker" n="abd68758">
            Anf. 191 LENNART LEVI (c) replik:
          </note>
          <u who="Q5948421" xml:id="i-1f9f9ac729acc056-3" n="d1304955">
            <seg n="2a14e618">
              Fru talman! Om neddragningarna som Sylvia Lindgren nämner var
              det enda som inträffade skulle jag dela oron, men det är det ju
              inte. Det ska det inte heller vara och alldeles speciellt inte
              i framtiden.
            </seg>
            <seg n="705c26a4">
              Det är riktigt att regeringen ännu inte är färdig med sitt tänkande,
              men den har tagit in vad parterna har framfört. Den lyssnar, den
              diskuterar och den kommer alldeles säkert att agera både på arbetsmiljöforskningssidan
              och på arbetsmiljöutbildningssidan, förutom de insatser som Utbildningsdepartementet
              kan göra.
            </seg>
            <seg n="accbd066">
              Jag tackar för Sylvia Lindgrens stora respekt för mig. Om den
              är så stor hoppas jag att Sylvia Lindgren verkligen litar på det
              jag säger. Det finns en äkta vilja i alliansen att få det goda
              arbetslivet. I mitt parti, Centerpartiet, talar vi om livsvänligt
              arbetsliv, inte bara goda jobb utan också jobb för alla som kan
              och vill jobba. I dag är det ett enormt utanförskap som gör mig
              utomordentligt orolig. Det är alldeles för många som inte är hundraprocentiga
              och inte passar in i alla jobb och inte kan ta varje jobb. Men
              de skulle kunna jobba i någon omfattning, i något jobb eller under
              några betingelser som i dag inte kan plockas fram.
            </seg>
            <seg n="52e5ec59">
              Jag tror att med ett mer innovativt tänkande, där vi inte biter
              oss fast vid vad som varit under de senaste 10, 20, 30 åren, utan
              där vi tänker i nya banor kan långt fler få arbete, bättre arbete
              och friskare arbete. De kan må bättre och samtidigt producera
              mer och effektivare.
            </seg>
          </u>
          <note type="speaker" n="f22a5665">
            Anf. 192 SYLVIA LINDGREN (s) replik:
          </note>
          <u who="Q4962783" xml:id="i-422c91ffdea223dc-4" n="0dc6a362">
            <seg n="248f5e76">
              Fru talman! Dilemmat är ju, Lennart Levi, att man drar ned resurserna
              först. Därefter säger man att det är klart att vi ska försöka
              prata med varandra så får vi se vad det blir av det. Men det hinner
              ju hända väldigt mycket under resans gång. Tyvärr kan man inte
              säga att arbetet har varit särskilt påskyndat när det gäller vidareutvecklingen
              och vad ersättningen ska bli.
            </seg>
            <seg n="2db4cf54">
              Jag vill tro på vad Lennart Levi anser om arbetsmiljöfrågorna
              och också det sätt som han har drivit dem på. Det som oroar mig
              är när jag ser att man gör neddragningar utan att göra något i
              andra änden. Vi får vänta och se.
            </seg>
            <seg n="9139ef11">
              Sedan hoppas vi naturligtvis att Lennart Levis inflytande på
              regeringen kan bli stort i dessa frågor. Men jag känner mig inte
              övertygad. Förlåt min oro, den är tyvärr berättigad. Det kan vi
              se statistik över i dag också när det gäller förhållandet ute
              på arbetsplatserna, inte minst de små och medelstora.
            </seg>
            <seg n="29c8c824">
              Vi delar uppfattningen att den nya instansordningen innebär att
              parternas medverkan i arbetsmiljöärendena beskärs och att arbetsorganisationernas
              inflytande över arbetsmiljöfrågorna minskar. Det måste ändå skapa
              en oro inför den samverkan som man pratar om när man skär ned
              på ena hållet.
            </seg>
            <seg n="a243fce2">
              Förslaget ökar också bördan på de fackliga organisationerna genom
              att mer tid går åt till att driva fall i domstol. Det innebär
              inte minst kostnader, också för skyddsombuden och deras utbildning
              i juridik, liksom det som ligger på arbetsgivarna. Jag tycker
              att mycket ska ligga främst på det inriktade förebyggandet av
              ohälsa och olycksfall på arbetsplatserna. Det är det här sammantaget
              som inte går ihop i förhållande till det förslag som vi nu diskuterar
              och de åtgärder som vidtas.
            </seg>
          </u>
          <note type="speaker" n="b6da2756">
            Anf. 193 LENNART LEVI (c) replik:
          </note>
          <u who="Q5948421" xml:id="i-1f9f9ac729acc056-4" n="d1304955">
            <seg n="d034bf33">
              Fru talman! Vi är överens om målsättningen. Vi är inte överens
              om hur den målsättningen ska uppnås. Jag förstår kritiken att
              någonting skedde men inga omedelbara kompensatoriska åtgärder
              vidtogs.
            </seg>
            <seg n="7723d80d">
              Det är möjligen svårt för en nytillträdd regering och utan att
              säkert veta att den skulle bli vald att ha färdiga planer på det
              här området. Det tar lite tid att få fram idéer. Nu arbetar man
              så att man inbjuder parterna att komma med förslag. Jag har läst
              tankeramen. Jag kan inte finna annat än att den är bra skriven,
              att där står väldigt väsentliga saker.
            </seg>
            <seg n="4202bc63">
              Låt mig gå lite tillbaka i tiden. Innan arbetsmarknadsministern
              hette Sven Otto Littorin hette han Hans Karlsson. Jag gillade
              Hans Karlsson. Men jag såg Hans Karlssons vånda när han inte fick
              göra det som så uppenbart var efterfrågat, nämligen ungefär det
              som Sylvia Lindgren talar om nu. Han ville göra. Han kunde göra.
              Men han fick inte. Varför var inte Sylvia Lindgren uppe i talarstolen
              då och ställde frågor med en annan adress?
            </seg>
          </u>
          <note n="13baf17a">
            Överläggningen var härmed avslutad.
          </note>
          <note n="1b9ec5ec">
            14 § Prövningstillstånd i Arbetsdomstolen m.m.
          </note>
          <note n="36eb2104">
            Föredrogs
          </note>
          <note type="speaker" n="65bdfa91">
            Anf. 194 SVEN YNGVE PERSSON (m):
          </note>
          <u who="Q6043823" xml:id="i-d90016f79e518a77-0" n="c49a0910" next="i-ef2ae1a2b5358768-0">
            <seg n="d0b7f338">
              Fru talman! Vi ska strax få avnjuta en debatt angående arbetsmarknadsutskottets
              betänkande 2007/08:AU9. I detta betänkande behandlar utskottet
              regeringens proposition 2007/08:72, utvidgat system för prövningstillstånd
              i Arbetsdomstolen med mera.
            </seg>
          </u>
          <note n="db18dbfb">
            Regeringen föreslår ändringar i bland annat lagen om rättegångar
            i arbetstvister och i lagen om begränsning av samhällsstöd vid
            arbetskonflikt. Förslaget innebär bland annat att tingsrättens
            alla beslut och domar som överklagas till Arbetsdomstolen omfattas
            av systemet med prövningstillstånd. Lagändringarna föreslås träda
            i kraft den 1 november 2008.
          </note>
          <note n="dd0522cf">
            Riksdagen beslutade år 2005 om ändringar i rättegångsbalken med
            innebörden att prövningstillstånd krävs för att hovrätterna ska
            pröva tingsrättens beslut och domar i flertalet av de slags tvistemål
            som förekommer, utom i familjemålen. Dessutom infördes en ytterligare
            grund för när prövningstillstånd kan meddelas. Lagändringarna
            träder i kraft den 1 november 2008.
          </note>
          <note n="0c0213ba">
            Några motsvarande ändringar beslutades inte avseende överklagande
            av tingsrättens beslut och domar till Arbetsdomstolen. I stället
            infördes ett tillägg till lagen om rättegångar i arbetstvister
            som innebär att de nuvarande reglerna ska fortsätta att gälla
            i Arbetsdomstolen även efter den 1 november 2008.
          </note>
          <note n="5370de7c">
            Utskottet tillstyrker regeringens förslag om ett utvidgat system
            med prövningstillstånd. Dock föreslår utskottet vissa justeringar
            i en bestämmelse om domstolens sammansättning för att förtydliga
            dess innebörd.
          </note>
          <note n="20acb572">
            Utskottet tillstyrker vidare regeringens förslag att ordförandena
            i Arbetsdomstolen framöver ska anställas som ordinarie domare
            i domstolen i stället för att som i dag förordnas tre år i taget.
            Ändringen i lagen om rättegångar i arbetstvister i denna del föreslås
            träda i kraft den 1 juli 2008.
          </note>
          <u who="Q6043823" xml:id="i-ef2ae1a2b5358768-0" n="c49a0910" prev="i-d90016f79e518a77-0">
            <seg n="4e4c7a76">
              Regeringen har inhämtat Lagrådets yttrande över lagförslagen.
              Två motioner har väckts med anledning av propositionen.
            </seg>
            <seg n="fefa62ec">
              Fru talman! Jag ser nu fram emot en saklig debatt, där både majoritet
              och reservanter på ett tydligt sätt redogör för de för- och nackdelar
              de ser med det föreliggande förslaget.
            </seg>
          </u>
          <note type="speaker" n="65022669">
            Anf. 195 LARS LILJA (s):
          </note>
          <note n="a6b3199e">
            Fru talman! Jag vill börja med att yrka avslag på utskottets
            förslag till beslut rörande prövningstillstånd i Arbetsdomstolen
            och därmed bifall till reservation nr 1.
          </note>
          <u who="Q3847069" xml:id="i-ece21d7f672bc442-0" n="86adf3f9">
            <seg n="d7212274">
              Om en arbetstvist uppstår och företaget har kollektivavtal och
              de anställda är med i facket behandlas tvisten först i lokal förhandling,
              sedan i en central förhandling och till sist, om parterna inte
              kommer överens, i Arbetsdomstolen. Det är i de fall den anställde
              inte är fackligt ansluten och/eller arbetsgivaren inte har kollektivavtal
              som tvisten vanligtvis först hamnar i tingsrätten. Om den domen
              överklagas hamnar den i Arbetsdomstolen för avgörande.
            </seg>
            <seg n="9cd2cfc3">
              Regeringens nu framlagda förslag handlar om en utvidgning av
              systemet med prövningstillstånd i Arbetsdomstolen. Det betyder
              att de ärenden som ska tas upp i Arbetsdomstolen efter en dom
              i tingsrätten ska sållas betydligt hårdare. I praktiken innebär
              det att det blir svårare att få sin sak prövad i Arbetsdomstolen
              efter en dom i tingsrätten. Beslutet om prövningstillstånd ska
              dessutom fattas av tre lagfarna domare utan inblandning av intresseledamöter
              från arbetstagar- och arbetsgivarorganisationer.
            </seg>
            <seg n="b7d57579">
              Mot förslaget har några remissinstanser framfört kritik. Sveriges
              Advokatsamfund anser att det skulle missgynna och försämra rättssäkerheten
              för part som inte kan väcka talan direkt i Arbetsdomstolen. JämO
              och Ombudsmannen mot etnisk diskriminering anser att övervägande
              skäl talar emot en utvidgning av systemet med prövningstillstånd.
              Ombudsmännen anser att under alla förhållanden borde diskrimineringsmål
              som väcks i tingsrätt undantas från kravet på prövningstillstånd.
            </seg>
            <seg n="5952357e">
              Landsorganisationen anser att intresseledamöter alltid ska delta
              i beslut som rör prövningstillstånd och att ett sådant tillstånd
              ska meddelas om en ledamot begär det. Även Arbetsgivaralliansen
              är tveksam till att prövningstillstånd ska avgöras av tre juristdomare.
            </seg>
            <seg n="cb8ad6b0">
              Fru talman! Argumenten mot denna förändring som bland annat dessa
              remissinstanser anför och som vi socialdemokrater också vill framhålla
              är följande.
            </seg>
            <seg n="20d9d5e0">
              Arbetsrättsliga tvister förekommer sällan i landets tingsrätter,
              och därför kan det vara tveksamt vilket värde arbetsmarknadens
              parter kan tillmäta dessa domar i den dagliga rådgivningen och
              i förhandlingssituationer. Det kan helt enkelt leda till en lokal
              domstolspraxis, vilket betyder att folk kan få olika domar beroende
              på i vilken tingsrätt de döms.
            </seg>
            <seg n="fe200301">
              Det utvidgade prövningstillståndet slår orättvist mot parter
              som måste väcka talan i tingsrätt som första instans och därigenom
              ofta inte får tillgång till Arbetsdomstolen, som sannolikt är
              bäst skickad att döma i arbetstvister. Det finns också en uppenbar
              risk att rättssäkerheten försämras när många fall bara kommer
              att prövas i en instans. Att det dessutom är en instans med sämre
              erfarenhet av arbetstvister gör naturligtvis inte saken bättre.
            </seg>
            <seg n="475ced8c">
              Rättssäkerheten riskerar också att försämras när det i huvudsak
              är enbart jurister och inte intresseledamöter som ska besluta
              om prövningstillstånd. Det är nämligen långt ifrån säkert att
              juristerna och parterna har samma syn på vilka ärenden som är
              av sådant intresse att de bör gå vidare till AD för prövning.
              Det kan betyda att viktiga fackliga frågor inte tas upp i högre
              instans. Vi socialdemokrater anser att ledamöterna från arbetsgivarsidan
              och arbetstagarsidan har en viktig funktion att fylla. De har
              kunskap och erfarenhet som är väsentlig även när det handlar om
              att bevilja prövningstillstånd. Därför är det viktigt att de alltid
              deltar i dessa beslut så att värdefull kunskap inte går till spillo.
            </seg>
            <seg n="631e3443">
              Fru talman! Avslutningsvis kan jag konstatera att detta förslag
              ligger väl i linje med den borgerliga regeringens idéer om att
              minska de fackliga organisationernas inflytande i viktiga frågor.
              Det ligger också i linje med borgerlighetens tankar om att minska
              politikens inflytande som för min del handlar om demokratin även
              inom andra samhällssektorer. Detta märks i högskolestyrelserna
              och i styrelserna för statliga myndigheter och organisationer
              där politiskt förtroendevalda byts ut mot höga tjänstemän och
              näringslivstoppar. Så kallade experters inflytande ska öka på
              bekostnad av förtroendevaldas inflytande. Det är något som vi
              socialdemokrater starkt motsätter oss.
            </seg>
          </u>
          <note type="speaker" n="99031000">
            Anf. 196 JOSEFIN BRINK (v):
          </note>
          <u who="Q517206" xml:id="i-f098c587be8df664-0" n="ee3d964f">
            <seg n="a8a980ae">
              Fru talman! Förtroendet för rättsväsendet och skyddet för den
              enskildes rättssäkerhet tillhör själva fundamentet för att ett
              demokratiskt samhälle ska fungera. Generellt anser vi därför att
              man bör vara försiktig med att skapa hinder och trösklar för enskildas
              möjlighet att få en dom i en första instans överprövad i en andra.
            </seg>
            <seg n="5bd77f96">
              När frågan om prövningstillstånd i AD var uppe i riksdagen 1996
              var Vänsterpartiet bestämt emot att införa prövningstillstånd
              för den typen av ärenden. Den gången var huvudskälen dels risken
              för en urholkning av rättssäkerheten för den enskilde, dels farhågan
              att tingsrätterna inte besatt den fulla kompetensen att handlägga
              ärenden i enlighet med den särskilda praxis som gäller i arbetsrättsliga
              tvister. Vid den tidpunkten ändrades ungefär 35 procent av de
              ärenden som gick vidare från tingsrätten till AD.
            </seg>
            <seg n="11785d53">
              Sedan dess har utvecklingen vänt i en positiv riktning. Allt
              fler av de tingsrättsdomar som överklagas fastställs av AD. Vi
              väljer att tolka det i likhet med vad exempelvis LO gör, nämligen
              positivt. Det handlar om att tingsrätternas kompetens i arbetsrättsliga
              ärenden har ökat. I dag fastställer AD mellan 80 och 95 procent
              av de domar som har överklagats från tingsrätten.
            </seg>
            <seg n="cbc37c55">
              Därför anser Vänsterpartiet att det är försvarligt att införa
              prövningstillstånd för att inte i onödan belasta Arbetsdomstolen
              med ärenden som helt saknar principiell betydelse eller där det
              kan bedömas vara helt utsiktslöst att få en ändring av domen.
              Men vi har en allvarlig invändning mot regeringens förslag. Det
              gäller på punkten att juristdomare utan medverkan av partsledamöterna
              ska kunna fatta beslutet om prövningstillstånd. Rättstillämpningen
              i arbetslivet sköts i huvudsak genom avtal och förhandlingar mellan
              parterna, och parternas medverkan i AD och i alla processer som
              rör arbetsrättsliga tvister är en garant för att uttolkning och
              tillämpning av lagar och avtal får genomslag i arbetslivet.
            </seg>
            <seg n="fc3a9ced">
              Därför menar Vänsterpartiet, i likhet med ett flertal remissinstanser
              som har uttalat sig i ärendet, att partsledamöterna även i fortsättningen
              måste vara en del i processen. Det är viktigt att ta till vara
              deras kunskap, perspektiv och bedömningar av huruvida ett mål
              är principiellt viktigt eller inte för tillämpningen i arbetslivet.
              I synnerhet är detta viktigt eftersom det inskärps i förslaget
              i betänkandet att ett av syftena med den nya ordningen är att
              stärka AD:s roll som prejudikatsinstans. Då är det rimligen parterna
              som bör vara med och fatta beslut om i vilka ärenden det är viktigt
              att få prejudicerande domar.
            </seg>
            <seg n="766e7936">
              Vänsterpartiet anser därför att lagförslaget ska ändras så att
              beslut om prövningstillstånd ska fattas med inflytande av två
              partsledamöter och en juristdomare. Därför yrkar vi bifall till
              reservation nr 2 i betänkandet.
            </seg>
          </u>
          <note n="899e5a9c">
            I detta anförande instämde Torbjörn Björlund (v).
          </note>
          <note type="speaker" n="ad0f4ed4">
            Anf. 197 JAN ERICSON (m):
          </note>
          <u who="Q1681740" xml:id="i-678eb97b4ce64181-0" n="67b49c35" next="i-8063f17b8a2c3f1a-0">
            <seg n="9c89646b">
              Fru talman! Anledningen till att systemet med prövningstillstånd
              används alltmer i det svenska rättssystemet är att domstolarna
              ska kunna fokusera på principiellt viktiga mål och prejudicerande
              avgöranden eller på mål där tidigare domstols bedömning framstår
              som tveksam. Rutinmässiga överklaganden som rimligen aldrig kommer
              att leda till någon förändring bör helst inte belasta domstolarna.
            </seg>
            <seg n="226277a1">
              Riksdag och regering har redan tidigare beslutat att överklagande
              av domar i flertalet slag av tvistemål kräver prövningstillstånd.
              Dessa beslut har fattats av både föregående och nuvarande riksdagsmajoriteter
              och regeringar. Undantag gäller i dag för ärenden som överklagas
              till Arbetsdomstolen samt för familjemål. Upplysningsvis kan jag
              dock påpeka att justitieutskottet just nu bereder en proposition
              om att systemet med prövningstillstånd ska utvidgas till att också
              omfatta just familjemål.
            </seg>
            <seg n="7d47966f">
              Förslaget som nu debatteras innebär att det införs krav på prövningstillstånd
              även för sådana mål som överklagas till Arbetsdomstolen. Precis
              som Josefin Brink sade lär det i praktiken inte innebära någon
              särskilt dramatisk förändring eftersom redan i dag över 80 procent
              av alla beslut och domar som överklagas till Arbetsdomstolen faktiskt
              fastställs av AD utan ändring.
            </seg>
            <seg n="d4005210">
              Faktum är att ärendena även i framtiden kommer att genomgå en
              faktisk prövning i två instanser, trots de nya reglerna om prövningstillstånd.
              AD är skyldig att göra en omfattande prövning av förutsättningarna
              för att bevilja prövningstillstånd.
            </seg>
            <seg n="035eacf6">
              Vid denna prövning ska AD konstatera om det finns anledning att
              anta att tingsrättens dom är felaktig eller om det föreligger
              oklarhet om tingsrättens dom är korrekt. Man ska också pröva om
              det finns ett prejudikatvärde i ärendet eller om det finns andra
              synnerliga skäl att bevilja prövningstillstånd.
            </seg>
            <seg n="5a8ae84d">
              Denna noggranna prövning innebär att varje ärende kommer att
              granskas grundligt innan man fattar beslut om prövningstillstånd.
              Vid oklara eller felaktiga domar kommer det med all rimlig sannolikhet
              att beviljas prövningstillstånd, till skillnad från vid tydliga
              och uppenbart korrekta domar som saknar prejudikatvärde. Det är
              en mycket rimlig ordning.
            </seg>
            <seg n="1420b523">
              Fru talman! Socialdemokraterna invänder i sin motion mot att
              det är jurister utan deltagande av arbetsmarknadens parter som
              ska besluta om prövningstillstånd. Även Vänsterpartiet vill att
              parterna ska vara representerade vid besluten.
            </seg>
            <seg n="f06f4ead">
              Jag vill då påpeka att avsikten med föreliggande förslag är att
              uppnå en enkel och snabb hantering av målen. Det är en av de stora
              vinsterna med kravet på prövningstillstånd. Detta förutsätter
              att besluten kan fattas av ledamöter som finns lätt tillgängliga
              i domstolen. Sammansättningen av tre juristdomare är därför mycket
              lämplig just i frågor om prövningstillstånd. Men det finns samtidigt
              inget i lagförslaget som hindrar att domstolen kan fatta beslut
              om prövningstillstånd med deltagande av intresseledamöter, om
              det anses lämpligt, i vissa mål. Detta kan domstolen formlöst
              avgöra från fall till fall. Därför tycker jag att invändningarna
              från både Socialdemokraterna och Vänsterpartiet i denna del känns
              helt obefogade.
            </seg>
            <seg n="83ecb356">
              Det känns snarare något anmärkningsvärt att Socialdemokraterna
              och Vänsterpartiet inte vill bidra till att skapa ett effektivt
              rättsväsen där domstolarna kan koncentrera sig på de stora och
              viktiga målen och snabbt och effektivt leverera ett slutligt avgörande
              i mindre mål. Jag kanske inte ska vara alltför hård mot Vänsterpartiet,
              för nu sade Josefin att hon i grunden tycker att det är ett ganska
              bra förslag om hon nu bara får som hon vill när det gäller parterna.
            </seg>
            <seg n="dd69b399">
              I sammanhanget är det positivt att kunna konstatera att Miljöpartiet
              i denna fråga går helt på regeringens linje och inte stöder vare
              sig Socialdemokraternas förlag om att avslå alltihop eller Vänsterpartiets
              förslag om att göra ändringar i föreliggande förslag. Oppositionen
              är totalt splittrad i denna fråga.
            </seg>
            <seg n="e10b3cfa">
              Fru talman! Föreliggande förslag om prövningstillstånd vid överklagande
              till Arbetsdomstolen innebär att dessa mål jämställs med mål i
              andra domstolsprocesser och hanteras på ett likvärdigt sätt. Detta
              måste vara en rimlig och väl genomtänkt förändring.
            </seg>
            <seg n="c2213b66">
              Betänkandet innehåller som sagt också ett förslag om att ordföranden
              vid Arbetsdomstolen bör anställas som ordinarie domare och inte
              som i dag förordnas tre år i taget. Den ändringen medför ett starkt
              skydd mot skiljande från anställningen och ger därför en domare
              en oberoende ställning i förhållande till exempel regeringen.
              Ändringen är värdefull ur rättssäkerhetssynpunkt. Jag kan konstatera
              att det inte finns några motioner med invändningar mot just detta
              förslag.
            </seg>
          </u>
          <note n="88713eab">
            Jag yrkar bifall till förslaget i utskottets betänkande och avslag
            på motionerna.
          </note>
          <note n="ad8d51c3">
            I detta anförande instämde Reza Khelili Dylami och Anna König
            Jerlmyr (båda m).
          </note>
          <note n="13baf17a">
            Överläggningen var härmed avslutad.
          </note>
          <note n="0c6c8ba1">
            15 § Bordläggning
          </note>
          <note n="a4f3f29e">
            Anmäldes och bordlades
          </note>
          <note n="22f087e0">
            16 § Anmälan om frågor för skriftliga svar
          </note>
          <note n="b22470e2">
            Anmäldes att följande frågor för skriftliga svar framställts
          </note>
          <note n="ba5771d3">
            den 15 maj
          </note>
          <note n="f1ed6cc8">
            Lennart Axelsson
          </note>
          <note n="312d1f3e">
            Dan Nilsson
          </note>
          <note n="e6257973">
            Ameer Sachet
          </note>
          <u who="Q1681740" xml:id="i-8063f17b8a2c3f1a-0" n="67b49c35" prev="i-678eb97b4ce64181-0">
            <seg n="6fbaad2a">
              Barbro Westerholm
            </seg>
          </u>
          <note n="30ea0543">
            Birgitta Eriksson
          </note>
          <note n="9dc556a9">
            Annelie Enochson
          </note>
          <note n="23816c30">
            Carina Hägg
          </note>
          <note n="23816c30">
            Carina Hägg
          </note>
          <note n="bae529d3">
            Amineh Kakabaveh
          </note>
          <note n="b2bce74b">
            Berit Högman
          </note>
          <note n="30ea0543">
            Birgitta Eriksson
          </note>
          <note n="30ea0543">
            Birgitta Eriksson
          </note>
          <note n="54e433d5">
            Frågorna redovisas i bilaga som fogats till riksdagens snabbprotokoll
            tisdagen den 20 maj.
          </note>
          <note n="cf7b9996">
            17 § Kammaren åtskildes kl. 21.03.
          </note>
          <note n="6fcff23d">
            Förhandlingarna leddes
          </note>
          <note n="4a4f25b4">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
