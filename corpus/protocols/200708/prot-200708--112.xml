<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--112</head>
          <docDate when="2008-05-15">2008-05-15</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:112
          </note>
          <note>
            Torsdagen den 15 maj
          </note>
          <note>
            Kl. 12:00 - 21:03
          </note>
          <note>
            1 § Justering av protokoll
          </note>
          <note>
            Justerades protokollet för den 9 maj.
          </note>
          <note>
            2 § Avsägelse
          </note>
          <note>
            Tredje vice talmannen meddelade att Sten Bergheden (m) avsagt
            sig uppdraget som suppleant i trafikutskottet.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till utskott
          </note>
          <note>
            Tredje vice talmannen meddelade
          </note>
          <note>
            att Moderata samlingspartiets riksdagsgrupp på grund av uppkomna
            vakanser anmält Sten Bergheden som ledamot i trafikutskottet och
            Mahmood Fahmi som suppleant i trafikutskottet samt
          </note>
          <note>
            att Socialdemokraternas riksdagsgrupp anmält Rose-Marie Carlsson
            som suppleant i justitieutskottet och civilutskottet under Hillevi
            Larssons ledighet.
          </note>
          <note>
            Tredje vice talmannen förklarade valda till
          </note>
          <note>
            ledamot i trafikutskottet
          </note>
          <note>
            suppleant i trafikutskottet
          </note>
          <note>
            Tredje vice talmannen förklarade vald under tiden den 9 juni
            20081 januari 2009 till
          </note>
          <note>
            suppleant i justitieutskottet
          </note>
          <note>
            suppleant i civilutskottet
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2007/08:618
          </note>
          <note>
            Interpellation 2007/08:618 Ökade inkomstskillnader i Sverige
          </note>
          <note>
            Interpellationen kommer att besvaras den 10 juni 2008.
          </note>
          <note>
            Skälet till dröjsmålet är andra åtaganden som inte gått att ändra
            på.
          </note>
          <note>
            Lilian Wiklund
          </note>
          <note>
            Interpellation 2007/08:626
          </note>
          <note>
            Interpellation 2007/08:626 Pensionärsskatten
          </note>
          <note>
            Interpellationen kommer att besvaras den 2 juni 2008.
          </note>
          <note>
            Skälet till dröjsmålet är andra åtaganden som inte gått att ändra
            på.
          </note>
          <note>
            Lilian Wiklund
          </note>
          <note>
            5 § Anmälan om inkomna uppteckningar från EU-nämndssammanträde
          </note>
          <note>
            Tredje vice talmannen anmälde att uppteckningar från EU-nämndens
            sammanträde fredagen den 11 april inkommit.
          </note>
          <note>
            6 § Multilateralt samarbete om strategiska flygtransporter
          </note>
          <note>
            Föredrogs
          </note>
          <note type="speaker">
            Anf. 1 PETER JONSSON (s):
          </note>
          <note>
            Fru talman! Jag vill börja med att yrka bifall till vår gemensamma
            reservation med Vänstern och Miljöpartiet och avslag på förslaget
            i betänkandet.
          </note>
          <note>
            Detta är dagens första försvarspolitiska debatt, och den ska
            handla om multilateralt samarbete om strategiska flygtransporter.
          </note>
          <note>
            Men i dag är det också en dag som försvarspolitiskt sett bär
            kaos, instabilitet och en känsla av att hela havet stormar. Det
            finns väl ingen här i kammaren eller hemma i sofforna som inte
            har förstått att dagens försvarspolitik mer eller mindre har havererat.
            De senaste veckorna har präglats av Försvarsmaktens vilja att
            få ordning på sin ekonomi med olika förslag på lösningar, exempelvis
            överflyttning från försvarsmateriel till förbandsverksamhet. Gång
            efter annan har ÖB fått kalla handen av försvarsministern och
            den borgerliga regeringen. Jag skulle inte vilja vara i ÖB:s kläder
            i dag.
          </note>
          <note>
            Varför inleder jag med detta? Jo, allting hänger ihop, fru talman.
            I dag pågår ett antal olika beredningar för Försvarsmaktens framtida
            inriktning och vilka uppgifter de ska ha. Försvarsberedningen
            tittar över den långsiktiga förmågan och vad vi ska ha Försvarsmakten
            till. Genomförandegruppen tittar på försvarsmaterielfrågorna,
            och Pliktutredningen tittar på hur personalförsörjningen ska se
            ut i framtiden. Detta ska ligga till grund för regeringens långsiktiga
            politik på det här området.
          </note>
          <note>
            Samtidigt står vi här i kammaren i dag och ska fatta beslut om
            ett avtal som sträcker sig 2030 år fram i tiden, ett åtagande
            om ett samarbete vad gäller strategiska flygtransporter till en
            kostnad av 7,5 miljarder. Då har jag inte räknat med inflation,
            haverier eller annat som kan hända de flygplan typ C 17 som vi
            ska använda för att transportera materiel och personal till de
            internationella insatser vi ska göra nu och i framtiden. Kostnaden
            på 7,5 miljarder kan alltså bli mycket större, inser man om man
            tänker på de faktorerna.
          </note>
          <note>
            Alla som lyssnar inser att de här besluten kommer i fel ordning.
            Det är detta som vår reservation pekar på. Vi säger också i vår
            reservation att vi ställer oss bakom att vi måste ha en strategisk
            flygtransportkapacitet för de internationella militära fredsfrämjande
            insatserna.
          </note>
          <note>
            I dag ingår vi i ett civilt sådant samarbete kallat Salis. Det
            har gjort det möjligt att göra sådana åtaganden som att vara med
            och stärka möjligheterna för Afghanistans befolkning. Vi är också
            en framework nation i någonting som heter Nordic Battlegroup.
            Vi vet att det här civila transportsystemet och samarbetet och
            de flygplanen har ett antal brister som motmedelssystem och att
            man behöver långa landningsbanor.
          </note>
          <note>
            Men betänk nu att det handlar om en kostnad som vi binder upp
            i 2030 år, om vi skulle fatta det beslut som vi ska fatta i dag
            i kammaren. Jag tycker att vi kan kräva att vi ska ha ett mycket
            mer genomarbetat förslag.
          </note>
          <note>
            Vi har ett antal saker som vi från oppositionen vill ha klarlagda
            när det gäller det här avtalet. Hur kom regeringen fram till 550
            timmar per år? Vi är den näst största användaren efter USA vad
            gäller flygförmåga. Det kommer att kosta oss 363 000 kronor i
            timmen, oavsett om vi ska flyga eller inte.
          </note>
          <note>
            Det finns en sak till man kan påpeka. Det är att om man tittar
            på avtalet, som handlar om 2030 år, så verkar det som om regeringen
            nu försöker fålla in oss i att vi ska vara en ledande framework
            nation när det gäller EU:s stridsgrupper även så många år framöver.
            I propositionens bakgrundstext står det nämligen att det här avtalet
            bygger på att vi ska ha en insatsförmåga på kort tid och kunna
            transportera tungt material och personal inom en insatsradie på
            600 mil från Bryssel inom tio dagar. Det är väl så att när det
            gäller längre tidsintervaller kan man använda fartyg till insatsområdet
            och därefter använda Herculesplanen, vår egen taktiska flygförmåga,
            järnväg eller väg, om det finns möjlighet, men också det nuvarande
            samarbetet Salis.
          </note>
          <note>
            En sak till som man kan se i betänkandet och det här avtalet
            är att Finland bara har tecknat sig för hundra timmar. Jag vet
            att Folkpartiet alltid har hävdat att Finland har många fler soldater
            internationellt. Varför ska de bara ha hundra timmar i så fall?
          </note>
          <note>
            På något sätt rimmar inte detta. Risken är att företrädare för
            majoriteten här i kammaren och försvarsministern i blindo fattar
            detta beslut och inte tar saker och ting i rätt ordning.
          </note>
          <note>
            Vi socialdemokrater ser fram emot Försvarsberedningens rapport,
            Genomförandegruppens arbete och Pliktutredningens förslag. Vi
            tycker att regeringen sedan bör återkomma till riksdagen med avsevärt
            bättre underlag i denna fråga och en genomarbetad långsiktig försvarspolitik.
          </note>
          <note>
            Svenskt försvar och säkerhetspolitik behöver breda uppgörelser
            för att bli trovärdiga. Vi vill det, men frågan är om regeringen
            vill det.
          </note>
          <note type="speaker">
            Anf. 2 GUNILLA WAHLÉN (v):
          </note>
          <note>
            Fru talman! Regeringen föreslår i sin proposition att Sverige
            ska ansluta sig till det multilaterala samarbetet om strategiska
            flygtransporter, förkortat SAC. Syftet med det är ett svensk deltagande
            i att säkerställa det långsiktiga behovet av en strategisk flygtransportförmåga.
          </note>
          <note>
            Jag beklagar att vår försvarsminister inte är här i denna debatt
            om något som är mycket viktigt och ekonomiskt kostsamt och gör
            inlägg och förklarar hur han ser på saken.
          </note>
          <note>
            För mig handlar denna fråga även om Sveriges möjlighet att i
            framtiden ha en självständig utrikespolitik och fortsätta vara
            ett militärt alliansfritt land. Sverige har en lång tradition
            av framgångsrik säkerhetspolitik som byggt på neutralitet, fredliga
            lösningar på konflikter, nedrustning, stöd till FN och solidaritet
            med tredje världen. Vår politik har varit mycket framgångsrik.
            Vi har inte haft någon invasion i Sverige på 200 år, vilket är
            unikt i världen. Många svenskar är väldigt stolta över vår neutralitetspolitik
            och vill fortsättningsvis vara det.
          </note>
          <note>
            Om Sverige ansluter sig till samarbetet om strategiska flygtransporter
            blir det ytterligare ett steg från neutralitet mot ett militärt
            samarbete med Nato. Sedan Sverige gick med i EU har vår militära
            alliansfrihet sakta men säkert tömts på sitt innehåll. I och med
            vårt deltagande i den nordiska stridsgruppen, NBG, frångick Sverige
            sitt tidigare krav på att militära utlandsinsatser alltid ska
            ha ett FN-mandat bakom sig.
          </note>
          <note>
            Sveriges syfte med att delta i SAC är bland annat att kunna fullfölja
            sitt åtagande i EU:s stridsgruppskoncept. Snart är dock den operativa
            tiden slut för NBG och därmed också behovet att delta i SAC för
            att tillgodose stridsgruppens behov. Vänsterpartiet anser att
            Sverige inte bör fortsätta att bidra till EU:s militarisering.
          </note>
          <note>
            Fru talman! Initiativet till SAC kommer från Nato. Förutom Sverige
            och Finland är de övriga länderna som är aktuella för deltagande
            i projektet Natoländer. Dessutom kommer Nato att äga och förvalta
            de tre C 17-planen via sina organisationsenheter som förkortas
            Namo och Nama.
          </note>
          <note>
            Flygplanen till samarbetet upphandlas genom amerikanska myndigheter
            i enlighet med den amerikanska exportlagstiftningen. I de fall
            prioritering i nyttjandet av flygplanen måste göras kommer USA,
            med störst volym flygtid, att prioriteras. Det är helt uppenbart
            att SAC är ett Natoprojekt, och ett svenskt deltagande i samarbetet
            kommer att knyta oss närmare Nato.
          </note>
          <note>
            En majoritet av det svenska folket har aldrig varit för ett Natomedlemskap.
            En Sifoundersökning som genomfördes för någon månad sedan visar
            att endast 29 procent av svenskarna kan tänka sig ett medlemskap,
            medan hela 53 procent säger nej.
          </note>
          <note>
            Inte ens det mest positivt inställda partiet, Folkpartiet, har
            stöd från sina egna väljare. 48 procent av Folkpartiets väljare
            är nämligen mot ett medlemskap och bara 36 procent för, enligt
            denna Sifoundersökning.
          </note>
          <note>
            Regeringen har inte stöd från väljarna i Natofrågan. Det är man
            högst medveten om och väljer i stället att närma sig Nato på andra
            vägar och i tysthet. Genom att man hela tiden inleder samarbeten
            inom olika områden kommer snart argumentet att Sverige redan är
            så involverat i Nato att vi lika gärna kan bli medlemmar att bli
            en självuppfyllande profetia.
          </note>
          <note>
            Jag tror inte att det svenska folkets nej till Nato betyder att
            vi ska samarbeta och vara helt militärt underställda och beroende
            av militäralliansen. Nej, jag tror att svenska folkets nej till
            Nato verkligen betyder nej, och detta nej bör vi politiker ta
            på allvar och respektera.
          </note>
          <note>
            Fru talman! Det avtal som regeringen föreslår att riksdagen ska
            godkänna sträcker sig över 30 år och omfattar en driftskostnad
            på 200 miljoner per år i 30 år. Utöver detta kommer en kostnad
            på 1 450 miljoner kronor för de första fyra åren. Sveriges sammanlagda
            kostnad för avtalet blir därmed nästan 7 ½ miljard. Huvuddelen
            av beloppet ska betalas oavsett om någon flygtid utnyttjas eller
            inte.
          </note>
          <note>
            SAC-samarbetet innebär att varje deltagande stat är skyldig att
            bidra med personal i proportion till anmälda flygtimmar. En svensk
            militärbemanning på ca 25 personer kommer således att permanent
            stationeras i Ungern i 30 år för att uppfylla denna uppgift.
          </note>
          <note>
            Vänsterpartiet anser att det är orimligt att Sverige ska spendera
            så mycket pengar på detta projekt, särskilt nu när försvarets
            budget är så ansträngd. Vi ser inte hur avtalet ska finansieras
            och efterfrågar en prisjämförelse med andra alternativa lösningar.
          </note>
          <note>
            Vänsterpartiet motsätter sig även att ingå ett avtal som sträcker
            sig över en så lång tidsperiod, 30 år, när vi inte ens vet hur
            årets budget ska fås ihop och hur nästa års budget ska klaras
            ut. Om situationen förändras och Sverige vill bryta avtalet kan
            det bli dyrt, eftersom vi är skyldiga att stå för alla direkta
            kostnader som uppstår i samband med utträdet.
          </note>
          <note>
            En annan fråga som måste diskuteras är antalet flygtimmar. Medan
            länder som Tjeckien, Ungern och Bulgarien har bedömt sitt behov
            av flygtimmar per år till mellan 40 och 65 har Sverige skrivit
            avtal på 550 timmar. Dessutom gör regeringen bedömningen att om
            en maximal insats ska genomföras med den nordiska stridsgruppen
            är det enskilda behovet av flygtid betydligt större. Det framgår
            inte någonstans i förslaget varför Sverige skiljer sig så markant
            från övriga länder när det gäller antalet flygtimmar.
          </note>
          <note>
            I förslaget framkommer det inte heller om regeringen har gjort
            någon riskanalys av det faktum att hela den strategiska transportkapaciteten
            är stationerad på en och samma plats. Alla tre C 17-planen planeras
            ju stationeras i Ungern och vara ungerska statsluftfartyg.
          </note>
          <note>
            Vänsterpartiet kan inte ställa sig bakom avtalet. Sveriges tradition
            av neutralitet innebär en rad förpliktelser som gör Sverige lämpat
            som en fredsbevarande kraft. Ett 30-årigt avtal med Nato och USA
            genom SAC skulle göra Sverige mindre trovärdigt internationellt
            och försvåra vårt fredsfrämjande arbete.
          </note>
          <note>
            Fru talman! Vi ser att det finns ett behov av flygtransportkapacitet
            för internationella insatser. Det avtal som vi diskuterar i dag
            har dock alltför många brister. Vänsterpartiet anser att regeringen
            bör återkomma med ett nytt och mycket bättre genomarbetat beslutsunderlag
            i frågan. Att Sverige redan har undertecknat avtalet med förbehåll
            för riksdagens godkännande visar bara att regeringen återigen
            ignorerat det svenska folkets vilja och bakom ryggen tagit ett
            jättekliv närmare Nato.
          </note>
          <note>
            Fru talman! Jag delar de mycket vederhäftiga synpunkter som föregående
            talare, Peter Jonsson från Socialdemokraterna, framförde. Vänsterpartiet,
            Socialdemokraterna och Miljöpartiet har en gemensam reservation.
          </note>
          <note>
            När det svenska försvarets ekonomi är minst sagt ansträngd lägger
            den borgerliga regeringen fram ett nytt oansvarigt förslag som
            innebär ett bindande avtal i 30 år som kommer att kosta Sverige
            7 ½ miljard. Vänsterpartiet vill bygga ett robust försvar som
            har närvaro i hela landet, som kan garantera vår suveränitet men
            som också ska kunna delta i fredsbevarande internationella insatser.
          </note>
          <note>
            Just i dag när vi från Försvarsmakten får förslag om att vi ska
            lägga ned, skära bort och avveckla försvaret på många platser
            i landet är ni beredda att besluta om att vi ska öppna en flygbas
            i Ungern. Ni vill kasta ut barnet med badvattnet. Ni slänger inte
            bara det, ni slänger i väg tvålen också. Kvar blir handduken som
            ni inte vet vad ni ska använda den till. Så den klipper ni sönder
            i bitar som inte går att använda till något vettigt ändamål. Den
            går inte att sy ihop den dag vi kanske behöver den för att få
            ett robust försvar för att säkra vårt eget land.
          </note>
          <note>
            Allianspartierna står för en ekonomisk politik inom Försvaret
            som styrs av behovet att bidra till EU:s militarisering, att få
            vara med i de internationella köttgrytorna och underordna sig
            Natos koncept. Vi gör det med en Natoambassadör i Bryssel och
            deltagande i Isafstyrkor i Afghanistan. Vi vill vara med och bestämma
            i de innersta kretsarna. Sverige som är ett mycket litet land
            i dessa sammanhang kommer aldrig att få en reell makt och förmåga
            att styra om i Natos policy och deras krigsstrategier. Vi kan
            på sin höjd vara en liten god krydda i köttgrytan.
          </note>
          <note>
            Det är vid dagens votering ni borgerliga partier i riksdagen
            har chansen att göra skillnad. Om ni röstar nej till att vi ska
            godkänna detta avtal bidrar ni inte bara till en bättre ekonomi,
            ni låter nästa generation få möjlighet att själv avgöra hur vi
            ska lösa viktiga strategiska frågor och tillåter inte dagens makthavare
            att låsa in oss i avtal som ska gälla tills vi själva är i 8090-årsåldern.
          </note>
          <note>
            Fru talman! Jag yrkar bifall till reservationen.
          </note>
          <note type="speaker">
            Anf. 3 PETER RÅDBERG (mp):
          </note>
          <note>
            Fru talman! Miljöpartiet håller med regeringen om att Sverige
            är i behov av strategiska flygtransporter. Vi har också argumenterat
            för det behovet när Sverige har gått från ett invasionsförsvar
            till ett insatsförsvar.
          </note>
          <note>
            Vi håller också med om att det är bättre att flera länder går
            samman och delar på kostnaden och ägandet av C 17-planen än att
            Sverige självt står för anskaffningen. Miljöpartiet säger därför
            ja till regeringens förslag om att just anskaffa denna kapacitet.
            Det var den positiva delen.
          </note>
          <note>
            Däremot är vi starkt kritiska till regeringens förslag. Jag ska
            nämna fyra punkter.
          </note>
          <note>
            För det första: Inte någonstans i propositionen beskriver regeringen
            behovet av ett så omfattande antal flygtimmar som 550 timmar årligen.
            Inte på en enda rad står det något om det behovet.
          </note>
          <note>
            Vi kan jämföra med andra länder, till exempel med Tjeckien, Ungern
            och Bulgarien. De har bedömt att deras behov ligger på 4065 timmar.
          </note>
          <note>
            För det andra: Regeringen har inte lyckats koppla ihop behovet
            av det föreslagna antalet flygtimmar med det svenska deltagandet
            i internationell freds- och säkerhetsfrämjande verksamhet. Det
            är väl ganska logiskt att försöka koppla ihop de sakerna. Varför
            alla dessa 550 timmar när det inte finns någon koppling på internationell
            basis?
          </note>
          <note>
            För det tredje: Inte heller har regeringen lyckats förklara den
            långa bindningstiden, ca 25 år.
          </note>
          <note>
            För det fjärde: Här gäller kritiken ekonomin. Jag får väl säga
            att det är en otroligt dålig tajmning. I dag kl. 14.00 kommer
            ju ÖB att presentera hur han ser på försvaret och nedläggningen
            där. Samtidigt har vi här framför oss ett förslag som kommer att
            innebära mycket stora kostnader. Den tajmningen är väl inte speciellt
            lyckad.
          </note>
          <note>
            Därför bör regeringen innan det här avtalet ingås återkomma till
            riksdagen med en behovsanalys. För mig är det fullständigt självklart
            att man redovisar behovet innan man lämnar en proposition till
            riksdagen om kostnaden.
          </note>
          <note>
            Kostnaden är 200 miljoner kronor per år. Under de fyra första
            åren kommer kostnaden att ligga på 1 ½ miljard. Dessutom tillkommer
            kostnaden för simulatorer och svensk besättningspersonal, ca 25
            personer per år. Den sammanlagda kostnaden är ca 7 ½ miljard.
            Den kostnaden är inte säker. Det är mycket troligt att den ökar.
            Huvuddelen av dessa pengar kommer att betalas även om vi utnyttjar
            bara en enda timme av de 550 timmarna.
          </note>
          <note>
            Jag vet inte vilken verklighet regeringen lever i när man lägger
            fram ett sådant här förslag samtidigt som försvarets ekonomi ser
            ut som den gör. Detta är för mig en gåta.
          </note>
          <note>
            Jag förväntar mig att de borgerliga politiker som kommer upp
            efter mig här i debatten ger svar beträffande de fyra punkterna,
            så jag avvaktar de svaren.
          </note>
          <note type="speaker">
            Anf. 4 ROLF GUNNARSSON (m):
          </note>
          <note>
            Fru talman! Det är bra att ärendet om strategiska flygtransporter
            nu ligger på riksdagens bord. Detta är en fråga som allianspartierna
            har ärvt från den socialdemokratiska regeringen som inte orkade
            ta beslut. Jag måste dock medge att jag har förståelse för att
            den orken inte fanns. På den tiden fanns det ju ett socialdemokratiskt
            samarbete med Vänstern och Miljöpartiet för att nå majoritet här
            i riksdagen. Just dessa båda partier är det inte mycket att hålla
            i handen här i kammaren definitivt inte i försvarsfrågor och definitivt
            inte Vänstern.
          </note>
          <note>
            Majoriteten i utskottet konstaterar att det i Europa finns en
            stor brist på strategisk flygtransportkapacitet för internationella
            insatser. Det avtal som nu föreligger i form av ett förslag till
            riksdagen är ett multilateralt avtal enligt vilket det är 15 länder,
            stater, som ska samarbeta. Två av de tre partirepresentanter som
            talat före mig här har intygat behovet av transportkapacitet.
            Både Vänstern och Miljöpartiet har vitsordat det behovet.
          </note>
          <note>
            Avtalsförslaget syftar helt till att bemästra rådande brist på
            flygkapacitet. Försvarsmakten behöver ha tillgång till en strategisk
            flygtransportkapacitet så att man snabbt kan transportera skrymmande
            och tung utrustning över stora avstånd och till platser som saknar
            storflygplatser med terminalkapacitet och där det råder en förhöjd
            hotbild för flygverksamhet.
          </note>
          <note>
            Just beträffande det sistnämnda, förhöjd hotbild, skulle det
            vara intressant att höra vad Socialdemokraterna nu tycker. Man
            säger ju nej till detta och allierar sig med Vänstern och Miljöpartiet.
            Hur tänker man sig en lösning på frågan om en förhöjd hotbild
            när det gäller fortsatt flygverksamhet om framlagt förslag inte
            skulle gå igenom? Är linjen att fortsätta att flyga med plan utan
            så kallade motmedel?
          </note>
          <note>
            Det finns förstås funderingar kring varför Socialdemokraterna
            inte orkar vara med på det här beslutet. Arbetet med att lösa
            flygtransportfrågan kommer alltså från den socialdemokratiska
            regeringen. Men man orkade, som sagt, inte ta beslut. Jag ska
            lite grann redogöra för bakgrunden i detta ärende.
          </note>
          <note>
            Jag kommer att tänka på hur det var hemma då barnen var små och
            man skulle läsa sagor. Jag tänker på boken Emma Tvärtemot . Det
            är den boken jag har i tankarna när jag ser hur Socialdemokraterna
            agerar i den aktuella frågan. Numera är man emot allt.
          </note>
          <note>
            Den socialdemokratiska regeringen arbetade på sin tid med frågan.
            Man bedrev en ganska offensiv lobbningsverksamhet också mot oss
            som då var i opposition. Det var ganska oblyga och klara inviter
            om en gemensam överenskommelse lyssna nu om köp av två transportplan.
          </note>
          <note>
            Det handlade då om köp av två egna transportplan. Sverige ensamt
            skulle köpa dessa. Alla farhågor kring vad som skulle hända med
            de nu föreslagna planen, Peter Jonsson, gällde väl också de två
            plan som ni på er tid ville köpa? Kostnaden då var, sades det,
            ca 4 miljarder för två plan. Dessutom skulle driftskostnaden tillkomma
            okänd kostnad.
          </note>
          <note>
            Det blev inget av detta. Frågan fanns i skrivbordslådan då alliansen
            tog över Försvarsdepartementet. Behovet var, och är, stort. Det
            instämmer till och med oppositionen i sina skrivningar i. Men
            sedan?
          </note>
          <note>
            Därför är det, fru talman, mycket förvånande att Socialdemokraterna
            hoppar av. Men självklart har jag kunskap om politiskt spel. Och
            visst är det enklast att ställa sig åt sidan det var det där med
            Emma Tvärtemot .
          </note>
          <note>
            Jag undrar, Peter Jonsson, hur Socialdemokraternas alternativ
            ser ut. Jag hoppas på att få ett svar i debatten här i dag.
          </note>
          <note>
            Socialdemokraterna jag håller mig till det partiet då övriga
            partier knappast är att räkna med i sådana här ärenden, även om
            Miljöpartiet har en motion där man delvis säger ja men som slutar
            i ett nej och en rödgrön röra i en gemensam reservation tar självklart
            på sig ett stort ansvar när man nu säger nej. Man säger alltså
            nej till ett förslag som man själv har lanserat.
          </note>
          <note>
            Kanske är det ordet Nato som skrämmer och som gör att Socialdemokraterna
            inte orkar vara med om ett beslut i en fråga som de själva arbetat
            för. Är det så?
          </note>
          <note>
            De transportplan som vi i dag nyttjar saknar motmedel. De kräver
            långa landningsbanor dessutom landningsbanor av hög kvalitet.
            De flygplan som ingår i det nu föreslagna projektet har en betydligt
            längre och bättre räckvidd än tidigare använda transportplan.
          </note>
          <note>
            Ingen politiker har hittat på detta med 550 timmar per år och
            de behov som finns. Den summan har Socialdemokraterna tydligen
            bättre information och kunskap om för att kunna ifrågasätta.
          </note>
          <note>
            Peter Jonsson, vilken siffra är aktuell för Socialdemokraterna?
            Vilket underlag har ni haft när ni har kommit fram till en annan
            siffra än 550? Ni har säkert ett klurigt svar. Jag är spänd på
            att få det.
          </note>
          <note>
            Frågan kom också, som det står i protokollet, upp i arbetet med
            detta betänkande. Svaret blev just att 550 timmar är det bedömda
            behovet, vad man anser sig behöva.
          </note>
          <note>
            Som sagt: Vi har inte kunnat diskutera någon annan siffra. Vi
            kan inte pruta. Det är ingen auktion när det gäller de 550 timmarna.
            Vi har fått den siffran och tror på den.
          </note>
          <note>
            Prioriteringen vem som ska få använda planen har också diskuterats.
            Då det är 15 länder som kommer att stå som ägare är prioriteringen
            att det först gäller länder som behöver planen för att rädda liv.
            Det är en självklarhet. Det känns också som en viktig trygghet
            för oss svenskar att det är så i vårt internationella arbete.
            Därefter ska, enligt det förslag till avtal mellan de 15 länderna
            som i dag ligger på riksdagens bord, det land som har det största
            antalet flygtimmar ha tillgång till flygkapacitet. Det tycker
            vi också är en viktig bit.
          </note>
          <note>
            Sett till den rödgröna reservationen är det i alla fall positivt
            att till och med Vänstern delar uppfattningen att det behövs strategisk
            flygtransportkapacitet för militära insatser, som man skriver
            i reservationen. Men i deras fall ni hörde ju nyss Gunilla Wahlén
            är spöket självklart Nato. Det partiets stora Natofrossa gör att
            det är helt omöjligt att ens diskutera frågan. Dessutom har Vänsterpartiet
            inte en enda spänn, inte en enda krona, att ägna åt den här verksamheten.
          </note>
          <note>
            Däremot är det Vänstern som ofta ropar högst när det gäller säkerheten
            vid olika arrangemang. Det här är en säkerhetsfråga, som vi ser
            saken, när det gäller detta med motmedel. Men den kombinationen
            håller inte för Vänstern här.
          </note>
          <note>
            Fru talman! Jag undrar då med riktning till Peter Jonsson:
          </note>
          <note>
            Fru talman! En annan spännande läsning, som i och för sig måste
            beklagas, är snabbprotokollet från interpellationsdebatten i måndags.
            Det gällde visserligen då hemvärnet, men två riksdagsledamöter
            från Socialdemokraterna gick in på internationella insatser. Det
            fick naturligtvis oss att reagera och fundera på vad man menade
            i den debatten. Är Socialdemokraterna beredda att börja backa
            ur de internationella insatserna?
          </note>
          <note>
            Det var som sagt två riksdagsledamöter, partikolleger till Peter
            Jonsson, som ifrågasatte internationell verksamhet. En ifrågasatte
            till och med en verksamhet i Kongo som skedde under socialdemokratiskt
            styre. Jag vill bara fråga om Socialdemokraterna har någon annan
            inriktning på den här verksamheten än tidigare.
          </note>
          <note>
            Sedan var det detta med svarta hål, som Peter Jonsson var inne
            på. Peter Jonsson och jag kom alldeles nyss från ett seminarium,
            och det är en timme, 60 futtiga minuter, sedan Peter Jonsson fick
            höra hur devisen svarta hål uppkom. Ja, inte var det under borgarnas
            tid vid makten. Det var till och med en filosofie doktor som berättade
            att hon började studera och forska i det här med svarta hål då
            Socialdemokraterna för exakt tio år sedan råkade ut för detta
            svarta hål i försvarsbudgeten. Det var också en statssekreterare,
            socialdemokrat, som var med och refererade till detta svarta hål
            och att det var under Socialdemokraternas tid.
          </note>
          <note>
            Jag tycker att vi ska vara lite försiktiga med vem som har orsakat
            det budgetunderskott som försvaret har just nu och som är högaktuellt
            dessa dagar.
          </note>
          <note>
            Fru talman! Jag yrkar med dessa ord bifall till förslaget i betänkandet
            och avslag på reservationen.
          </note>
          <note type="speaker">
            Anf. 5 PETER JONSSON (s) replik:
          </note>
          <note>
            Fru talman! Det var många frågor, och jag kommer naturligtvis
            att försöka besvara dem i en helhet utifrån hur vi ser på just
            det betänkande som lagts fram.
          </note>
          <note>
            Det är precis som Rolf Gunnarsson, moderat, säger, att vi diskuterade
            att ha strategisk flygtransportförmåga i Sverige via köp av två
            C 17. Men vi kom fram till att det skulle bli alldeles för dyrt,
            och vi måste gå in och titta på hur vi i framtiden ska verka internationellt.
          </note>
          <note>
            Det är det här som är den springande punkten i vår reservation,
            Rolf. Om du läser den och tänker efter: Vad är det vi säger? Jo,
            vi säger så här: Gör saker och ting i rätt ordning! Det pågår
            ett väldigt stort arbete nu som ni från majoritetens sida har
            dragit i gång med förändring i Försvarsmakten. De ska leverera
            resultat både i år och nästa år.
          </note>
          <note>
            I dag är vi ute i Afghanistan och i Kosovo, och vi har varit
            i Liberia. Vi har använt oss av de förmågor som finns redan i
            dag. Det har fungerat bra även om det, precis som Rolf Gunnarsson
            säger, saknas några saker när det gäller den flygförmåga som vi
            använder i Salissamarbetet. Men det har fungerat, så det är ingen
            ko på isen. Det är bättre att man gör det ordentligt och har ett
            bra beslutsunderlag för att titta på var och hur vår internationella
            kapacitet kommer att se ut i framtiden.
          </note>
          <note>
            Ska vi vara framework nation i Nordic Battlegroup i 30 år? Är
            det meningen att vi ska vara en ledande nation? Det har ju varit
            en av de mest kostnadsdrivande sakerna när det gäller försvarets
            budget. Det har vi inte ens diskuterat. Det är det vi menar: Kom!
            Vi har sträckt ut handen och vill ha en dialog med alliansen och
            den borgerliga regeringen. Men ni vill ju inte ta den handen för
            diskussion, utan ni vill köra ett eget race. Då tycker jag att
            ni ska stå till svars för er egen politik och inte hela tiden
            i varje debatt i kammaren i två år skylla på socialdemokratin.
            Stå upp för den politik ni för!
          </note>
          <note type="speaker">
            Anf. 6 ROLF GUNNARSSON (m) replik:
          </note>
          <note>
            Fru talman! Jag står upp för den politik som vi i alliansen för.
          </note>
          <note>
            Motivet till att ert projekt inte gick i hamn var inte det som
            Peter Jonsson sade nu. Vi uppvaktades i den frågan ända fram till
            sommaren inför valet när ni fick lämna departementet. Det sades
            inte alls att det var motivet till att det inte skulle bli någonting.
            Det var ett klart, konkret besked från departementet att man ville
            köpa in två plan, och vi var positiva i den diskussionen, i alla
            fall i den förberedande diskussionen kring det här.
          </note>
          <note>
            Att det blev för dyrt var inte motivet till att det avskrevs.
            Det kom ett val emellan, och ni fick lämna departementet.
          </note>
          <note>
            Men det finns fortfarande några frågor. I övrigt kan jag instämma
            i flera av Peter Jonssons kommentarer.
          </note>
          <note>
            Varför tycker ni att 550 timmar är fel? Hur har ni kommit fram
            till ert alternativ? Hur har ni räknat fram att det behovet finns,
            mot det som Försvarsmakten har kommit fram till?
          </note>
          <note>
            Är motmedelsfrågan viktig i de fortsatta flygningarna? Är det
            bara en bagatell för er? Vi tycker att det är en viktig sak. Vi
            har ett stort ansvar när det gäller att flyga utan motmedel.
          </note>
          <note>
            Den kanske viktigaste frågan av alla är den ideologiska frågan,
            om det som sades i måndagens interpellationsdebatt var en omsvängning
            i den socialdemokratiska politiken när det gäller internationella
            insatser. Var det en omsvängning, eller var det två urspårningar
            av två kolleger till dig?
          </note>
          <note type="speaker">
            Anf. 7 PETER JONSSON (s) replik:
          </note>
          <note>
            Fru talman! Interpellationsdebatten får interpellanterna stå
            för. Jag har själv inte lyssnat på debatten. Men vi har inte gjort
            någon förändring av vår inriktning när det gäller internationell
            politik för Försvarsmaktens räkning.
          </note>
          <note>
            Rolf Gunnarsson nämnde 550 timmar och frågade hur vi kom fram
            till att det inte ska vara 550 timmar. Du lyssnar inte på vad
            jag säger, Rolf. Jag säger så här: Gör saker och ting i rätt ordning!
            Då kanske vi kommer fram till något annat än 550 timmar, beroende
            på vilken inriktning vi ska ha internationellt. Om vi inte ska
            vara framework nation exempelvis i framtiden kanske vi inte behöver
            550 timmar. Vi vet inte det eftersom vi inte har haft en ordentlig
            diskussion om på vilket sätt vi ska använda den svenska försvarsmakten
            i framtiden.
          </note>
          <note>
            När det gäller de insatser vi gör i dag använder vi ju Hercules.
            Herculesplanen har motmedelssystem, men de kan inte flyga så långt.
            Det var det jag sade i mitt inledande anförande, att när det gäller
            långsiktiga insatser som är av längre art, där vi inte behöver
            stå i beredskap i tio dagar utan kanske 3090 dagar, har vi en
            påfyllnad via andra transportmedel. Det är exempelvis båt, som
            kör till en hamn och att vidaretransporten sedan sker med Hercules,
            på järnväg eller väg beroende på hur det ser ut i den insatsort
            där vi är. Det fungerar ju i dag. Det är egentligen inte det som
            är det stora bekymret.
          </note>
          <note>
            Vi har sagt i vår reservation: Titta över, diskutera och ta fram
            ett underlag så kanske vi i framtiden kommer fram till ett förslag
            som är mer balanserat än ett åtagande på 2030 år till, när Försvarsmaktens
            ekonomi är i fullständigt haveri som den är för tillfället. Det
            får naturligtvis ni i regeringen vara ansvariga för. Det kan ni
            inte skylla på oss socialdemokrater. Ta tag i politiken på det
            här området så ska ni se att vi kan föra ett resonemang i framtiden!
          </note>
          <note type="speaker">
            Anf. 8 ROLF GUNNARSSON (m) replik:
          </note>
          <note>
            Fru talman! Om jag tar det senaste om haveriet: Vi har genomgått
            haverier, så vi kanske har någonting att lära om hur man tar hand
            om svarta hål. Det är inte första gången på de 14 år som jag har
            varit i försvarsutskottet som vi har svarta hål, utan de har uppstått
            med socialdemokratiska regeringar, naturligtvis med Vänstern och
            Miljöpartiet i släptåg.
          </note>
          <note>
            Det var ett bra besked att Peter Jonsson i alla fall kan säga
            att det som sades i interpellationsdebatten av hans kolleger i
            måndags inte är någon verklighet och att det inte är något värde
            i det. Det är ett glädjande besked. Vad som fick oss att fundera
            var att socialdemokraterna i försvarsutskottet inte fanns med
            på motionen i fråga om strategin för internationella insatser.
            Det förvånade oss också från början. Allt det här tillsammans
            gjorde att vi förvånades och starkt funderade på om ni socialdemokrater
            hade någonting på gång och tänkte börja avvika från den inriktning
            ni tidigare har haft. Det fanns flera saker som vi lade ihop,
            och ett plus ett blev till slut två och gav oss dessa funderingar.
          </note>
          <note>
            När det sedan gäller detta med motmedel, Hercules och annat är
            en jämförelse mellan Hercules och de plan som nu föreslås som
            att jämföra den gamla folkvagnen med en ny mercedes. Och motmedelsfrågan
            är i alla fall för oss väldigt viktig när det gäller att flyga
            i områden som icke är säkra.
          </note>
          <note type="speaker">
            Anf. 9 PETER RÅDBERG (mp) replik:
          </note>
          <note>
            Fru talman! Jag får börja med att yrka bifall till min reservation,
            som jag glömde att göra.
          </note>
          <note>
            Vi behöver flygtimmar, sade Rolf Gunnarsson. Ja, vi håller med
            om det. Vi är helt överens i sak, och jag tror att alla partier
            är överens i sak.
          </note>
          <note>
            Sedan sade Rolf Gunnarsson något som är intressant: Vi har fått
            den siffran och vi tror på den. Men det står ju inget i propositionen
            om var de 550 timmar som ni tydligen tror på kommer ifrån. Jag
            vill ha ett svar på detta.
          </note>
          <note>
            För mig är det fullständigt självklart att om man ska köpa något
            för 7 ½ miljard kronor, som är mycket pengar, måste man väl ha
            ett underlag innan man kan fatta ett bra beslut. Det underlaget
            finns inte.
          </note>
          <note>
            Det finns heller ingen koppling mellan antalet flygtimmar och
            det svenska deltagandet i internationell freds- och säkerhetsfrämjande
            verksamhet, som är vårt huvuduppdrag.
          </note>
          <note>
            Jag skulle också vilja ha en kort förklaring, utifrån det ekonomiska
            läget just nu, till hur man kan binda upp sig 2530 år för en total
            kostnad på 7 ½ miljard kronor.
          </note>
          <note>
            Ni ger inget svar på de här frågorna, och jag skulle vara tacksam
            för svar.
          </note>
          <note type="speaker">
            Anf. 10 ROLF GUNNARSSON (m) replik:
          </note>
          <note>
            Fru talman! Jag vet inte hur man jobbar inom Miljöpartiet. Men
            jag resonerar så här. Om Försvarsmakten bedömer att behovet är
            550 timmar, har vi inte i vare sig min partigrupp eller i alliansgruppen
            någon typ av auktion där vi sitter och säger att det räcker med
            450, 475 eller 400, därför att det är kritik mot det här. Jag
            tror och vi har trott på den siffra som har presenterats. Det
            är inte vi politiker som är specialister och kan göra den bedömningen.
            När vi har fått ett underlag som säger att 550 timmar är det svenska
            behovet har vi trott på det, och jag tror fortfarande på det och
            på att det är ett riktigt underlag. Jag har inte gått in och gjort
            någon revision av den siffran, utan den siffran har bedömts som
            det verkliga behovet, och då har vi stannat vid den utan någon
            förhandling för att pruta lite grann.
          </note>
          <note>
            När det gäller det ekonomiska läget just nu är jag tillbaka till
            det som jag sade till Peter Jonsson. Och Peter Rådbergs parti
            har ju tillhört en majoritet som har haft svarta hål här, även
            om man har stått vid sidan om och skickat fram andra partier i
            svarta-hål-diskussionen. Men Peter Rådbergs parti har ju haft
            tjänstepolitiker i departementen som övervakat de här frågorna.
            Trots detta fick man svarta hål, så vi från alliansen kanske inte
            har så mycket att lära av Peter Rådberg. Men erfarenheter finns
            det givetvis, eftersom svarta hål har uppstått tidigare.
          </note>
          <note type="speaker">
            Anf. 11 PETER RÅDBERG (mp) replik:
          </note>
          <note>
            Fru talman! Då lever vi i helt olika världar. Rolf Gunnarsson
            säger återigen att han fått ett papper på att det behövs 550 timmar
            och ifrågasätter inte detta. Jag kan försäkra dig om att om jag
            hade suttit i samma situation hade jag penetrerat varje timme
            och krävt ett riktigt underlag på vad behovet är. Det har inte
            regeringen gjort och det har inte Moderaterna gjort. Det förvånar
            mig otroligt mycket.
          </note>
          <note>
            Det är ju vi som är ansvariga för beslutet. Då kan man väl inte
            skylla på Försvarsmakten och säga att det är de som har fattat
            beslut, men det är precis det som Rolf Gunnarsson säger. Men jag
            är ändå tacksam för att du är så ärlig som du är och säger: Vi
            har inte gjort någonting, utan vi har tagit de 550 timmarna in
            blanko, och sedan kör vi på det. Det är precis vad Rolf Gunnarsson
            står här och säger. Detta tycker jag är oerhört anmärkningsvärt.
          </note>
          <note>
            För att återgå till den andra frågan som jag ställde, nämligen
            den om våra internationella uppdrag, har vi gått från ett invasionsförsvar
            till ett insatsförsvar. Då måste man koppla dessa 550 timmar och
            behoven till just de internationella uppdragen. Det finns inte
            en enda rad om just den kopplingen.
          </note>
          <note>
            När det gäller de 7 ½ miljarderna kan inte jag som riksdagsledamot
            läsa ut de konkreta behoven. Det är dessa jag vill ha reda på.
            Vi är ju för att vi ska ha den här typen av flygplan vi, Socialdemokraterna,
            Vänstern och de borgerliga partierna men då måste vi ha ett underlag
            så att vi har något att ta ställning till. Det underlaget får
            jag inte.
          </note>
          <note type="speaker">
            Anf. 12 ROLF GUNNARSSON (m) replik:
          </note>
          <note>
            Fru talman! När man läste Peter Rådbergs motion i den här frågan
            trodde man att han skulle orka hela loppet ut och stå för det
            som står i motionen. Då hade han varit med majoriteten i dag i
            det här ärendet. Men sedan ven tydligen någon partipiska som gjorde
            att han inte kunde vara med.
          </note>
          <note>
            Vi tar frågan om de 550 timmarna en gång till. Om jag som politiker
            får det här ärendet gör jag inte någon egen undersökning av det.
            Men regeringen har självklart arbetat med den här siffran och
            penetrerat den från det att man fick den från Försvarsmakten till
            regeringen. Men när vi sedan fick siffran 550 hade den ju redan
            gåtts igenom på departementet. Så jobbar i alla fall vi.
          </note>
          <note>
            Vi startar inte en till utredning om de 550 timmarna, utan vi
            litar till fullo på vad departementet har kommit fram till i uppgörelser
            och diskussioner med Försvarsmakten. Så jobbar vi. Vi kan inte
            sitta och diskutera varje siffra som kommer, men om vi ifrågasätter
            något har vi ständiga möten med departementet då vi tar upp det.
            Men i det här läget hade departementet undersökt siffran och sade
            att 550 timmar var behovet. Då nöjer jag mig med det, och det
            kommer jag att göra även fortsättningsvis, för att jag vet att
            regeringen och departementet har tittat på siffran. Jag ifrågasätter
            inte mina egna partikamrater på departementet och det underlag
            som de gör där. Jag litar på dem.
          </note>
          <note type="speaker">
            Anf. 13 GUNILLA WAHLÉN (v) replik:
          </note>
          <note>
            Fru talman! Det är bra att Rolf Gunnarsson litar på sin egen
            regering. Det är ju helt rimligt att man gör det.
          </note>
          <note>
            Jag tycker också att det är bra att kammaren och Moderaterna
            har förstått att Vänsterpartiet tycker att vi behöver ha en transportkapacitet.
            Eftersom vi ska delta i internationella fredsbevarande insatser
            måste soldater och materiel kunna transporteras dit.
          </note>
          <note>
            Rolf Gunnarsson frågar om vi lider av Natofrossa. En majoritet
            av Sveriges befolkning tycker inte att vi ska gå med i Nato, så
            i så fall är det en majoritet av Sveriges befolkning som har anledning
            att ha frossa tillsammans med oss. Det här är ett långtgående
            Natosamarbete. Det går inte att komma ifrån.
          </note>
          <note>
            Rolf Gunnarsson sade också att det var svårt för den tidigare
            regeringen att tillsammans komma fram till hur ett förslag skulle
            se ut. Men det var inte det här förslaget som låg på bordet då.
            Det är det förslag som er regering har förhandlat fram som vi
            diskuterar i dag, och det ser inte bra ut.
          </note>
          <note>
            Vi kan tänka oss andra lösningar. Man kanske ska ha en samnordisk
            lösning. Man kanske ska kräva att EU ser till att EU:s insatsstyrkor
            har en transportkapacitet så att det, oavsett vilket land inom
            EU som ska skicka i väg en battle group , finns ett system där
            man använder transportkapacitet som EU gemensamt står för och
            som inte är Natoägt. Det kan alltså finnas olika lösningar.
          </note>
          <note>
            Jag måste fråga vad det finns för skäl till att man anser att
            25 eller 30 år är en rimlig tid. Jag skulle säga att det vore
            rimligt, om man absolut måste få i gång det här snabbt, att ha
            en avtalstid på fem år. Då kan man omförhandla det. Men 30 år?
          </note>
          <note type="speaker">
            Anf. 14 ROLF GUNNARSSON (m) replik:
          </note>
          <note>
            Fru talman! När det först gäller detta med Natofrossan är det
            ju en väldig skillnad, Gunilla Wahlén, på att säga ja, nej eller
            att tveka till att vi ska ha ett Natomedlemskap. Jag vill påpeka
            att det inte är något parti som just nu driver att vi ska gå med
            i Nato.
          </note>
          <note>
            Vad jag menar med Natofrossa är att när man läser er motion får
            man känslan att här är det verkligen människor som har Natofrossa.
            Motionen innehåller så mycket skriverier som visar på Natofrossa.
            Det är inte den där svensken som säger sig vara tveksam eller
            som säger nej eller ja. Det är en väldigt stor skillnad.
          </note>
          <note>
            När 15 länder ska diskutera blir det naturligtvis ett slutresultat.
            Nu blev det detta. Jag kan också ha synpunkter på om det är för
            kort eller långt, men när 15 länder hade diskuterat färdigt blev
            det detta avtalsförslag. Jag har också förståelse för att man
            kan diskutera om det är för långt eller inte. Ibland är det för
            korta avtal vi får. Det kan man alltid diskutera, Gunilla Wahlén.
          </note>
          <note>
            Det här är inte detsamma som Socialdemokraternas förslag. Som
            jag sade i talarstolen var det att Sverige skulle köpa två egna
            plan. Det var det man ville diskutera med oss i oppositionen på
            den tiden. Man kom till oss och frågade för att man ville ha en
            bred uppgörelse, och vi var positiva. Men sedan kom valet emellan,
            och det blev inget av det köpet. Det är helt rätt att detta är
            ett helt annat förslag och ett helt annat koncept. Vi tror mer
            på detta, annars hade vi fortsatt med egenköpet. Men det gjordes
            inte, för vi tror att detta är en bättre lösning.
          </note>
          <note type="speaker">
            Anf. 15 GUNILLA WAHLÉN (v) replik:
          </note>
          <note>
            Fru talman! Efter det förslag som fanns förra perioden, eller
            kanske rent av perioden dessförinnan, har man tänkt ett varv till.
            Jag menar att problemet med detta förslag är att det har kommit
            så hastigt fram att man inte har tänkt ett varv till.
          </note>
          <note>
            Vänsterpartiets största invändning mot detta är att det är ett
            trettioårigt avtal. Vi skulle kunna stå ut med ett avtal på ett
            par år för att till exempel få fram en transportkapacitet i ett
            koncept med Nato eftersom vi måste få fram transportmedel till
            våra styrkor som finns i Afghanistan. Så länge de finns där måste
            vi ansvara för det.
          </note>
          <note>
            Varför är det en ko på isen? Varför måste vi bestämma detta i
            dag? Det står i propositionen att kapaciteten på 550 timmar inte
            kommer att räcka om vi ska skicka i väg en NBG-styrka 2011. Då
            måste vi ha ytterligare kapacitet. Varför ska vi bygga ett system
            som inte är hållbart? Varför kan vi inte fortsätta transportera
            tunga saker med båt som vi har gjort hittills och ha en längre
            inställelsetid än tio dagar? Det är det som kostar.
          </note>
          <note>
            Det går inte att fråga regeringen eftersom försvarsministern
            inte är här, utan det blir regeringens företrädare Rolf Gunnarsson
            som ska svara på frågan. Varför är det en ko på isen? Varför måste
            man fatta beslut om detta i dag?
          </note>
          <note>
            När det gäller de 550 timmarna kunde man ha valt en samnordisk
            lösning där de nordiska länderna gått samman om ett paket med
            timmar eller en lösning där Nordic Battlegroup-länderna hade ett
            paket. Men Irland finns av någon anledning inte med i paketet.
            Vad är det som gör att vi måste fatta beslut nu? Vad är det som
            gör att det måste vara så långvarigt? Varför ska vi låsa 1,5 miljarder
            de närmaste tre fyra åren i detta projekt?
          </note>
          <note type="speaker">
            Anf. 16 ROLF GUNNARSSON (m) replik:
          </note>
          <note>
            Fru talman! För tre fyra år sedan dök frågan upp för första gången.
            När beslut nu fattas fyra år senare kan man inte säga att det
            är en ko på isen. Någon gång måste man komma till skott. Det är
            ett viktigt ärende. Vi flyger i dag ännu en gång utan motmedel;
            vi flyger ett plan som inte är säkert, så att säga. Det här är
            en viktig fråga att lösa.
          </note>
          <note>
            Man kan alltid diskutera avtalets längd, om det ska vara på 30
            år, 20 år, 10 år eller, om Vänstern ska vara med, bara några år.
            En sådan uppgörelse är hägrande, men jag tror att den är långt
            borta.
          </note>
          <note>
            Ska man till sist säga något positivt om Gunilla Wahlén är det
            att hon nu börjar tala om att skicka NBG i framtiden. Det är en
            öppning som Vänstern inte tidigare har gjort. Det tackar jag särskilt
            för. Där kanske vi kan få en bred uppgörelse i fortsättningen.
          </note>
          <note type="speaker">
            Anf. 17 STAFFAN DANIELSSON (c):
          </note>
          <note>
            Fru talman! Det är viktigt att Sverige tar sitt ansvar för fred
            och säkerhet, både här hemma och där ute där människor lider vid
            till exempel inbördeskrig eller andra tillstånd av ofred. Därför
            har det nya insatsförsvaret utformats för att flexibelt och rörligt
            kunna sättas in vid internationella fredsfrämjande insatser.
          </note>
          <note>
            De svenska bidragen i freds- och säkerhetsfrämjande insatser
            ska öka så att en dubblering av den svenska utlandsstyrkans förmåga
            åstadkoms. Sverige ska ha förmåga att samtidigt leda och delta
            i två insatser av bataljonsstorlek och tre mindre insatser. Det
            står i den internationella strategin, Peter Jonsson, så det finns
            ett underlag för hur mycket vi vill vara ute och främja fred och
            säkerhet internationellt. Vi ska också kunna delta i EU:s snabbinsatsstyrkor
            där just nu över 2 000 svenska soldater ligger i tiodagarsberedskap
            om ett akut krisläge skulle inträffa.
          </note>
          <note>
            Det är mot denna bakgrund som det är nödvändigt att Sverige säkerställer
            en tillräcklig strategisk flygtransportkapacitet för att snabbt
            kunna transportera skrymmande och tung utrustning över stora avstånd
            till flygplatser där beskjutning kan inträffa.
          </note>
          <note>
            Peter Jonsson var inne på att det går med tåg i stället. Det
            är klart att transibiriska järnvägen skulle vara miljövänligare,
            men det har andra nackdelar och kanske inte är fullt realistiskt.
          </note>
          <note>
            Den flygkapacitet Sverige i dag disponerar räcker inte. Den finns
            inte internationellt att få tag på. Vi har ett civilt europeiskt
            samarbete och Herculesplan, men det räcker inte. När vi ska landa
            på banor internationellt är det inte asfaltbanor som på Arlanda;
            det är andra omständigheter. Det krävs säkerhet och trygghet för
            personal och materiel.
          </note>
          <note>
            Om Sverige köper egna C 17-plan, vilket Rolf Gunnarsson helt
            korrekt sade att Leni Björklund och Socialdemokraterna var mycket
            nära att göra och ville förankra, blir det nog både längre bindningstider
            och dyrare om det är det alternativ Vänsterpartiet förespråkar.
          </note>
          <note>
            Då återstår den realistiska lösning som nu har valts och som
            jag trodde att riksdagen stod bakom, det vill säga ett multilateralt
            samarbete där ett antal länder delar på flygplanskapacitet och
            kostnad. Det är 13 Nato-länder, Sverige och Finland som köper
            in tre stora C 17-plan som sammantaget kan svar för 3 0004 000
            flygtimmar per år. Jag trodde att vi var överens om det, men jag
            börjar tvivla. Jag ska återkomma till det.
          </note>
          <note>
            Givet att vi vill vara med i ett multilateralt samarbete är detta
            det enda som finns på planen. Det finns inget på gång inom Norden
            eller EU. Det är detta som finns.
          </note>
          <note>
            Givet att vi vill ha detta, hur många flygtimmar ska då Sverige
            boka upp sig för med tanke på det internationella ansvar som vi
            i bred samstämmighet har förklarat oss villiga att ta?
          </note>
          <note>
            Försvarsmakten har gjort en beräkning av behovet till 550 timmar
            per år. Peter Rådberg har flera gånger sagt att det inte står
            ett ord om detta i propositionen, men på s. 5 står det att Försvarsmakten
            har gjort en analys där det behövs ett grundbehov om 400 flygtimmar
            per år till större insatser och 150 flygtimmar per år för att
            stödja de mindre insatserna. Därtill tillkommer battle groups
            och sådant som Gunilla Wahlén sade. Här finns alltså en bedömning.
          </note>
          <note>
            Peter Rådberg, vem kan göra bedömningen bättre mot bakgrund av
            våra internationella strategier och fastlagda mål i riksdagen
            än Försvarsmakten? Det är möjligt att Peter Rådberg skulle ha
            gjort det bättre, vad vet jag? Men som Rolf Gunnarsson sade har
            regeringen fått dessa siffror, haft en dialog och bedömer dem
            som rimliga. Det är det som står för dimensioneringen.
          </note>
          <note>
            Skulle Sverige inte utnyttja alla timmar som vi tecknar oss för,
            och som gör att vi kommer långt fram i kön när vi behöver utnyttja
            kapaciteten, kan andra länder ta över om de vill köpa kapacitet
            och betala våra timmar. Det kommer säkert att bli dyrare, Peter.
            Skulle vi ta det alternativet skulle det kosta mycket, och vi
            skulle inte vara säkra på att få det.
          </note>
          <note>
            Jag trodde att de tre oppositionspartierna ställer sig bakom
            att Sverige deltar i detta projekt, men det är möjligt att det
            inte är så. Man verkar definitivt inte acceptera de villkor som
            faktiskt är fastlagda och beslutade för just den möjlighet som
            vi nu ska besluta om.
          </note>
          <note>
            Att det är orimligt att betala även om inte flygtiden utnyttjas
            säger man i reservationen och efterlyser alternativa lösningar.
            Ja, vilka då? Ska man riva upp detta projekt och börja om från
            början? Ska vi inleda ett nytt projekt? Med vilka då? Norge är
            med; det finns inget underlag för ett nordiskt samarbete om detta.
          </note>
          <note>
            EU har inga sådana planer. Ska vi gå till andra kontinenter?
            När är det klart? Det gäller att kunna ta ansvar för det man lovar
            när man ska bistå internationellt.
          </note>
          <note>
            Jag tycker att oppositionen är ute på väldigt hal is. Jag är
            mest förvånad över att Socialdemokraterna är med om detta. De
            insåg det aktivt när de satt i regeringsställning och Sverige
            självt ville köpa två C 17-plan. Nu ska vi med i ett samarbete
            om tre.
          </note>
          <note>
            Oppositionen tycker också att antalet bokade flygtimmar är för
            stort eftersom USA bara har beställt 1 000 och Tjeckien, Ungern
            och Bulgarien bara runt 5060 timmar per år. Det stämmer i och
            för sig.
          </note>
          <note>
            Det är säkert korrekt att USA har ett mångdubbelt större behov
            av flygtimmar. Men man har också väldigt många egna C 17-plan,
            190 stycken.
          </note>
          <note>
            Man säger att Finland bara bokar 100 timmar. Norge har bokat
            400, vilket är relativt sett mer än vad Sverige gör. Finland satsar
            framför allt på ett invasionsförsvar och inte på ett försvar som
            kan användas internationellt som ett insatsförsvar.
          </note>
          <note>
            Jag ska ställa samma fråga som Rolf Gunnarsson. Börjar Socialdemokraterna
            attraheras av Vänsterpartiets nostalgiska drömmar om en återgång
            till ett traditionellt invasionsförsvar? Då förstår också jag
            att vi inte behöver någon flygtransportkapacitet.
          </note>
          <note>
            Står vi för det ansvar vi har i världen för fred och säkerhet
            tillsammans med andra måste vi vara trovärdiga och lösa frågan
            så att våra trupper kommer dit. Det är egentligen min fråga.
          </note>
          <note>
            Socialdemokraterna ansåg i regeringsställning att det var ett
            akut behov av att lösa detta. Det har gått några år. Vi har utrett
            det hela och vill lösa det på ett bättre sätt än att köpa egna
            plan. Nu ska det utredas ett år till, och vi ska hitta lösningar
            som inte finns.
          </note>
          <note>
            Jag har en fråga till oppositionen. Det som står i reservationen
            från de tre oppositionspartierna är: Vi ställer oss bakom multilateralt
            samarbete för att göra denna typ av resurs tillgänglig för Sveriges
            och andra länders behov. Sedan står det till sist: Vi anser att
            regeringen skyndsamt bör återkomma med ett avsevärt bättre beslutsunderlag
            i denna fråga.
          </note>
          <note>
            Min fråga till vart och ett av de tre partierna är: Innebär det
            att man kan återkomma och gå med i det här projektet, eller innebär
            det att detta projekt, som Gunilla Wahlén har sagt, är uteslutet
            och det handlar om andra projekt som inte finns i dag?
          </note>
          <note>
            Är det så tar ni på er ett mycket tungt ansvar. Då ska vi ha
            insatsstyrkor här hemma för beredskap till skyndsamma insatser.
            Men om de kommer att kunna användas vet vi inte.
          </note>
          <note>
            Fru talman! Med detta yrkar jag bifall till utskottets förslag
            i betänkandet och avslag på reservationen.
          </note>
          <note type="speaker">
            Anf. 18 PETER JONSSON (s) replik:
          </note>
          <note>
            Fru talman! Man förundras lite när man hör Staffan Danielsson.
            Om det skulle vara som Staffan Danielsson säger, hur kom vi då
            ned till Afghanistan och Liberia? Cyklade vi då? På något sätt
            måste det finnas en sanningshalt i det man säger om hur vi har
            ställt oss till det här avtalet. Det är här avtalets art och hur
            det ser ut som vi ifrågasätter.
          </note>
          <note>
            Det finns också en annan sak som är ganska viktig. Den ekonomiska
            situationen för Försvarsmakten i dag är inte speciellt bra. Det
            gäller de förslag som ÖB nu försöker lämna med nedläggning av
            förbandsorter till höger och vänster. Ibland är det Luleå, och
            sedan är det Ronneby och Revinge.
          </note>
          <note>
            Det är ett fullständigt kaos och moras. I det läget står vi här
            i kammaren med skygglappar och fattar beslut om att vi långsiktigt
            ska investera 7,5 miljarder och kanske ännu mer i en strategisk
            flygförmåga som vi i dag använder i ett annat koncept som kallas
            för Salis.
          </note>
          <note>
            Det är vad man på något sätt är emot. Vakna, vi har bekymmer
            i försvarspolitiken! Ni vänder er mot oss och pekar på att vi
            inte soldariskt ville ställa upp på inriktningen att gå med internationellt.
            Jag vill säga: Fy skäms!
          </note>
          <note>
            Vi vill visst solidariskt ställa upp i internationella insatser
            runt om i världen där behovet finns. Det har vi alltid gjort och
            kommer alltid att göra med ett FN-mandat i botten. Den politiken
            ligger fast.
          </note>
          <note>
            Det diskussionen handlar om i dag är avtalets art och på vilket
            sätt det ser ut. Det är en bindning 30 år fram i tiden av en förmåga
            som vi behöver. Det gäller just avtalets art.
          </note>
          <note type="speaker">
            Anf. 19 STAFFAN DANIELSSON (c) replik:
          </note>
          <note>
            Fru talman! Det är utmärkt om ni står fast vid det. Jag hoppas
            verkligen att Sverige ska ta sitt ansvar och använda sitt flexibla
            och moderna insatsförsvar till att stå upp för fred och säkerhet
            i världen där de är hotade.
          </note>
          <note>
            Ansvar kräver också att man fattar beslut. Vi har sagt att det
            ska vara två bataljoner och tre mindre insatsstyrkor. De ska snabbt
            kunna dit och underhållas. Det finns behov av den här flygplanstypen.
            Leni Björklund ville köpa två C 17-plan eftersom man var tvungen
            att lösa frågan. Det fanns inte att upphandla på marknaden på
            ett bra sätt.
          </note>
          <note>
            Nu går vi med i ett flexibelt samarbete om tre plan. Självklart
            är det bindningstider. Det är det i försvarsfrågorna. Skulle man
            välja att köpa flygtransporter på hyllan och inte ha egna plan
            kostar det skjortan, och man kanske inte får tag på dem.
          </note>
          <note>
            Vad är ert alternativ? Min fråga till Peter Jonsson är: Säger
            ni nej till det här projektet, som är det enda som finns just
            nu? Vänsterpartiet gör det i samma reservation som ni står bakom.
            Utesluter ni också denna lösning? Gör ni det, vad har ni då för
            lösning i stället?
          </note>
          <note>
            Nordens länder har inga planer på att upphandla detta. Gunilla
            Wahlén föreslog lite överraskande EU:s länder. Det var glädjande.
            Men de har inga planer på detta. Då återstår bara att köpa två
            egna C 17-plan i stället för att samarbeta om tre med 15 länder.
          </note>
          <note>
            Sedan säger ni att vi låser er i 30 år till en kostnad av 200
            miljoner per år. Snacka om vad alternativet skulle kosta.
          </note>
          <note type="speaker">
            Anf. 20 PETER JONSSON (s) replik:
          </note>
          <note>
            Fru talman! Som jag sade förut står Nordic Battlegroup som ingår
            i EU:s krishanteringsförmåga just nu i beredskap för att kunna
            åka 600 mil utanför Bryssel med tio dagars beredskap. Det gör
            vi i dag. Hur kan vi göra det när Staffan Danielsson säger att
            vi inte har den förmågan?
          </note>
          <note>
            Vi har i dag den förmågan. Det avtal som vi kommer att besluta
            om här är ett nytt avtal och ett nytt samarbete som ska skapas.
            Jag har nu flera gånger sagt att det är avtalets art som vi kritiserar
            och inte att vi måste ha den här förmågan.
          </note>
          <note>
            Det finns också en annan fråga. Man måste se försvarspolitiken
            och försvarsmaterielpolitiken i en helhet. Vi har i dag en Herculesflotta.
            Jag ska inte säga att den är föråldrad, eftersom den nu håller
            på att modifieras om. Dess livslängd kanske varar 1015 år till.
          </note>
          <note>
            Vi måste ha en taktisk flygförmåga. I diskussionen om C 17 fanns
            också Airbus med. Airbus är ett nytt flygplan som är medelstort.
            Det är inte lika stort som C 17 men större än Hercules. Troligtvis
            är det i så fall det planet som vi måste köpa in för att kunna
            ha den taktiskt flygförmågan.
          </note>
          <note>
            Den skulle också kunna användas till strategisk flygförmåga.
            Den diskussionen har inte varit uppe. Den måste komma upp i framtiden
            när vi ska ersätta Herculesflottan.
          </note>
          <note>
            Avtalet gäller så lång tid, 30 år fram i tiden. Förhoppningsvis
            är det då vi som har tagit över makten. Men vi kommer i så fall
            att fatta beslut om ytterligare kostnader på materielsidan.
          </note>
          <note>
            Ni skulle ha genomarbetat detta mycket mer och väntat på de beredningar
            som nu pågår som ni själva har tillsatt för att se framtidens
            försvarspolitiska inriktning. Efter det skulle ni ha tagit socialdemokratin
            i hand och sagt: Nu diskuterar vi hur vi ska lösa detta.
          </note>
          <note>
            Ni gör precis tvärtom. Då får ni stå där i hörnet med mössan
            i näven i framtiden. Det här kommer att bli mycket dyrt. Ni kommer
            att få svårt att hålla ihop försvarspolitiken.
          </note>
          <note type="speaker">
            Anf. 21 STAFFAN DANIELSSON (c) replik:
          </note>
          <note>
            Fru talman! Jag känner att vi börjar hitta våra nya roller. Vi
            tillhör regeringen och vill handla. Ni påminner ibland om oss
            i våra mindre lyckade stunder i oppositionsrollen när vi vill
            flytta allt framåt, utreda mer och så vidare.
          </note>
          <note>
            Jag är för bredare lösningar på det här området. Det är motvilligt
            som jag tar de här replikerna. Försvaret är viktigt. Det är trist
            om vi hamnar i för mycket munhuggning om det här. Jag ska kämpa
            mig igenom en replik till.
          </note>
          <note>
            Vi har klarat det förr, så det går nog bra i framtiden också.
            Det finns ju Hercules, vi har båtar och det finns Transsibiriska
            järnvägen, säger Peter ungefär.
          </note>
          <note>
            Leni Björklund sade inte det. Hon sade: Det här räcker inte.
            Vi måste tänka framåt, och det här behövs. Den kloke Peter Rådberg
            från Miljöpartiet bejakar detta. Vi behöver den här flygplanstypen.
            Därför är det lite förvånande att ni börjar backa tillbaka och
            titta på andra transportmedel. Peter Jonsson har inte svarat på
            frågan. Är det detta projekt, som 13 Natoländer är med i, som
            regeringen ska återkomma om? Eller är det nya oklara projekt med
            nordisk eller internationell bas som ni tänker på? Det vore intressant
            att få ett svar på detta.
          </note>
          <note>
            Det finns ekonomiska bekymmer i försvaret nu, Peter Jonsson.
            Det handlar om 1 ½ miljard. Vi arbetar med en viktig proposition
            om försvarets långsiktiga inriktning. Det är en analysfas nu som
            är viktig, och sedan ska det bli en bra och genomarbetad proposition.
            Jag tror nog att det här ska bli bra.
          </note>
          <note>
            Det som bekymrar mig är att när vi tittar på försvarsbudgeten
            de kommande två åren ser vi att ni har 7 miljarder mindre till
            försvaret. Om det finns bekymmer med vår framtidsbudget vad skulle
            det då innebära om ni vill spara de pengarna?
          </note>
          <note type="speaker">
            Anf. 22 PETER RÅDBERG (mp) replik:
          </note>
          <note>
            Fru talman! Jag kan försäkra Staffan Danielsson att vi är för
            de här planen. Jag sade det, och jag kan säga det ett par gånger
            till i debatten. Men vad jag ställde frågor om är detta att vi
            har ett dåligt underlag. Jag säger att jag vill ha ett tydligt
            underlag på de 550 timmarna. Om vi hade det är det mycket möjligt
            att Miljöpartiet eventuellt skulle kunna köpa det. Jag vill inte
            säga att det är så, men teoretiskt är det så.
          </note>
          <note>
            Men när man inte har ett underlag har jag svårt att bifalla en
            proposition. Det gäller också i livet i övrigt. Jag köper inte
            en bil om jag inte vet att bilen fungerar. Jag kollar upp det
            först. Jag kan inte göra som regeringen, Rolf Gunnarsson och kanske
            också Staffan Danielsson och övriga tydligen gör, och lita på
            detta. De har ju sagt att vi behöver 550 timmar, menar ni. Men
            jag tar reda på vad som gäller för de 550 timmarna och vad de
            ska användas till. Det gör jag när jag köper bil också. Jag litar
            inte på en bilmekaniker som säger: Den här bilen funkar; du får
            köpa den för 195 000. Då litar jag inte på honom. Jag ser till
            att bilen funkar först, innan jag betalar 195 000 kronor. Det
            är skillnaden mellan regeringens sätt att hantera det här och
            hur vi i Miljöpartiet ser det.
          </note>
          <note>
            Du ger inte heller något svar på detta, Staffan Danielsson. Frågan
            är: Hur kommer ni fram till de 550 timmarna? Du litar lite grann
            blint på Regeringskansliet när man har tagit fram detta.
          </note>
          <note>
            Jag vill ha en åtgärd och en koppling mellan det internationella
            och de timmar som finns. Man måste kunna redovisa tydligt om man
            ska göra en insats på 7 ½ miljard kronor på 2530 år när det troligtvis
            kommer att bli mycket dyrare. Vi vet ju hur det är. Ni kräver
            av oss tre partier att vi bara ska köpa detta rätt av. Det är
            på gränsen till lite oförskämt, tycker jag. Jag vill ha ett konkret
            underlag så att jag kan fatta ett konkret beslut.
          </note>
          <note type="speaker">
            Anf. 23 STAFFAN DANIELSSON (c) replik:
          </note>
          <note>
            Fru talman! Om jag ställde frågor till Peter Jonsson gjorde jag
            en miss eftersom han inte hade rätt till fler repliker. Det var
            inte meningen.
          </note>
          <note>
            Peter Rådberg ställde en fråga. Vad ska de 550 flygtimmarna användas
            till? Svaret är: till strategiska flygtransporter. Det tror jag
            säkert att vi är överens om.
          </note>
          <note>
            Det gläder mig också att du säger att vi är överens om att de
            här behövs. Jag känner en viss tvekan om det från andra partier.
            Om du får borra vidare i siffrorna finns det visst hopp om att
            du möjligen kan landa åt det här hållet också. Det tar jag också
            till mig.
          </note>
          <note>
            Jag kan bara säga att den bedömning som finns nu är Försvarsmaktens,
            mot bakgrund av vår internationella strategi som säger att vi
            ska ha två bataljoner och beredskap för tre mindre insatser. Det
            är detta som är bakgrunden. Vi vill också dubbla insatserna. Det
            är en tydlig bakgrund. Försvarsmakten har gjort en bedömning.
            Man tar inte med battle groups , som vi har ansvar för nu och
            då. Då kommer man fram till 550 timmar. Regeringen har gått på
            det. Vi kan sälja timmarna till andra länder. Vi har tillgång
            till dem. Detta är bakgrunden. Norge, som är ett mindre land än
            Sverige, har bokat 400 timmar. Finland, som framför allt satsar
            på ett invasionsförsvar, har bokat 100 timmar. Det är väl också
            i relation till vad vi har bokat. Jag tycker att vi i Norden beställer
            och tar ansvar i förhållande till den ambition vi har internationellt.
          </note>
          <note>
            Jag tar till mig detta, Peter. Jag tycker att det är bra att
            Miljöpartiet står bakom internationella insatser och inser att
            det behövs flygtransporter med C 17-plan.
          </note>
          <note>
            Jag hade en fråga som jag inte fick svar på från Peter Jonsson,
            så jag ställer den till dig: Innebär reservationen att ni bejakar
            multilateralt samarbete om flygtransporter, bara det inte är det
            här projektet och bara inte några Natoländer är inblandade? Den
            tolkningen fick jag av en av de tre samarbetspartnerna.
          </note>
          <note type="speaker">
            Anf. 24 PETER RÅDBERG (mp) replik:
          </note>
          <note>
            Fru talman! Det förs en diskussion om huruvida det ska finnas
            en Nordic Battlegroup 2011 över huvud taget. Den frågan är inte
            löst utifrån den ekonomiska situation som råder just nu. Kopplar
            du då ihop den med flygtransporterna så vet vi inte var vi landar.
          </note>
          <note>
            När det gäller internationella insatser rent allmänt vet vi inte
            vad vi ska satsa på framdeles på grund av ekonomin. Vi kan ju
            inte heller vara överallt. Det hänger också ihop med flygtransporterna.
          </note>
          <note>
            Det finns en massa sådana parametrar som hänger i luften. Därför
            vill jag ha ett tydligt underlag för vad de 550 timmarna ska användas
            till. Det är det vi bygger vår kritik på.
          </note>
          <note>
            Vi har sagt att vi vill ha detta. Sverige kan inte ensamt ha
            ett sådant här C 17-plan. Vi måste gå ihop med andra länder. Det
            är vi helt överens om. Men frågan är på vilka villkor, på vilket
            sätt och hur många timmar? Det är det underlaget som saknas för
            att vi ska kunna fatta ett bra beslut. Det är det som är hela
            grejen.
          </note>
          <note>
            Nu kopplar man ihop den otroligt risiga ekonomin med ett försvar
            i nästan fritt fall. Det ska bli spännande och intressant att
            se och höra nu kl. 14 vilka förslag ÖB kommer fram med. Detta
            rimmar illa, och det blir dålig tajmning. Det är det här jag vill
            ha svar om från Staffan Danielsson.
          </note>
          <note type="speaker">
            Anf. 25 STAFFAN DANIELSSON (c) replik:
          </note>
          <note>
            Fru talman! Jag tror egentligen att Peter Rådberg, Miljöpartiet
            och alliansen är överens om att Sverige har en långsiktig ambition
            att ta ansvar för fred och säkerhet internationellt i samverkan
            med andra länder. Det är ingenting som gäller tre år framåt och
            sedan tar slut, utan det är en 30-årig avskrivningstid på det
            löftet.
          </note>
          <note>
            Tyvärr har vi nog en sådan värld att vi kan vara trygga, eller
            otrygga, när det gäller att behovet kommer att finnas. Den ambitionen
            är grunden. Vi ska trygga vår nationella säkerhet genom att ha
            ett modernt och flexibelt insatsförsvar som ska kunna verka internationellt
            för att trygga fred och säkerhet, vilket även gagnar oss. Det
            är den grundläggande ambitionen.
          </note>
          <note>
            Detaljer om jag får säga så som tillfälliga ekonomiska bekymmer
            ska vi reda ut och lösa. Men de tornar ju inte upp sig till sådana
            moln att vi ändrar vår grundläggande vilja och strategi.
          </note>
          <note>
            Jag ser fram emot att vi ska ta vårt fortsatta ansvar här. Jag
            kände att även Peter Jonsson gör det och att vi är överens om
            det. Vi är överens med Miljöpartiet. Då behöver vi ha soldater,
            vi behöver ha vapen och vi behöver ha en strategisk flygtransportkapacitet.
          </note>
          <note>
            Om vi inte fattar beslutet här i dag utan skjuter det framåt,
            utreder detta vidare och tittar på nya alternativ som inte finns
            tror jag att Sverige lever farligt när det gäller våra möjligheter
            att leva upp till de mål som vi alla är överens om.
          </note>
          <note type="speaker">
            Anf. 26 GUNILLA WAHLÉN (v) replik:
          </note>
          <note>
            Fru talman! Staffan Danielsson och övriga borgerliga riksdagsledamöter!
            Det finns ett skäl till att vi diskuterar detta så djupt och detaljrikt
            nu. Vi gör det därför att det står i propositionen att Sverige
            har undertecknat avtalet med förbehåll för riksdagens godkännande.
            Det är alltså det vi ska fatta beslut om i dag. Om riksdagen säger
            nej i dag går frågan tillbaka och man får ta ett omtag. Det är
            nu i dag som man kan besluta om man ska godkänna avtalet eller
            inte, och det är det avtalet vi diskuterar.
          </note>
          <note>
            Jag måste ge beröm till regeringen för propositionen. Det står
            mycket klart och tydligt vilka kostnader och vilka tider som gäller
            och hur avtalet ser ut. Det var lätt att gå igenom, diskutera
            och fundera över hur avtalet ser ut. Det är därför vi kan ta upp
            så detaljerade frågor i dag.
          </note>
          <note>
            Man kan hitta en annan lösning, menar vi och inte bara vi i Vänsterpartiet
            utan också andra. Man skulle kunna ha en samnordisk lösning där
            man äger planen civilt, men där de är utrustade för att man ska
            kunna göra militära strategiska transporter.
          </note>
          <note>
            Problemet med avtalet är att de här tre planen ägs och förvaltas
            av Nato. Problemet är inte att Natoländer ingår eftersom nästan
            alla länder i Europa är Natoländer, utan problemet är att de ägs
            och förvaltas av Nato.
          </note>
          <note>
            Det finns, precis som Peter Jonsson sade, lösningar redan i dag
            som man kan ta till för de transporter som behövs i dag. Vi vet
            inte om det blir någon battle group 2011. Jag är helt övertygad
            om att man efter utvärdering kommer att komma fram till att det
            koncept som 2008 har kan man inte ha fortsättningsvis, utan man
            måste ha ett annat koncept.
          </note>
          <note type="speaker">
            Anf. 27 STAFFAN DANIELSSON (c) replik:
          </note>
          <note>
            Fru talman! Låt oss titta på Vänsterpartiets lösningar. Ni är
            tydliga med att ni menar att reservationen ska tolkas så att ni
            utesluter det här projektet som är det enda som finns på plan
            just nu. Det utesluter ni. Jag tror inte att det utesluts av de
            andra partierna, men jag har inte fått besked om detta.
          </note>
          <note>
            Du tycker i stället att man ska diskutera med de nordiska länderna
            eller, som du sade tidigare, med EU. Norge är med i det här projektet
            med 400 timmar. Finland är med i projektet med 100 timmar. Det
            blir väl Danmark, Island och Sverige kvar då, men det är inte
            realistiskt, Gunilla. Det är en vacker tanke. Hade vi börjat från
            scratch och ingen hade bundit sig kunde jag gärna ha varit med
            på den. Men inte minst när det gäller försvar och att ta ansvar
            för internationell fred och säkerhet måste man ha substans bakom,
            och det är min ärliga övertygelse att det här är ett bra framförhandlat
            avtal. Det är viktigt att riksdagen fattar beslut om det i dag.
            Jag vill inte använda ordet ansvarslöst, men det medför en väldigt
            stor risk man ger sig ut på ett gungfly om vi skulle bifalla reservationen.
          </note>
          <note>
            Sedan menar du att det är ett väldigt stort problem att det är
            Nato som erbjuder andra länder att ansluta sig till det här projektet.
            Det tror jag också står för er och inte de andra partierna. Jag
            tycker inte att det är ett problem. Det är en möjlighet. Nato
            har kapacitet. Det är alltså tolv länder från Europa och USA som
            tillsammans har lyckats få fram det här förmodligen rätt prisvärda
            alternativet som vi nu har möjlighet att ansluta oss till. Gör
            vi inte det blir det väl någonting annat som inte finns eller
            att köpa två egna C 17-plan. Och då, Gunilla, kostar det kanske
            50 år i avskrivningstid och mycket mer än 200 miljoner kronor
            per år.
          </note>
          <note type="speaker">
            Anf. 28 GUNILLA WAHLÉN (v) replik:
          </note>
          <note>
            Fru talman! Vi har inte bundit oss vid det här avtalet ännu,
            Staffan Danielsson. Jag hoppas att vi inte gör det kl. 16 i dag
            heller. Vad är det som gör att beslutet måste fattas nu innan
            höstens proposition kommer, innan man har klarlagt och diskuterat
            hur framtidens försvar ska se ut i Sverige? Vad är det som gör
            att vi måste fatta ett 30-årigt bindande avtal nu?
          </note>
          <note>
            Vi kanske gör om lite grann i våra insatsstyrkor. Vi kanske kommer
            fram till att vi inte har råd att skicka så många soldater eller
            så mycket tung utrustning som vi trodde för att par år sedan.
            Vi kanske förändrar vår politik. Vi vet inte hur budgeten ser
            ut nästa år. Varför ska vi binda oss fast de närmaste åren till
            en kostnad på 1,4 miljarder när det finns mycket angelägna behov
            som måste tillfredsställas som kan gå före detta? Det går inte
            bara tåg via Sibirien ut i världen. Det går tåg från Sverige genom
            hela Europa och ned på afrikanska kontinenten, eller också kan
            man ta båt. Det finns transportkapacitet i dag, precis som Peter
            Jonsson sade.
          </note>
          <note>
            Vi behöver se andra lösningar som man kan använda både civilt
            och militärt. Då kan man äga dem civilt samtidigt som de är utrustade
            för att användas militärt därför att man ska in i militära områden.
            Jag tycker att vi behöver en annan lösning för ett problem som
            vi är överens om att man måste lösa.
          </note>
          <note type="speaker">
            Anf. 29 STAFFAN DANIELSSON (c) replik:
          </note>
          <note>
            Fru talman! Varför ska vi besluta nu? Mitt svar blir att hänvisa
            till den ofta regeringskompetenta socialdemokratin som under Leni
            Björklund som försvarsminister gjorde bedömningen att det här
            måste lösas. Vi måste ha en flygtransportkapacitet. Det finns
            inte på hyllan på marknaden med tillräckliga motmedel när vi behöver
            det. Skulle det finnas och vi måste ha det kommer det att kosta
            skjortan. De gjorde bedömningen att vi till och med skulle kunna
            köpa två egna plan. Här delar 13 länder tillsammans på tre plan.
            Det är en bättre lösning.
          </note>
          <note>
            Jag är besviken och tycker att det är lite trist att Socialdemokraterna
            i opposition inte har orkat stå upp för den princip de tyckte
            var riktig för två år sedan. Den här lösningen är faktiskt billigare
            och mer flexibel. Men så är det.
          </note>
          <note>
            Skulle vi inte lösa det här urholkas vår trovärdigt när det gäller
            våra möjligheter att leva upp till den internationella strategi
            för fred och säkerhet som vi ändå är brett överens om här i riksdagen.
            Jag noterar att Vänsterpartiet har olika andra förslag, men jag
            ser inte substansen i dem.
          </note>
          <note type="speaker">
            Anf. 30 ALLAN WIDMAN (fp):
          </note>
          <note>
            Fru talman! Jag tror att det är viktigt att än en gång påpeka
            för alla dem som möjligen lyssnar att den resurs, den kapacitet,
            som Sverige nu står i begrepp att skaffa sig genom det här avtalet
            är en helt ny förmåga för den svenska Försvarsmakten. Vi har aldrig
            tidigare haft någon strategisk lufttransportkapacitet trots att
            vi har behövt den under mycket lång tid.
          </note>
          <note>
            C 17 Globemaster är ett av världens större transportflygplan.
            Det har dessutom egenskapen att det kan landa nästan var som helst
            och flyga nästan hur långt som helst. Trots dessa egenskaper är
            det ett flygplan som tar ungefär fem sex gånger den last som det
            största flygplanet i det svenska flygvapnet, nämligen Hercules,
            i dag kan lasta. I den meningen är C 17 inte bara en strategisk
            lufttransportkapacitet, utan det är också en taktisk sådan.
          </note>
          <note>
            De 550 timmar som Sverige har option på att använda årligen motsvarar
            behovet vid en större internationell insats och en mindre internationell
            insats. Jag vill påminna om att Sverige i dag är involverad i
            två större insatser och en ganska stor därtill i Tchad.
          </note>
          <note>
            Det faktum att vi landar på 550 timmar har en annan mycket väsentlig
            innebörd, nämligen att efter USA är Sverige det land som har första
            tjing på att använda de här flygplanen. Det får en väldig betydelse.
            När den här typen av transportkapacitet utnyttjas har det i regel
            hänt någonting i världen som kan vara otäckt eller mycket oroande.
            Då vill alla nationer samtidigt använda de tre flygplanen, och
            då har det en väldig betydelse att vi står som nummer två bakom
            ett land som har 190 egna sådana här transportflygplan.
          </note>
          <note>
            Fru talman! Vi har talat mycket om de militära behoven, men jag
            vill understryka att de här planen kommer att innebära ett stort
            mervärde för Sverige inte minst inom ramen för civil krishantering.
            Mot bakgrund av vad jag har sagt i fråga kapacitet och räckvidd
            tror jag att vi alla kan förstå att de hade varit en värdefull
            tillgång de dagar då vi hanterade kri-sen med tsunamin i Thailand.
          </note>
          <note>
            Jag måste säga att jag är lite besviken på socialdemokratin.
            Jag skulle kunna berätta om långa promenader med förutvarande
            socialdemokratiska statssekreterare i ett vintrigt Stockholm när
            diskussionen fördes om att köpa två flygplan. Då var jag ledsen
            över att den socialdemokratiska regeringen inte kunde leverera,
            men jag ser också i dag att hyresalternativet förefaller mer rationellt.
            Men nu vill Socialdemokraterna inte heller hyra.
          </note>
          <note>
            När man de två kommande åren har 7 miljarder mindre än regeringen
            i sin alternativa försvarsbudget blir det inte fråga om att beställa
            en Ferrari till priset av en Skoda, utan då blir det fråga om
            att gömma sig i någon annans bagagelucka.
          </note>
          <note>
            Fru talman! Peter Jonsson upprepar som många socialdemokrater
            ofta gör i den försvarspolitiska debatten att vi ska ta saker
            och ting i rätt ordning. Jag vill påminna om att det var den socialdemokratiska
            regeringen som tog Sverige till egenskapen som framework nation
            i Nordic Battlegroup utan att ha förvissat sig om att det fanns
            en strategisk flygtransportkapacitet. Det är en av de brister
            som Sverige har anmält till Europeiska unionen inför beredskapsperioden.
          </note>
          <note>
            Fru talman! Min besvikelse är kanske ännu större när det gäller
            Miljöpartiet. Miljöpartiet har under lång tid predikat värdet
            av ett svenskt ansvar för internationell fred och säkerhet. Miljöpartiet
            satsar i dag mer pengar i sin alternativbudget på försvaret än
            vad Socialdemokraterna gör. Miljöpartiet hade en motion som i
            mycket positiva ordalag beskrev värdet av den här resursen. De
            ställde inom ramen för utskottets beredning ett antal frågor om
            kapaciteten. De fördes in i utskottets betänkande på s. 8. Det
            gäller underlaget till beräkningen av antalet timmar och förklaringen
            till att storleken på utnyttjandet innebär att man får prioritet
            när fler vill ha de här planen.
          </note>
          <note>
            Trots det landar man nu i ett klart avslag på regeringens proposition.
            Över det är jag uppriktigt bekymrad.
          </note>
          <note>
            För några år sedan varnades socialdemokrater här i kammaren för
            ett alltför nära försvarspolitiskt och säkerhetspolitiskt samarbete
            med Miljöpartiet. Nu, fru talman, är det dags att varna Miljöpartiet
            för ett alltför nära och intimt samarbete med socialdemokratin.
          </note>
          <note>
            Med det yrkar jag bifall till förslagen i betänkandet.
          </note>
          <note type="speaker">
            Anf. 31 PETER RÅDBERG (mp) replik:
          </note>
          <note>
            Fru talman! Jag kan lugna Allan Widman, precis som jag har försökt
            lugna de andra borgerliga representanterna. Vi är ju för ett sådant
            här. Vi har inte ändrat oss sedan den stund då vi skrev vår motion.
            Vad vi diskuterar är att vi inte har tillräckligt bra underlag,
            vilket jag har lyft upp för de andra representanterna.
          </note>
          <note>
            Jag ska börja med något som bekymrar mig lite. Jag vet inte om
            jag missförstod Allan Widman. Han sade: Vi har första tjing efter
            USA om det skulle hända något eftersom vi har 550 timmar och USA
            har 1 000.
          </note>
          <note>
            Du tog en typ av tsunamikatastrof eller liknande som exempel.
            Det bekymrar mig att Allan Widman tar det som exempel. Om det
            skulle hända en sådan katastrof ska vi väl alla hjälpas åt. Vi
            ska väl inte roffa åt oss flygplanen för att vi råkar ha flest
            timmar och betalar lite mer än Tjeckien, Ungern eller något annat
            land.
          </note>
          <note>
            Har jag missförstått Allan Widman? Om jag inte har gjort det
            blir jag oerhört bekymrad.
          </note>
          <note>
            Vi har sagt, vi skriver och jag sade i talarstolen att vi måste
            gå tillsammans med andra länder och vi måste ha detta. Men vi
            får inte ett rejält underlag som är kopplat till ett behov på
            2530 år och 550 timmar. Man kan inte redogöra för det på ett bra
            sätt. Det gäller också den ekonomiska situation vi har i dag.
          </note>
          <note>
            Jag kan hålla med Gunilla Wahlén om att det ju pågår en massa
            utredningar, så varför kan man inte ta det här i ett samlat grepp
            och se vad vi behöver. När det gäller Nordic Battlegroup 2011
            har till och med ÖB sagt att det är mycket tveksamt om vi ska
            ha det eftersom vi inte har råd.
          </note>
          <note type="speaker">
            Anf. 32 ALLAN WIDMAN (fp) replik:
          </note>
          <note>
            Fru talman! Jag hör att Peter Rådberg upprepade gånger säger:
            Vi är för detta. Vi vill ha detta.
          </note>
          <note>
            Men, Peter Rådberg, ni avslår ju den proposition som regeringen
            har kommit med. Ni är inte alls intresserade av detta. Ni ställde
            ett antal frågor. De frågorna fick ni svar på i försvarsutskottets
            beredning. Det togs fram uppgifter, det förklarades och det hänvisades
            till Försvarsmaktens egna bedömningar. Men ni valde, trots detta,
            att avslå. Det tycker jag är mycket tråkigt och oroande.
          </note>
          <note>
            Enligt det avtal som är slutet mellan de 15 länderna står det
            alldeles tydligt att först av allt kommer räddandet av liv, alltså
            innan man funderar på vem som ska ha första, andra eller tredje
            tjing. Den humanitära aspekten finns tillgodosedd i avtalet.
          </note>
          <note>
            När det inte handlar om att rädda liv utan om att ta hem nödställda
            svenska, italienska eller amerikanska medborgare får den här typen
            av turordning och prioritet betydelse. Det vet vi. När det händer
            någonting otäckt i världen står utsända diplomater framför flygbolagens
            incheckningsdiskar och bjuder på biljetterna och vill ha hem sina
            egna först. Vi kan tycka illa om det, men det är en realitet,
            och den måste vi förhålla oss till.
          </note>
          <note>
            Jag kopplade detta till tsunamin och att det då hade varit en
            bra tillgång. Min poäng var att vi kan använda de här planen i
            en lång rad olika civila insatser som inte behöver handla om tsunami.
            Det kan handla om hungerkatastrofer, sådana katastrofer som vi
            nu ser i Kina och Burma där vi hade kunnat göra en insats.
          </note>
          <note>
            Peter Rådberg säger: Varför just nu? Det var viktigt att tillräckligt
            många länder var intresserade för att ett sådant här avtal skulle
            kunna ros i hamn och den underliggande volymen skulle göra investeringen
            mödan värd.
          </note>
          <note type="speaker">
            Anf. 33 PETER RÅDBERG (mp) replik:
          </note>
          <note>
            Fru talman! Allan Widman försöker nu säga att om det händer en
            katastrof ska alla hjälpa till. Men samtidigt säger du att vi
            har första tjing efter USA beroende på vilken katastrof det handlar
            om. Det gör mig lite bekymrad. När det gäller den typen av händelser
            är det för mig helt självklart att EU eller FN ska stå för det.
            Om det händer en katastrof som tsunamin ska alla hjälpas åt för
            att få hem de människor som är på plats, oavsett vilken typ av
            katastrof det är.
          </note>
          <note>
            Jag upprepar att vi inte får ett tillräckligt bra underlag för
            att fatta det här beslutet. Ni redogör inte riktigt för kopplingen
            mellan de internationella åtaganden vi har och antalet flygtimmar.
          </note>
          <note>
            Som jag sade till Staffan Danielsson är det ett antal parametrar
            som hänger löst. Det är ett antal utredningar på gång. Vi vet
            inte om det blir någon Nordic Battlegroup 2011 troligtvis inte,
            på grund av ekonomin. Vi vet inte vilka internationella insatser
            vi ska göra framdeles. Detta hänger naturligtvis intimt ihop med
            de flygtimmar vi beställer. Man kan inte ta det ena och lösa det
            andra på vägen.
          </note>
          <note>
            Det måste vara en samlad bild som vi i riksdagen kan säga ja
            eller nej till. Den samlade bilden finns tyvärr inte.
          </note>
          <note type="speaker">
            Anf. 34 ALLAN WIDMAN (fp) replik:
          </note>
          <note>
            Fru talman! Ett av problemen när Peter Rådberg hänvisar till
            Europeiska unionen är att Miljöpartiet inte fullt ut vill delta
            i det samarbetet heller.
          </note>
          <note>
            Som Staffan Danielsson har varit inne på flera gånger är det
            här det alternativ som nu står till buds. Det finns ett samarbete
            som heter Salis, men de planen går inte att jämföra med de flygplan
            som vi diskuterar här. Flera länder i Europa har sagt att man
            inte är beredd att sätta sin personal i de gamla ryska flygplan
            som ingår i Salissamarbetet.
          </note>
          <note>
            Jag kan bara konstatera att redan med dagens insatser fyller
            vi de 550 timmarna. Då räknar jag inte in några civila krishanteringsinsatser.
            Jag räknar inte in beredskapsperioder för Nordic Battlegroup.
          </note>
          <note>
            Jag tror att det i den här kammaren fortfarande finns en stor
            samsyn kring att vi ännu mer bör fokusera på att möta efterfrågan
            på fredsskapande, säkerhetsskapande och humanitära insatser ute
            i världen. Då vågar jag som politiker känna att de här 550 timmarna
            kommer vi inte bara att behöva i år och nästa år och om tio år,
            utan också om 20 och 30 år. Det är värt att påminna om att flera
            av de Herculesplan som vi i dag har i den svenska försvarsmakten
            är över 40 år gamla. Gripenflygplanen kommer innan de tas ur drift
            att vara kanske 5060 år gamla.
          </note>
          <note>
            Att köpa den här resursen innebär ett mycket mer långsiktigt
            och omfattande ekonomiskt åtagande och därmed också ett större
            risktagande.
          </note>
          <note type="speaker">
            Anf. 35 PETER JONSSON (s) replik:
          </note>
          <note>
            Fru talman! Det blir lite upprepning, men jag vill ändå ställa
            en fråga till Allan Widman.
          </note>
          <note>
            Anser Allan Widman att Försvarsmakten har ekonomiska problem
            i dag? Om han anser att Försvarsmakten har ekonomiska problem,
            hur anser han i så fall att de ska lösas? Det finns en koppling
            till den diskussion vi haft i dag för det finns ett åtagande 2030
            år framåt i tiden. Det handlar om 7, 8, 9, kanske 10 miljarder,
            beroende på hur situationen ser ut, som vi ska låsa upp. Den svenska
            Försvarsmakten har andra stora behov som behöver täckas i framtiden
            vad gäller försvarsmaterielsidan. I samtliga frågor duckar regeringen,
            utom just när det gäller den här frågan. Där är man glasklar.
            Den ska vi fatta beslut om i dag, innan en grundlig analys gjorts.
            Det är det vi påpekar, och vi tycker att det är en felaktigt inriktad
            politik. Sedan finns behovet av strategiska och även taktiska
            flygtransporter. Det måste Sverige naturligtvis ha, självklart.
          </note>
          <note>
            På något sätt känns det som att regeringens politik i dag är
            att lägga ned så många förband som möjligt. Man gick till val
            på jobbpolitiken. På många områden läggs nu försvarsmateriel såsom
            torped, mina, sensor ned. Hundratals människor kommer att bli
            arbetslösa på grund av regeringens politik, och det menar Allan
            Widman och Folkpartiet är köp över hyllan. Er politik hänger inte
            ihop, och det är det jag pekar på.
          </note>
          <note>
            Slutligen: Vi sparar precis lika mycket pengar som regeringen,
            ingenting annat. Jag hoppas att det är sista gången Allan Widman
            står i talarstolen och ljuger om Socialdemokraternas budgetpolitik,
            för det är fortfarande inte 7 miljarder utan 4 miljarder vi ska
            spara. Det är precis lika mycket som regeringen.
          </note>
          <note type="speaker">
            Anf. 36 ALLAN WIDMAN (fp) replik:
          </note>
          <note>
            Fru talman! Vi kan börja där Peter Jonsson slutade. Jag är inte
            det minsta rädd för att stå här och påstå att mätt över perioden
            2008, 2009 och 2010 är den sammanlagda anslagsgivningen från Socialdemokraterna
            till försvaret 7 miljarder mindre än den som regeringen anslagit.
          </note>
          <note>
            Visst, Försvarsmakten har ekonomiska problem. Jag är lite glad
            att Peter Jonsson tar upp det, även om det delvis ligger vid sidan
            av ämnet. De besparingar som Försvarsmakten inom loppet av 18
            minuter kommer att redovisa är i huvudsak inte förestavade av
            de besparingar som aviserades i finansplanen i budgetpropositionen
            i höstas. Det beror på att Försvarsmakten saknar 1 ½ miljard i
            den löpande budgeten, och precis som varje annan myndighet i landet
            måste Försvarsmakten få sin ekonomi i balans. Annars är fortsatt
            inriktning av denna verksamhet helt omöjlig.
          </note>
          <note>
            Då springer Socialdemokraterna runt i Sverige och säger: Stopp!
            Lägg inte ned TMS och Bamse. Gör ingenting med grundorganisationen.
            Inga regementen ska läggas ned. Vi ska tänka efter först.
          </note>
          <note>
            För varje dag som går med de överkapaciteter, skevheter och obalanser
            som finns i Försvarsmakten kommer, om ingenting görs, problemen
            i morgon och i övermorgon att bli ännu mycket större, Peter Jonsson,
            särskilt för ett parti som har 7 miljarder mindre för den här
            verksamheten. Vi kan inte stoppa verkligheten. Vi måste fortsätta
            att styra mot den övergripande inriktning som vi 2004, trots en
            socialdemokratisk regering, lyckades enas om.
          </note>
          <note type="speaker">
            Anf. 37 PETER JONSSON (s) replik:
          </note>
          <note>
            Fru talman! Låt mig påminna om att ÖB kom till regeringen för
            några veckor sedan och hade ett förslag. Det var inte mer pengar
            ÖB ville ha i sin budget, utan han ville överföra ett antal miljoner
            kronor från försvarsmaterielanslaget till förbandsverksamheten.
            Han ville utifrån sin utgångspunkt och sin kunskap om Försvarsmaktens
            situation lösa detta men fick inte det för regeringen.
          </note>
          <note>
            I stället säger regeringen att Försvarsmakten ska gå ut och låna.
            Tänk om vi förde den typen av politik vad gäller vår hushållsekonomi,
            att vi skulle låna till konsumtionen, alltså låna till att köpa
            mat. Hur länge tror Allan Widman att det skulle fungera? Det är
            självklart ett jättebekymmer att ni inte litar på ÖB. Det är lite
            frustrerande, för ÖB hade förslag till förändringar. Nu måste
            han utifrån regeringens direktiv gå ut och skära mycket kraftigare
            i grundorganisationen. Det är ett bekymmer.
          </note>
          <note>
            Samtidigt som ÖB svettas och sliter sitt hår fattar vi i kammaren
            beslut om ökade utgifter på 7 ½ upp till kanske 10 miljarder.
            363 000 i timmen kostar flygplanet, och då kanske vi inte ens
            ska flyga med det. Det tycker Allan Widman och Folkpartiet är
            ansvarsfull ekonomisk politik.
          </note>
          <note>
            Jag förstår att Allan Widman håller fast vid de 7 miljarderna
            och inte inser att det inte är 7 miljarder. Utifrån den politiska
            utgångspunkt som gäller de frågor vi nu talar om är det väl detsamma
            när det gäller budgetpolitiken.
          </note>
          <note type="speaker">
            Anf. 38 ALLAN WIDMAN (fp) replik:
          </note>
          <note>
            Fru talman! För några år sedan stod Peter Jonsson i kammaren
            och hade en metafor som gick ut på att försvarspolitiken och försvarspolitikerna
            var ett enda långt tåg där Peter Jonsson satt framme hos lokföraren
            och hejade på och kastade in nytt kol i pannan, medan vi andra
            uppenbarligen var sådana som satt längst bak och bara ville dra
            i bromsen och obstruera på olika sätt.
          </note>
          <note>
            Jag säger inte detta för att vara politiskt polemisk, Peter Jonsson,
            men om vi inte gör något åt strukturproblemen i Försvarsmakten
            skjuter vi ett berg av åtaganden, skulder och tillkortakommanden
            på framtiden, till andra generationer av försvarspolitiker. Medverka
            inte till detta! Gå inte ut och ge löften om att verksamheter
            ska vara kvar och materielprojekt fortsätta att pågå för du vet
            lika väl som jag att det inte kommer att hålla.
          </note>
          <note>
            Det är riktigt att Försvarsmakten inte fick lyfta 750 miljoner
            kronor från materielanslaget till förbandsanslaget. Varför fick
            de inte det? Jo, för vid en närmare kontroll visade det sig att
            Försvarsmakten inte tänkte sig att avstå från investeringarna
            i nya materielprojekt. De tänkte skjuta dem på framtiden ett par
            tre år. Det är inte rätt sätt att hantera obalanserna på. De blir
            inte mindre och de försvinner inte genom att man skjuter dem på
            framtiden. Det är tråkigt att behöva säga att Försvarsmakten därmed
            delvis kommer att instämma i den taktik som Socialdemokraterna
            nu bedriver, men icke desto mindre är det sant.
          </note>
          <note>
            Nu kommer förslag som förhoppningsvis tar itu med strukturproblemen
            och överkapaciteten. Jag ser fram emot de förslagen, men jag varnar
            socialdemokratin för att utställa populistiska löften om att vi
            kan behålla allt, för det kan vi inte.
          </note>
          <note type="speaker">
            Anf. 39 ROSITA RUNEGRUND (kd):
          </note>
          <note>
            Fru talman! Först vill jag yrka bifall till utskottets förslag
            i betänkandet FöU11 och därmed avslag på de motioner och reservationer
            som finns.
          </note>
          <note>
            Jag ska helt kort framföra några synpunkter. Vi har hört att
            det klart framkommer av propositionen att det råder stor brist
            på strategisk flygtransportkapacitet och att det är viktigt att
            plan som avses användas i operativ drift har den kapacitet som
            behövs för säkra och snabba transporter, alltså hög lastkapacitet
            kombinerad med förmåga att landa på korta landningsbanor.
          </note>
          <note>
            För mig som kristdemokrat och det är också regeringens ambition
            handlar denna fråga om det grundläggande, nämligen att internationella
            insatser som ökar den globala säkerheten även ger nationell säkerhet.
            Det har vi hört tidigare i dag vid den öppna utfrågningen. Det
            handlar också om solidaritet och hur vi på ett smidigt sätt kan
            sjösätta internationella insatser avsedda att skapa demokrati
            och frihet för våra bröder och systrar i andra länder. Det gäller
            även Sveriges roll beträffande de humanitära insatserna och, vilket
            också togs upp tidigare, den civila krishanteringen. För mig och
            för oss kristdemokrater är solidariteten inte bara lokal och nationell.
            Den är global och den är gränsfri.
          </note>
          <note>
            Fru talman! Vi har i riksdagens kammare ett antal gånger enhälligt
            fattat beslut om att medverka i internationella missioner, vilket
            för mig personligen är självklart. Jag tror också att det är självklart
            för svenska folket att det behövs god utrustning och säkra transporter.
          </note>
          <note>
            Kristdemokraterna anser att Sverige, utifrån sin förmåga och
            sina möjligheter, har en skyldighet att skydda utsatta människor
            i andra länder när FN kallar, alltså utifrån de kriterier som
            jag tidigare nämnde. Varje dag finns det behov av att ingripa
            till skydd för utsatta människor på olika håll i världen. Samtidigt
            måste vi vara medvetna om att alla ingripanden är förknippade
            med svåra politiska och praktiska problem. Var, när och hur det
            internationella samfundet ska ingripa i konflikter är svåra frågor.
          </note>
          <note>
            Fru talman! Sverige har en lång tradition av deltagande i olika
            FN-operationer och på senare tid också i Natoledda insatser.
          </note>
          <note>
            Att Sverige fullföljer uppdrag i Tchad, har fått en utvidgad
            roll i Afghanistan och har fått ansvaret för en av EU:s så kallade
            snabbinsatsstyrkor är några exempel som påvisar att vårt bidrag
            till en säkrare och tryggare värld är efterfrågat.
          </note>
          <note>
            Försvarsmakten har också under en längre tid uttryckt ett behov
            av tillgång till strategisk flygtransportkapacitet, detta för
            att man snabbt och effektivt ska kunna transportera tung utrustning
            över stora avstånd till platser som saknar moderna flygplatser
            och där det finns en hotbild riktad mot de internationella insatserna.
          </note>
          <note>
            Nu ligger det ett förslag från regeringen om multilateralt samarbete
            om strategiska flygtransporter. Det, fru talman, ställer vi kristdemokrater
            oss bakom.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.51 på förslag av tredje vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Statsministerns frågestund
          </note>
          <note type="speaker">
            Anf. 40 TALMANNEN:
          </note>
          <note>
            Vi har nu kommit fram till statsministerns frågestund på 45 minuter.
          </note>
          <note>
            EU och de svenska kollektivavtalen
          </note>
          <note type="speaker">
            Anf. 41 MONA SAHLIN (s):
          </note>
          <note>
            Herr talman! Jag har en fråga om försvaret av kollektivavtal
            och kampen mot lönedumpning. Det är en fråga som jag också har
            försökt interpellera statsministern om eftersom han efterlyste
            en interpellation just från mig. Men den lämnade han över till
            herr Littorin, som klagar över att han får för många interpellationer.
            Jag hoppas därför att jag kan få svar här.
          </note>
          <note>
            Jag har två krav som jag också tog upp i går vid partiledaröverläggningen.
            Det handlar om att jag anser att statsministern på toppmötet i
            juni bör ta upp frågan om att EU till exempel i alla sina nya
            direktiv måste garantera att varje land verkligen får möjlighet
            att i sina nationella regler skydda mot lönedumpning. Men det
            handlar också om kravet på att öppna utstationeringsdirektivet
            för omförhandling. Detta är prioriteringar som vi socialdemokrater
            anser att Sverige bör driva under sitt ordförandeskap i EU nästa
            år, som jag också tog upp i går.
          </note>
          <note>
            Min fråga är: Kommer statsministern på toppmötet i juni att ta
            upp dessa frågor? Om inte: Varför?
          </note>
          <note type="speaker">
            Anf. 42 Statsminister FREDRIK REINFELDT (m):
          </note>
          <note>
            Herr talman! Jag har i olika sammanhang uttryckt stöd för att
            det vägval som Sverige gjorde för väldigt länge sedan, att ha
            en lönebildningsmodell som bygger på kollektivavtalsslutande parter,
            är bättre än en lagstyrd lönesättning. Det har tjänat oss väl.
            Det är inte så att den i alla delar är perfekt.
          </note>
          <note>
            Skälet till att detta nu diskuteras är att det finns en Lavaldom
            som i och för sig understryker denna rätt att man ska kunna fortsätta
            att ha en kollektivavtalsmodell och till och med också med möjligheter
            att använda stridsåtgärder mot arbetsgivare från en annan medlemsstat.
          </note>
          <note>
            Det som vi analyserar är om det kan ha någon sorts bäring på
            delar av vår lagstiftning och då kommer att beröra bara en mindre
            del av den svenska arbetsmarknaden.
          </note>
          <note>
            Jag tycker att om man räcker upp handen inom EU-systemet ska
            man verkligen ha belagt att det finns ett allvarligt problem av
            det slag som Mona Sahlin nu understryker. Och jag har helt enkelt
            inte det underlaget. Analysen och tidsplanen för denna har vi
            dessutom ingått en överenskommelse om tillsammans med arbetsmarknadens
            parter, och den löper fram till den 15 december. Efter det vet
            vi bättre. Nu tycker jag att denna fråga är för tidigt väckt.
          </note>
          <note type="speaker">
            Anf. 43 MONA SAHLIN (s):
          </note>
          <note>
            Herr talman! Jag tycker att det är märkligt om statsministern
            inte tycker sig ha underlag för att ställa frågan oroligt och
            bestämt på toppmötet i juni.
          </note>
          <note>
            Det är en sak att vi, precis som många andra länder, behöver
            förändra vår egen lagstiftning. Men efter Rüffertdomen, som berör
            frågeställningar som blir aktuella för hela Europas löntagare,
            finns denna frågeställning i flera länder i Europa, statsministern.
            Och om oron inte har nått dina öron, tycker jag att det bara är
            lyssna på debatten i många av Europas länder. Det är snarare så
            att frågan kommer att ställas varför inte just Sveriges statsminister
            gör det, Sverige som har ett så starkt ansvar för de kollektivavtal
            som statsministern också nu uttryckte ett stort stöd för.
          </note>
          <note>
            Direkt efter valet sade regeringen lite kaxigt i en artikel att
            man nu skulle ha en aktiv Europapolitik. Man sade: När Sverige
            talar lyssnar EU. Jag undrar: Vad är det de ska lyssna till om
            inte statsministern räcker upp handen också på toppmötet i juni
            och talar om det som är så avgörande och viktigt, inte bara för
            svenska löntagare, utan det är faktiskt mycket större än så?
          </note>
          <note>
            Min fråga och mitt krav kvarstår. Statsministern bör i juni ta
            upp detta.
          </note>
          <note type="speaker">
            Anf. 44 Statsminister FREDRIK REINFELDT (m):
          </note>
          <note>
            Herr talman! Förhoppningsvis lyssnar de till vårt stora engagemang
            i klimatfrågan, till hur vi beskriver hur folk får jobb i Sverige
            och hur vi har gjort det mer lönsamt att arbeta.
          </note>
          <note>
            Men låt oss hålla oss till denna fråga. Återigen tycker jag att
            verksamheten i den särskilda högnivågrupp som finns tillsatt är
            viktig. I bilaterala samtal diskuterar vi Lavaldomen. Men om vi
            verkligen vill sätta i gång hela EU-maskineriet bör vi ställa
            oss frågan: Vad är syftet med det? Tänk att vi till exempel säger
            att det utstationeringsdirektiv som förhandlades under en socialdemokratisk
            regering nu skulle återöppnas. I vilken riktning tror vi då att
            den debatten skulle gå? Förmodligen är det ogenomträngligt och
            möjligt att göra väldigt lite. I värsta fall går det i motsatt
            riktning jämfört med vad Sverige vill. Ska jag då ta på mig ansvaret
            för att initiera en process som i grunden urholkar kollektivavtalens
            ställning i Sverige?
          </note>
          <note>
            Detta vet vi ingenting om, Mona Sahlin, vare sig du eller jag.
            Men det finns en sådan risk. Man räcker inte upp handen om man
            inte har underlag för att visa att det verkligen finns ett problem
            som dessutom EU är relevant part för att lösa. Om vi har det är
            jag inte rädd för att ta den diskussionen. Men jag äventyrar inte
            någon svensk modell utan den typen av underlag.
          </note>
          <note>
            Den svenska arbetsmarknadsmodellen
          </note>
          <note type="speaker">
            Anf. 45 ALICE ÅSTRÖM (v):
          </note>
          <note>
            Herr talman! Jag vill, liksom Mona Sahlin, ta upp frågan om hur
            vi bäst värnar den svenska arbetsmarknadsmodellen inom EU.
          </note>
          <note>
            Genom EG-domstolens domar i Laval- och Rüffertfallen har faktiskt
            en av grundpremisserna för den svenska arbetsmarknadsmodellen
            förändrats. Dessa båda domar innebär som bekant att den fria rörligheten
            inom EU faktiskt kan användas för att utländska företag ska kunna
            konkurrera med lägre löner på den svenska arbetsmarknaden.
          </note>
          <note>
            Inför folkomröstningen 1994 gavs det ett löfte om att den svenska
            kollektivavtalsmodellen ska respekteras. Den visade sig formellt
            inte gälla i EG-domstolen.
          </note>
          <note>
            Nu har regeringen tillsatt en utredning med anledning av domen,
            och den utredningen ska vara klar den 15 december.
          </note>
          <note>
            Min fråga till statsministern blir då: Är det inte rimligt, när
            ett av löftena inför inträdet i EU har visat sig obrukbart, att
            man väntar med riksdagens beslut om ratificering av Lissabonfördraget
            det är nämligen där som vi kan begära ett undantag tills den tillsatta
            utredningen är klar med sitt arbete? Om utredningen kommer fram
            till att det inte räcker med att ändra i den svenska lagstiftningen
            har vi försuttit chansen att få ett undantag.
          </note>
          <note type="speaker">
            Anf. 46 Statsminister FREDRIK REINFELDT (m):
          </note>
          <note>
            Herr talman! Som bekant tycker Vänsterpartiet att varken detta
            fördrag eller något annat fördrag är något att ha eftersom Vänsterpartiet
            till att börja med inte vill ha EU. Det är alltså inte någon ärligt
            känd omtanke om EU som gör att ni nu möjligen ifrågasätter själva
            fördragsändringen den här gången.
          </note>
          <note>
            Låt mig säga att om det är någonting som sker i fördraget så
            är det att det stärker arbetstagarnas rättigheter eftersom det
            antas en särskild rättighetsstadga som en del av detta fördrag.
            Det går snarare i rätt riktning.
          </note>
          <note>
            Det ställs frågor här, och detta är en väldigt angelägen diskussion
            och debatt. Men jag är väldigt oroad för att vi inte inväntar
            den analys som nu faktiskt är i gång.
          </note>
          <note>
            Jag såg på tv häromkvällen att någon facklig företrädare nu bedriver
            så kallad polackjakt i Sverige. Jag vet inte hur ni kände. Men
            jag tyckte att det var rätt obehagligt. Jag tycker inte att det
            känns så där väldigt bra om vi nu ska ha polackjakt runt om i
            Sverige, utan jag tycker att vi ska ordning och reda i våra regelsystem
            och att vi ska ge tid för den analys som vi har tillsatt en utredning
            om. Denna analys ska vara klar den 15 december. Vi har varit överens
            med arbetsmarknadens parter om att det ska se ut på det sättet.
            Låt oss invänta detta innan vi påstår att vi vet vilka konsekvenserna
            är.
          </note>
          <note type="speaker">
            Anf. 47 ALICE ÅSTRÖM (v):
          </note>
          <note>
            Herr talman! Statsministern kunde ha lyssnat på vad jag sade.
            Jag sade: Borde vi inte vänta på utredningens analys och kartläggning
            av vad domarna egentligen innebär innan vi ratificerar det nya
            fördraget? Den enda möjlighet som vi har är att då kunna begära
            ett undantag i det nya fördraget. Det finns en rad fackliga företrädare
            i bland annat fackförbundet Byggnads som är djupt oroade över
            konsekvenserna.
          </note>
          <note>
            Även om statsministern inte bryr sig så mycket om deras oro tycker
            vi att det är rimligt att man då kan presentera ett underlag så
            att man i så fall ska kunna känna sig trygg. Men eftersom statsministern
            är så övertygad och inte är beredd att ta någon strid när det
            gäller svenska kollektivavtal eller kan tänka sig att vänta med
            att ratificera fördraget tills utredningen kommer med analysen,
            kan statsministern då garantera dem som nu är oroliga över att
            den svenska modellen håller på att avvecklas att det inte kommer
            att komma några nya domar som inkräktar på den svenska arbetsmarknadsmodellen?
          </note>
          <note type="speaker">
            Anf. 48 Statsminister FREDRIK REINFELDT (m):
          </note>
          <note>
            Herr talman! Alice Åström är medveten om att man inte kan ställa
            ut den typen av löften. Vad är det egentligen som händer i Europa?
            Jo, vi går från slutna nationella system, där vi förr bara jobbade
            i vårt eget land, till en ökad grad av rörlighet över gränserna.
            Vi försöker få regelsystem som ska underlätta och möjliggöra detta.
          </note>
          <note>
            Jag inser att Vänsterpartiet inte har varit med och inte tycker
            att detta är en riktig utveckling. Men många av oss tycker att
            det är en riktig och bra utveckling att det finns en typ av gränsöppningar
            och möjligheter att röra sig och att regelsystemen då bör följa
            med och samtidigt respektera nationell särart i form av kollektivavtalsmodell
            i Sverige. Skälet till att jag inte tycker att vi ska sätta det
            ifråga när det gäller ratifikationsprocessen är att jag inte anser
            att det har med fördraget att göra. Fördraget stärker arbetstagares
            rättigheter. Dessutom finns det ingen möjlighet att öppna på det
            sättet. 13 länder har redan ratificerat detta fördrag som innan
            vi skrev under jag var själv och undertecknade detta fördrag på
            Lucia förra året var förankrat. Det fanns ett brett stöd i Sveriges
            riksdag för att vi skulle göra undertecknandet, inte av Vänsterpartiet
            men av övriga partier.
          </note>
          <note>
            Då är det fel svar på en möjlig oro som existerar. Bättre är
            då att utreda och försöka se vad vi kan göra inom ramen för nationell
            lagstiftning.
          </note>
          <note>
            Anslutningen till a-kassan
          </note>
          <note type="speaker">
            Anf. 49 PETER ERIKSSON (mp):
          </note>
          <note>
            Herr talman! Regeringens reformer av a-kassans finansiering är
            ett misslyckande som helt i onödan minskat anslutningen till a-kassan.
            Vid nästa lågkonjunktur kommer många arbetslösa att stå utan försäkringsskydd,
            skriver i dag Finanspolitiska rådet i en rapport inte oppositionen.
          </note>
          <note>
            Regeringens misslyckande har lett till att vi i dag har över
            1 ½ miljon människor utan a-kassa. I dag kommer ytterligare ett
            meningslöst men välriktat stolpskott. Regeringens utredare föreslår
            att en tvångsanslutning ska genomföras. En del av dem som står
            utanför ska tvingas in. Men orättvisorna ökar genom att akademiker
            med trygga jobb och höga löner slipper undan med en liten avgift,
            medan handelsanställda får betala mer än dubbelt så mycket. Studenter
            och deltidsarbetande får inte vara med. Andra måste vara med men
            kan ändå inte kvala in för ersättning om de blir arbetslösa.
          </note>
          <note>
            Tror inte statsministern att det kommer att kännas orimligt att
            vissa får betala 5 000 kronor om året till a-kassan utan att kunna
            få någon trygghet eller ersättning vid arbetslöshet? Är inte trygghetssystemen
            snart tillräckligt orättvisa och urholkade även för en borgerlig
            regering?
          </note>
          <note type="speaker">
            Anf. 50 Statsminister FREDRIK REINFELDT (m):
          </note>
          <note>
            Herr talman! För det första: Vad är Finanspolitiska rådet för
            någonting? Jo, det är ett särskilt råd som denna regering har
            tillsatt för att granska vår finanspolitik, alltså ett sätt att
            säkerställa att fler röster kan höras och genomlysa regeringens
            arbete. Finanspolitiska rådet konstaterar att vi varaktigt har
            ökat sysselsättningen, framför allt med vår a-kasseförändring
            och med vårt jobbskatteavdrag. De ser mycket positiva effekter.
            De är kritiska mot det första steget när det gällde a-kasseförändringen
            för att det inte tillräckligt mycket differentierade beroende
            på arbetslöshet.
          </note>
          <note>
            Det finns också en a-kasseutredare som har presenterat sin utredning
            i dag. Vi ska naturligtvis titta på detta men har inga svar att
            ge i dag. Han har fullgjort det uppdrag vi begärde, och vi får
            återkomma. Men om vi nu ska beskriva effekterna av regeringens
            politik och hur det har beskrivits är den samlade bilden att vi
            för en skarpt sysselsättningsskapande politik, bra för svenska
            folket dessutom, med följden att också inkomstskillnaderna minskar
            i Sverige.
          </note>
          <note type="speaker">
            Anf. 51 PETER ERIKSSON (mp):
          </note>
          <note>
            Herr talman! Den samlade bilden av regeringens politik när det
            gäller trygghetssystemen och särskilt a-kassan är att hundratusentals
            människor har tvingats ut ur a-kassorna och i dag står utan försäkringsskydd.
            Om vi skulle komma in i en ny lågkonjunktur kommer väldigt många
            människor att riskera att hamna helt utanför en vettig försörjning.
          </note>
          <note>
            Det här är oerhört allvarligt, och det är också vad Finanspolitiska
            rådet i dag skriver i sin rapport. Regeringens egen myndighet
            som granskar regeringens ekonomiska politik säger att det här
            är ett misslyckande.
          </note>
          <note>
            Jag tycker att det är lite märkligt att inte regeringsföreträdaren
            nummer ett, alltså statsministern, vill kännas vid ett sådant
            tydligt angrepp. Jag tycker att det vore anständigt och rimligt
            att erkänna att man har misslyckats och att man borde tänka om.
          </note>
          <note>
            Från Miljöpartiets sida har vi föreslagit en allmän sjukförsäkring
            och arbetslivstrygghet där vi för in a-kassan och sjukförsäkringen
            och ser till att inte så många faller i kläm mellan stolarna och
            försäkringssystemen på det sätt som nu sker.
          </note>
          <note>
            Jag skulle föreslå att statsministern säger att vi är beredda
            att skrota det här förslaget som kommer i dag från utredaren,
            tittar på Miljöpartiets förslag som är mycket mer anpassat till
            dagens arbetsmarknad och vänder den här politiken som bara slår
            mot svaga människor.
          </note>
          <note type="speaker">
            Anf. 52 Statsminister FREDRIK REINFELDT (m):
          </note>
          <note>
            Herr talman! Det är ungefär 460 000 personer som har lämnat a-kassan
            sedan valet. Vilka är det? Det har vi inte fullt ut svaret på,
            men vi vet åtminstone att några grupper är tydligt överrepresenterade.
            Det handlar dels om dem som har fyllt 63 år, förmodligen grundat
            på en uppfattning att de inte har någon betydande arbetslöshetsrisk
            kvar under denna sista del av sitt förvärvsarbetande liv. En annan
            grupp är förtidspensionärer som alltså har varit med och finansierat
            ett system som de rimligen inte får särskilt mycket ut av, även
            om vi anstränger oss för att de som lever med sjuk- och aktivitetsersättning
            ska kunna återkomma till arbetsmarknaden. En annan stor grupp
            är studenter som alltså inte är yrkesverksamma men som tidigare
            har varit med och finansierat a-kassan.
          </note>
          <note>
            Det kan finnas andra grupper. Vi ska fortsätta analysen, men
            stora grupper som har lämnat har förmodligen gjort det utifrån
            de enskildas mycket välmotiverade synsätt att de inte vill finansiera
            något som de upplever inte ger särskilt mycket tillbaka.
          </note>
          <note>
            Återigen: Förändringen av a-kassan i sin helhet beskrivs som
            ett av de viktigaste instrumenten för att varaktigt öka sysselsättningen
            i Sverige. Vi får väl se när vänsterpartierna går till val nästa
            gång om ni menar att allt detta ska läggas tillbaka till hur det
            var före 2006 med en därmed ökad arbetslöshet som följd.
          </note>
          <note>
            Globaliseringen och demokratin
          </note>
          <note type="speaker">
            Anf. 53 GÖRAN LINDBLAD (m):
          </note>
          <note>
            Herr talman! I dag och i morgon sammanträder Europarådets parlamentariska
            församlings politiska utskott här i riksdagen. Kollegerna har
            enats om att jag ska ställa en fråga till statsministern om globaliseringens
            inverkan på demokratiutvecklingen i världen och hur Sverige som
            ordförandeland i Europarådet avser att driva frågan om demokratisering
            och globalisering inom Europarådets ram.
          </note>
          <note type="speaker">
            Anf. 54 Statsminister FREDRIK REINFELDT (m):
          </note>
          <note>
            Herr talman! Det verkar vara en sympatisk grunddemokratisk ordning
            att man får rösta fram vilka frågor som ska ställas!
          </note>
          <note>
            När jag tidigt blev politiskt intresserad var demokrati något
            som satt väldigt trångt i en del av Europa och några få övriga
            delar av världen. Det har varit en ganska fantastisk resa att
            få uppleva demokratins utbredning. Inte minst på vår egen kontinent
            är detta väldigt tydligt. Militärjuntor av olika slag har fallit
            i södra Europa. Kommunismen har inte längre grepp om östra Europa.
            Det har kommit demokratier på plats i dess efterföljd.
          </note>
          <note>
            Europarådet har varit en förkämpe för att tidigt gå fram för
            att säkerställa demokratins utveckling och att värna mänskliga
            rättigheter och kommer fortsatt att göra så, också i de länder
            som i dag kallar sig demokratier, vilket vi naturligtvis inte
            ska glömma bort. Liknande ser vi också i övriga delar av världen.
          </note>
          <note>
            Det är mycket kvar att göra, men vi ska inte förtröttas. Det
            är väldigt många människor på vår jord som fortsatt inte har möjlighet
            att få rösta, och det är en grundläggande rättighet som dessutom
            ger anständiga samhällen varhelst demokratin kommer på plats.
          </note>
          <note>
            De svenska kollektivavtalen
          </note>
          <note type="speaker">
            Anf. 55 SVEN-ERIK ÖSTERBERG (s):
          </note>
          <note>
            Herr talman! Jag har känt statsministern i riksdagsarbetet sedan
            1994, och jag måste säga att under den perioden har inte statsministern
            gjort sig känd för att vara någon stor kramare av svenska kollektivavtal.
            Det är en oro som jag naturligtvis upplever.
          </note>
          <note>
            Nu låter det annorlunda i retoriken. Men det är många som tvivlar
            på retoriken, om den är äkta eller ett spel för gallerierna, inte
            minst från svensk fackföreningsrörelses sida.
          </note>
          <note>
            Vore det inte ett alldeles ypperligt tillfälle för statsministern
            att skingra den oro som ändå finns ute i samhället? Jag tror att
            statsministern är medveten om den, även om han i svaret till Mona
            Sahlin viftar bort frågan.
          </note>
          <note>
            Vore det inte ett ypperligt tillfälle att vid toppmötet i juni
            ta upp denna fråga och deklarera detta? Barroso var tidigt ute
            till stöd för Sverige i detta. Det vore väl bra att få stödet
            för de svenska kollektivavtalen ytterligare deklarerat från högsta
            ort i EU. Varför missar statsministern denna chans som finns på
            toppmötet i juni?
          </note>
          <note type="speaker">
            Anf. 56 Statsminister FREDRIK REINFELDT (m):
          </note>
          <note>
            Herr talman! Som jag sade tycker jag att en kollektivavtalsbaserad
            modell med ett stort ansvarstagande från de avtalsslutande parterna
            är att föredra framför den lagstiftning, ofta med lagstyrning
            kring minimilönenivåer, som finns i andra länder. Vår modell är
            att föredra, men den är inte perfekt i alla delar, och den förtjänar
            ibland att diskuteras hur kan den utvecklas?
          </note>
          <note>
            En utgångspunkt för mig är att den dom, Lavaldomen, som ligger
            till grund för mycket av den oro som finns ju inte i grunden ifrågasätter
            den svenska kollektivavtalsmodellen. Det var trots allt delvis
            detta som hade kunnat ligga till grund för den typ av oro som
            frågeställaren ger uttryck för. Domen leder till frågor om tillämpning
            i marginalen av den svenska arbetsmarknaden som vi vill analysera
            och har bett en utredare titta på fram till den 15 december. Om
            jag nu i juni skulle påstå en massa saker blir det mer baserat
            på oro och vad som kanske är. Det är inget fel att göra så i opinionsbildning,
            men en statsminister har delvis en annan roll. Det måste vara
            mer grundat i att vi har gjort vår analys och de facto vet vad
            vi talar om. Utifrån det kan man sedan välja att agera.
          </note>
          <note>
            Sverige och EU:s miljömål
          </note>
          <note type="speaker">
            Anf. 57 JAN ANDERSSON (c):
          </note>
          <note>
            Herr talman! För ungefär 15 år sedan var debatten som hetast
            i Sverige om huruvida vi skulle ansluta oss till Europeiska unionen
            eller ej. Jag förespråkade ett medlemskap. Det gjorde jag utifrån
            miljöfrågorna, därför att det behövs ett brett engagemang internationellt
            och internationella lösningar, inte minst för att enskilda länder
            inte ska kunna undandra sig ansvar och på det sättet kortsiktigt
            få konkurrensfördelar för den egna industrin.
          </note>
          <note>
            Det gläder mig nu mycket när jag ser att EU börjar leverera rejält
            på det här området. Kommissionen har lagt fram sitt förslag till
            klimat- och energipaket.
          </note>
          <note>
            Min fråga till statsministern är: Hur ser statsministern på Sveriges
            möjligheter att uppfylla förnybarhetsmålet och biodrivmedelsmålet?
          </note>
          <note type="speaker">
            Anf. 58 Statsminister FREDRIK REINFELDT (m):
          </note>
          <note>
            Herr talman! Vi har sida vid sida kämpat för att Sverige ska
            träda in i Europeiska unionen just grundat på att mänskligheten
            nu står inför gränsöverskridande problem som de gamla nationalstaterna
            inte ensamt kan svara upp gentemot. Det kanske mest tydliga exemplet
            är hur miljöproblem är gränsöverskridande. Vi kan rena aldrig
            så mycket här i Sverige, vi påverkas ändå av energiproduktion
            och utsläpp som sker i vår omvärld. EU blir ett sätt att tillsammans
            ta ansvar för och möta de miljöhot som vi står inför.
          </note>
          <note>
            Sverige har i den bördefördelning som nu sker med anledning av
            det 20-procentsmål som antogs vid Europeiska rådet förra året
            angett att vi i vår energianvändning ska gå från en 40-procentig
            andel förnybar energi upp till 49 procent.
          </note>
          <note>
            Det första vi då gör är naturligtvis att titta igenom den myckna
            investering som nu väntar av förnybar energi i Sverige och användandet
            av de särskilda gröna certifikaten som ger kommersiellt gångbara
            priser för att växla in det förnybara. Det kommer till exempel
            att bli mycket mer vindkraft i Sverige.
          </note>
          <note>
            Vi är inte riktigt färdiga med analysen, men det är klart att
            vi har hopp om att vi ska kunna nå denna mycket ambitiösa målsättning
            också när det gäller biobränslet.
          </note>
          <note>
            Kollektivavtalen och arbetsmiljön
          </note>
          <note type="speaker">
            Anf. 59 JENNIE NILSSON (s):
          </note>
          <note>
            Herr talman! Den svenska modellen bygger på att arbetsmarknadens
            parter tecknar kollektivavtal på arbetsmarknaden, kollektivavtal
            som reglerar löner och sjysta arbetsvillkor. För att den svenska
            modellen ska fungera krävs det en hög facklig organisationsgrad,
            men också att facket ges möjlighet att finnas på plats ute på
            arbetsplatserna för att kontrollera och bevaka att kollektivavtalen
            följs.
          </note>
          <note>
            Men kollektivavtal handlar inte bara om löner. De handlar också
            om arbetsvillkor och arbetsmiljö. Om kollektivavtalen inte kan
            värnas innebär det att facket förlorar en möjlighet att arbeta
            för att förbättra arbetsmiljön på arbetsplatserna.
          </note>
          <note>
            Min fråga till statsminister Fredrik Reinfeldt är: Vilka åtgärder
            är statsministern beredd att vidta för att värna kollektivavtalen
            och därmed ge fackliga organisationer viktiga och nödvändiga verktyg
            för att jobba för arbetsmiljöförbättringar?
          </note>
          <note type="speaker">
            Anf. 60 Statsminister FREDRIK REINFELDT (m):
          </note>
          <note>
            Herr talman! Det handlar naturligtvis bland annat om att i samtal
            med länder där man inte har den här typen av modell skapa förståelse
            för att detta har tjänat oss väl och har fungerat väl. Det måste
            naturligtvis också i grunden bygga på att det är ansvarsbärande
            parter som agerar på ett sätt som väcker förtroende hos medlemmar
            och hos andra här i Sverige.
          </note>
          <note>
            Det har ju förts en diskussion. Först hette det att partierna
            tappade sina medlemmar. Nu heter det att fackföreningar också
            har problem att behålla sina medlemmar. Det leder till samma typ
            av diskussion, det vill säga vem som har huvudansvaret för att
            se till att man är attraktiv för att behålla eller till och med
            få nya medlemmar. Rimligen bör också, precis som de politiska
            partierna, de fackliga företrädarna ställa sig frågan: Företräder
            vi potentiella medlemmar och de medlemmar vi har på allra bästa
            sätt? Kan vi på något sätt medverka genom att i opinionsbildning
            påpeka att hög organisationsgrad är en viktig grund för att vi
            inte ska få den utveckling som vi har sett i länder med väldigt
            låg anslutningsgrad, där det ibland blir mer extrema yttringar
            i en del fackförbund, ska jag naturligtvis bistå med det. Men
            precis som det har varit för de politiska partierna är det väldigt
            mycket en fråga om omprövning också för fackförbund här i Sverige.
          </note>
          <note>
            Sysselsättningen för personer med funktionsnedsättning
          </note>
          <note type="speaker">
            Anf. 61 MARIA LUNDQVIST-BRÖMSTER (fp):
          </note>
          <note>
            Herr talman! Min fråga till statsminister Reinfeldt handlar om
            personer med funktionsnedsättning och deras rätt till arbete.
            Vi vet ju att tillgängligheten är helt avgörande för att en person
            med funktionsnedsättning ska kunna leva ett självständigt liv.
            Vi vet också att en majoritet av personerna med funktionsnedsättning
            skulle kunna utföra ett förvärvsarbete om arbetsmiljön var tillgänglig
            och arbetsuppgifterna anpassade.
          </note>
          <note>
            Min fråga till statsministern är: Vilka åtgärder kommer statsministern
            och regeringen att vidta för att minska utanförskapet och öka
            sysselsättningen för personer med funktionsnedsättning?
          </note>
          <note type="speaker">
            Anf. 62 Statsminister FREDRIK REINFELDT (m):
          </note>
          <note>
            Herr talman! Jag möter allt oftare en förändrad attityd. Det
            gäller Försäkringskassan och det gäller Arbetsförmedlingen. Man
            frågar i dag i mindre utsträckning vilken förmåga som saknas och
            ställer mer frågan: Vilken förmåga finns? Det är en större mental
            förändring än vi kanske har klart för oss.
          </note>
          <note>
            Den som har en funktionsnedsättning, den som till del inte är
            arbetsförmögen kan om man ändrar förutsättningarna eller hjälper
            till på annat vis faktiskt ha både arbetsförmåga och utföra ett
            arbete väl så bra som andra. Vi har sett många exempel på det.
            Jag har själv varit i Värmland hos Left is Right som anställer
            personer med Aspergers syndrom. De gör ett fantastiskt arbete,
            givet att man har anpassat det till deras förutsättningar.
          </note>
          <note>
            Vi hade i april 17 600 personer med funktionsnedsättning registrerade
            hos Arbetsförmedlingen. Det är 22 procent färre på ett år. Det
            beror delvis på att våra nystartsjobb har varit verkningsfulla
            för den här gruppen och att vi har alltmer av lönebidragssystem
            för att hjälpa också dem med funktionsnedsättning i en god konjunktur
            och en god arbetsmarknad. Men vi kommer säkert att behöva göra
            mer.
          </note>
          <note>
            Kommunernas ökade kostnader för socialbidrag
          </note>
          <note type="speaker">
            Anf. 63 CARIN RUNESON (s):
          </note>
          <note>
            Herr talman! För drygt ett år sedan ställde jag här i kammaren
            en fråga till statsministern om de ekonomiska konsekvenserna för
            kommunerna med anledning av försämringarna inom a-kassan, framför
            allt med tanke på att ni har tagit bort plusjobb och utbildningsvikariat.
          </note>
          <note>
            För tidigt väckt fråga, svarade statsministern den gången. Men
            precis som vi socialdemokrater befarade har försämringarna lett
            till att mer än hälften av Sveriges kommuner har fått ökade socialbidragskostnader,
            och många människor har förstås hamnat i en hopplös situation
            och kan inte försörja sig själva.
          </note>
          <note>
            Därför ställer jag frågan igen till statsministern: Hur anser
            statsministern att kommunerna ska finansiera de här ökade kostnaderna?
            Alla kommuner har ju inte en bra ekonomi, och 2, 3 eller 4 miljoner
            kan faktiskt vara skillnaden mellan röda och svarta siffror i
            bokslutet.
          </note>
          <note type="speaker">
            Anf. 64 Statsminister FREDRIK REINFELDT (m):
          </note>
          <note>
            Herr talman! SKL:s senaste rapport visar att kommunbalansen kom
            ut något mer positivt än vi trodde. Jag tror att vi har ett överskott
            i kommunsektorn på drygt 7 miljarder. Det är alltså inte en korrekt
            beskrivning att det allmänt skulle vara underskott i Sveriges
            kommuner. Dessutom är det som Finanspolitiska rådet påpekar i
            dag så att regeringens politik kan antas ge en varaktig sysselsättningsökning
            med ungefär 90 000 personer. De finns spridda över hela landet.
          </note>
          <note>
            Fler i arbete betyder fler skattebetalare. Det betyder mer i
            skatteinkomster till kommunen och därmed naturligtvis en förmåga
            att också ha råd med de utgifter som finns i en kommun. Regeringen
            för en politik riktad mot att ta ned utanförskapet. Det är det
            mest framgångsrika sättet att säkerställa att man har råd med
            stöd till grupper som fortsatt står utanför. Det återspeglas också
            som sagt i ett fortsatt överskott i Sveriges kommuner, även om
            vi är lite oroliga, kanske framför allt på landstingssidan, för
            hur varaktigt och uthålligt detta kommer att vara framöver.
          </note>
          <note>
            Familjepolitiken
          </note>
          <note type="speaker">
            Anf. 65 MIKAEL OSCARSSON (kd):
          </note>
          <note>
            Herr talman! I dag, den 15 maj, firar vi FN:s internationella
            familjedag. Familjen hålls högt av det svenska folket. En ny Sifoundersökning
            visar att nio av tio svenskar anser att det är en grundläggande
            rättighet för ett barn att få växa upp tillsammans med både sin
            mamma och sin pappa.
          </note>
          <note>
            Nu införs vårdnadsbidraget och jämställdhetsbonusen. I regeringsförklaringen
            utlovas kontinuerligt stöd till föräldrarna under barnens uppväxt.
            Samtidigt har inte regeringen ännu anammat det som exempelvis
            både Labour och Tory så tydligt har tagit ställning för i Storbritannien,
            nämligen att alla beslut som påverkar stabiliteten i äktenskap
            och familj på något sätt måste konsekvensbeskrivas utifrån hur
            de påverkar familjen.
          </note>
          <note>
            Min fråga är alltså: Är detta att konsekvensbeskriva politiska
            beslut utifrån hur familjen påverkas någonting som statsministern
            ställer upp på?
          </note>
          <note type="speaker">
            Anf. 66 Statsminister FREDRIK REINFELDT (m):
          </note>
          <note>
            Herr talman! Jag kan försäkra att har man ett parti som heter
            Kristdemokraterna i sin regering har man så att säga utredningsenheten
            i regeringen. Det påpekas naturligtvis hela tiden vilka effekter
            på familjen som olika förslag har.
          </note>
          <note>
            Den för Kristdemokraterna mycket viktiga vårdnadsbidragsreformen
            är ju en del av regeringens familjepolitiska program som syftar
            till att ge familjer utökade valmöjligheter i ett land där vi
            redan har rätt rika valmöjligheter med en stark föräldraförsäkring,
            en kvalitativ förskola, goda möjligheter att ha bra tillsyn och
            pedagogiska verktyg för att barn ska kunna utvecklas på ett bra
            sätt.
          </note>
          <note>
            Till det tycker vi att det är viktigt att tillföra det som också
            gör att föräldrar får utökade möjligheter att själva bestämma
            vad de tycker är rätt balans i livet i hur man hjälper till att
            se sina barn växa upp.
          </note>
          <note>
            Nord Stream-projektet
          </note>
          <note type="speaker">
            Anf. 67 CARINA OHLSSON (s):
          </note>
          <note>
            Herr talman! Just nu pågår arbete i, som redan har sagts, Europarådets
            politiska utskott här i riksdagen. De frågor som reses i sammanhangen
            är många. En av dem gäller Nord Stream-projektet. Det har diskuterats
            flera gånger här i riksdagen i kammaren, i hearingar, i EU-nämnden
            med mera.
          </note>
          <note>
            Konsekvenserna av projektet diskuteras också i Europarådets utskott.
            Parlamentariker från Europarådet undrar om regeringen ser en möjlighet
            att diskutera denna fråga när alla parter finns på plats, som
            i Europarådet, eftersom frågan är viktig ur många olika aspekter
            demokrati, miljö, energi, ekonomi och säkerhetspolitiskt.
          </note>
          <note>
            Kommer statsministern och regeringen att anta utmaningen att
            lyfta upp den typen av frågor under det svenska ordförandeskapet
            i Europarådet och därmed öka den mellanstatliga delaktigheten?
          </note>
          <note type="speaker">
            Anf. 68 Statsminister FREDRIK REINFELDT (m):
          </note>
          <note>
            Herr talman! Nord Streams idé om att lägga en lång gasledning
            i Östersjön har här i riksdagen bemötts av två typer av förhållningssätt.
          </note>
          <note>
            Alldeles oaktat frågor om deltagande och diskussion har de tre
            vänsterpartierna förklarat att de redan vet vad svaret är: Nej,
            det blir inget.
          </note>
          <note>
            Alliansregeringen har mer försökt att utgå från att vi har lagar
            och konventioner som styr hur man ska förhålla sig till bland
            annat stora infrastrukturprojekt. Det finns en internationell
            havskonvention som tillåter att man lägger ut gasledningar men
            det finns också nationell miljölagstiftning som ska pröva om det
            har miljökonsekvenser som kan vara negativa för Sverige inte minst
            den diskussion som har varit på Gotland, som jag besökte i går.
          </note>
          <note>
            Vi avser att fullfölja detta på ett seriöst sätt och pröva detta
            i enlighet med svensk lagstiftning. Skälet till att vi än så länge
            inte har kunnat fullt ut pröva detta är att Nord Stream inte har
            framställt ett underlag som vi menar går att använda för den typen
            av prövning. Innan man har det på plats är det svårt att föra
            debatten. Vi avvaktar och återkommer sedan med våra ställningstaganden
            utifrån hur svensk lagstiftning ser ut.
          </note>
          <note>
            Jobbsökarbidrag
          </note>
          <note type="speaker">
            Anf. 69 HELENA RIVIÈRE (m):
          </note>
          <note>
            Herr talman! Jag vill ställa en fråga om ordens makt. Ord och
            begrepp är sådant som bestämmer vår självuppfattning och hur vi
            uppfattar omvärlden. Det ord jag riktar in mig på är arbetslöshetsersättning.
            Det råkar heta på engelska jobseekers allowance , vilket säger
            vad det är fråga om också i svensk uppfattning, nämligen jobbsökarersättning
            eller till och med jobbsökarbidrag.
          </note>
          <note>
            Eftersom alla partier är överens om att arbetslöshetsförsäkringen
            är en omställningsförsäkring undrar jag om statsministern tycker
            att det kan vara något för oss att ta efter.
          </note>
          <note type="speaker">
            Anf. 70 Statsminister FREDRIK REINFELDT (m):
          </note>
          <note>
            Herr talman! Jag vill bara påpeka för denna riksdag att politiken
            rätt ofta gör den typen av avvägningar att byta namn på saker.
            Ibland har det handlat om yrkeskategorier som ska heta saker som
            ligger i tiden. Ibland har det handlat om system där signaler
            blir fel. Förtidspensionär är ett sådant ord. Vi hade ett jättesystem
            som skulle bestå av förtidspensionärer, som därmed signalerade
            att man har jobbat färdigt, är pensionär fast i förtid. Nu säger
            vi att man lever med sjuk- och aktivitetsersättning. Vår ambition
            är att en hel del av dem ska motiveras att komma tillbaka till
            arbetslivet. På samma sätt har vi nu en jobb- och utvecklingsgaranti,
            som just lägger press på att man ska vara aktivt jobbsökande och
            stå till arbetsmarknadens förfogande.
          </note>
          <note>
            Det är viktigt om vi på olika sätt kan arbeta med ord men framför
            allt med åtgärder för att se till att vår arbetslinje hålls upp.
            Det är naturligtvis i grunden bra att arbetsföra människor också
            arbetar, både för deras egen ekonomi och hälsa och för samhällets
            allmänna utveckling.
          </note>
          <note>
            Privatisering av skolor
          </note>
          <note type="speaker">
            Anf. 71 MIKAEL DAMBERG (s):
          </note>
          <note>
            Herr talman! Min fråga handlar om kommuner som medvetet bryter
            mot lagen.
          </note>
          <note>
            Statsministerns egen hemkommun Täby har blivit ökänd efter den
            moderata kommunledningens beslut att driva igenom en tvångsprivatisering
            av Tibble gymnasium. Turbulensen blev stor efter reautförsäljningen
            av skolan. Skolministern kände sig tvingad att ge Statskontoret
            i uppdrag att utreda lagligheten i dessa avknoppningar. Nu har
            Statskontoret kommit med sina slutsatser. Statskontorets sammanfattning
            är tydlig: Avknoppning kan strida mot både kommunallagen och EG-rätten,
            men om en privatisering ska genomföras ska marknadsprissättning
            gälla.
          </note>
          <note>
            Men alla kommuner tänker uppenbarligen inte följa lagen. Täby
            kommun är på väg att återigen privatisera en skola, Skarpängsskolan.
            Den moderata kommunledningen vill rea ut skolan för 4,1 miljoner
            kronor, trots att Kunskapsskolan har förklarat att man kan tänka
            sig att köpa skolan för 10 miljoner kronor.
          </note>
          <note>
            Vad tycker statsministern om att Täby och andra kommuner uppenbarligen
            medvetet bryter mot lagen genom att slumpa bort kommunala skolor?
            Kommer regeringen på något sätt att agera för att sätta stopp
            för detta?
          </note>
          <note type="speaker">
            Anf. 72 Statsminister FREDRIK REINFELDT (m):
          </note>
          <note>
            Herr talman! Jag är som bekant inte kommunalråd i Täby. Man försöker
            ibland att framställa det som att det i min hemkommun finns människor
            som lider oerhört svårt, har det jobbigt och är plågade av allt
            som görs. Det är inte vad man känner igen när man bor i Täby.
            Den gymnasieskola som nämndes är fortsatt mycket populär.
          </note>
          <note>
            Vår uppfattning är att kommunen naturligtvis ska följa lagstiftningen.
            Men det är också känt att kommuner i en lång rad fall det spelar
            inte så stor roll vilken majoritet de har ibland testar gränser
            och vill se prövningar av olika saker. Exakt vad som gäller i
            det här fallet är jag inte insatt i eftersom jag inte längre har
            några kommunalpolitiska uppdrag i Täby.
          </note>
          <note>
            Uppföljning av statsministerns besök i Kina
          </note>
          <note type="speaker">
            Anf. 73 FREDRIK MALM (fp):
          </note>
          <note>
            Herr talman! Jag har en fråga rörande Kina. Statsministern var
            nyligen på besök där. Jag och många andra med mig, engagerade
            demokrativänner, var mycket positiva till den lista på politiska
            fångar som överlämnades och den höga profil som statsministern
            intog i den frågan.
          </note>
          <note>
            Min fråga är enkel. Har det skett någon uppföljning efter Kinaresan?
            Har man kunnat se några signaler från regimen i Peking i frågan,
            så att människorna en vacker dag kan bli fria?
          </note>
          <note type="speaker">
            Anf. 74 Statsminister FREDRIK REINFELDT (m):
          </note>
          <note>
            Herr talman! Det vi initierat sedan några år tillbaka är en dialog
            om mänskliga rättigheter med den kinesiska statsledningen. Man
            bör notera att en del biståndsmedel används för till och med en
            magisterutbildning i mänskliga rättigheter vid ett av universiteten
            i Peking. Jag själv besökte det.
          </note>
          <note>
            Det är en framgång att trots enpartisystem det finns en möjlighet
            att fördjupa den typen av utveckling i Kina. Jag tycker att vi
            ska vårda och fortsätta att driva denna dialog om mänskliga rättigheter.
          </note>
          <note>
            Vi överräckte som sagt en lista. Det har andra gjort före oss.
            Naturligtvis är syftet att den ska få positiva följder, någonting
            som vi ännu inte har kunnat konstatera. Kort efter det att jag
            var där kom kommissionen med kommissionspresident Barroso på besök.
            Liknande typer av diskussioner har fortsatt.
          </note>
          <note>
            Jag har inte några konkreta svar vad detta har givit för resultat,
            men vi är inte ensamma om att föra en dialog. Det är en återkommande
            metod som används när man träffar det kinesiska ledarskapet.
          </note>
          <note>
            Förbud mot klustervapen
          </note>
          <note type="speaker">
            Anf. 75 PETER RÅDBERG (mp):
          </note>
          <note>
            Herr talman! Jag har en fråga till statsministern om de avslutande
            förhandlingarna om klustervapen som börjar nästa vecka i Dublin.
          </note>
          <note>
            Vid förra mötet i Wellington i Nya Zeeland var en överväldigande
            majoritet av länder för ett förbud mot klustervapen. Sverige försökte
            då få till stånd ett undantag för vårt eget klustervapen bombkapsel
            90, men utan framgång. Nu kommer de avslutande mötena att hållas
            i Dublin, och det blir med största sannolikhet ett förbud mot
            klustervapen. Då kommer bombkapsel 90 att inräknas.
          </note>
          <note>
            Kommer Sverige att skriva under Oslofördraget i sin helhet om
            förbud mot klustervapen, eller kommer Sverige även denna gång
            att försöka få ett undantag för vår egen bombkapsel 90?
          </note>
          <note type="speaker">
            Anf. 76 Statsminister FREDRIK REINFELDT (m):
          </note>
          <note>
            Herr talman! Klusterammunition kan skapa allvarliga humanitära
            problem. Vi har tyckt, som också frågeställaren påpekar, att det
            därför ska bedrivas förhandlingar för en ambitiös och internationell
            reglering av det slag som man nu försöker få på plats. Det är
            naturligtvis helt omöjligt att gå dessa händelser i förväg. Vi
            måste först se att förhandlingarna kan avslutas på ett positivt
            sätt. Sedan ska vi naturligtvis förhålla oss till det. Vår uppfattning
            har varit att det ska vara ett internationellt avtal med en reglering
            som gäller lika för alla.
          </note>
          <note>
            Undantag för bombkapsel 90
          </note>
          <note type="speaker">
            Anf. 77 OLLE THORELL (s):
          </note>
          <note>
            Herr talman! Jag ska fråga om samma sak, klustervapen. Det kan
            vara bra att jag gör det eftersom jag inte uppfattade att det
            blev ett direkt rakt svar från statsministern.
          </note>
          <note>
            Kommer Sverige att fortsätta att verka för ett undantag för den
            svenska bombkapsel 90? Kommer Sverige att verka för reglering
            av användandet av klustervapen som inte är i linje med Oslodeklarationen?
            Kommer Sverige att verka för övergångsperioder för dem som använder
            klustervapen i dag?
          </note>
          <note type="speaker">
            Anf. 78 Statsminister FREDRIK REINFELDT (m):
          </note>
          <note>
            Herr talman! Sverige deltog i det möte som hölls i Wellington
            den 1822 februari. Vi undertecknade tillsammans med ett 80-tal
            andra stater den deklaration som antogs vid mötet. Jag var inte
            själv närvarande, men det är andra som i sådana sammanhang representerar
            Sverige. Osloprocessens femte och sannolikt sista möte ska ske
            nu i Dublin den 1930 maj. Vi står alltså precis inför detta möte.
          </note>
          <note>
            Återigen: Det är svårt att dra slutsatser av ett möte som ännu
            inte har varit. Men jag har åtminstone givit grundvalarna för
            hur vi ser på behovet av en internationell reglering. Sedan får
            vi återkomma till vad slutresultatet har blivit och hur vi ska
            förhålla oss till det.
          </note>
          <note>
            De svenska kollektivavtalen
          </note>
          <note type="speaker">
            Anf. 79 ANNELI SÄRNBLAD (s):
          </note>
          <note>
            Herr talman! Jag vill gå tillbaka till Laval- och Vaxholmsmålet.
            Det är allvar nu, statsministern. Det handlar om Sveriges småföretagare,
            det handlar om byggnadsarbetare, det handlar om handelsanställda
            med flera, det handlar om rättvisa på arbetsmarknaden. Vi socialdemokrater
            vill inte att arbetare ska ställas mot varandra och konkurrera
            med låga löner och taskig arbetsmiljö. Det är du som har ansvaret,
            statsministern.
          </note>
          <note>
            Min fråga är: Kommer du att ta det?
          </note>
          <note>
            Kan statsministern här i dag garantera att regeringen kommer
            att genomföra de lagstiftningsförändringar som är nödvändiga för
            att svenska kollektivavtal ska kunna tillämpas fullt ut i Sverige?
          </note>
          <note type="speaker">
            Anf. 80 Statsminister FREDRIK REINFELDT (m):
          </note>
          <note>
            Herr talman! Det är allvar nu. Sedan nämns en massa konsekvenser,
            och så är det jag som ensam skulle vara ansvarig, om jag förstår
            frågeställaren.
          </note>
          <note>
            Det är en i alla delar felaktig beskrivning. Först och främst:
            Är det allvar nu? Är det inte så att Lavaldomen visar att vi har
            fått respekt för den svenska kollektivavtalsmodellen och att vi
            fortsatt är osäkra på huruvida det har mer vittgående konsekvenser?
            Ligger den ens i närheten av vad frågeställaren beskrev? Jag är
            i alla fall inte lika tvärsäker. Vi har bett en utredare att titta
            på detta fram till den 15 december. Vad har det möjligen för effekter
            givet hur den svenska modellen och den svenska lagstiftningen
            ser ut?
          </note>
          <note>
            Det här sättet att bedriva politisk opinionsbildning går ut på
            att vi överdriver, att vi tar ut allting i förväg. Vi använder
            en piltavla, och så tror vi att vi kommer undan, vi som möjligen
            är lite internt splittrade och inte riktigt vet hur vi ska hantera
            frågan.
          </note>
          <note>
            Jag inser att jag har många roller i svenskt samhälle. Jag kan
            väl vara piltavla också, men jag tror inte att det löser problemet.
            Jag tror inte att det är ett seriöst förhållningssätt. Det seriösa
            är att gå igenom vad det möjligen har för konsekvenser och återkomma
            med det som utgångspunkt.
          </note>
          <note>
            Men jag tycker inte vi ska sprida oro i svenskt samhälle med
            att säga att hela den svenska kollektivavtalsmodellen nu kommer
            att ramla ihop som ett korthus. Människor blir möjligen nervösa
            om de hör politiska ledare påstå att det är så. Jag har ingen
            grund för att hävda det.
          </note>
          <note>
            Lavaldomens effekter på arbetsmarknaden
          </note>
          <note type="speaker">
            Anf. 81 PATRIK BJÖRCK (s):
          </note>
          <note>
            Herr talman! Det var skönt att få komma in med en fråga. När
            man hör statsministern bagatellisera verkningarna av Lavaldomen
            på den svenska arbetsmarknaden undrar man om statsministern verkligen
            har förstått situationen.
          </note>
          <note>
            Det kan vara viktigt att påpeka att det är en ny situation som
            har uppstått och som drabbar hela den svenska arbetsmarknaden,
            precis som Anneli Särnblad var inne på. Det handlar inte bara
            om byggen i Stockholmstrakten. Det drabbar inte bara löntagare.
            Det slår hårt mot småföretagare, som tvingas sänka sina anbud
            och sänka sina inkomster. Det drabbar män, och det drabbar kvinnor,
            landsbygd och stad. Det drabbar oss nu . Domen i Lavalmålet har
            redan börjat ge effekt på svensk arbetsmarknad.
          </note>
          <note>
            När man hör statsministern prata på det där lite bagatelliserande
            sättet inser man att statsministern inte har förstått vad det
            handlar om. Statsministern har tidigare i sina svar till ledamöterna
            i kammaren pratat om konsekvenser som ska utredas och analyseras
            och så vidare.
          </note>
          <note>
            Min fråga är: Kommer regeringen att utreda dessa effekter? Nu
            menar jag inte de rent legala utan effekterna på arbetsmarknaden.
            Om han inte tänker göra det blir frågan: På vilka grunder kommer
            man att agera i den här frågan om man inte vet vad det handlar
            om? Statsministern vet uppenbarligen inte vad det handlar om.
          </note>
          <note type="speaker">
            Anf. 82 Statsminister FREDRIK REINFELDT (m):
          </note>
          <note>
            Herr talman! Patrik Björck har i mycket uppretade och uppiskade
            ordalag beskrivit mig som totalt okunnig. Tack för det!
          </note>
          <note>
            Det är väl så här det ska se ut i riksdagen i den här typen av
            frågestunder.
          </note>
          <note>
            Jag vill bara säga att jag inte är lika tvärsäker som Patrik
            Björck och andra socialdemokrater på att vi fullt ut känner effekterna
            av Lavaldomen. Jag konstaterar att den inte beskrivs ha de vittgående
            konsekvenser som ju Patrik Björcks sätt att beskriva den ger sken
            av.
          </note>
          <note>
            Vi har tillsammans med arbetsmarknadens parter kommit överens
            om att konsekvenserna ska utredas. Vi har tillsammans gått igenom
            hur tidtabellen ska se ut. Vi tar detta mycket seriöst eftersom
            vi tycker att denna avtalsslutande modell har tjänat oss väl.
          </note>
          <note>
            Man har också ett ansvar för hur man använder ord och hur man
            kastar anklagelser. Det finns människor som följer den här frågestunden
            som ju kan ställa sig frågan: Är det så att allt det som svensk
            avtalsmodell är byggd på i grunden är helt hotat? Eller är det
            så som statsministern säger, att effekten möjligen är mer begränsad,
            med möjligen en påverkan som vi först vill utreda och sedan förhålla
            oss till? Ja, den som lyssnar får döma.
          </note>
          <note type="speaker">
            Anf. 83 TALMANNEN:
          </note>
          <note>
            Därmed var dagens frågestund med statsministern avslutad.
          </note>
          <note>
            8 § Stärkt krisberedskap
          </note>
          <note>
            Föredrogs
          </note>
          <note type="speaker">
            Anf. 84 MATS BERGLIND (s):
          </note>
          <note>
            Herr talman! Politik är det möjligas konst, är det någon som
            har sagt. Det tycker jag är ett fint och bra uttryck. Breda politiska
            lösningar är jag som socialdemokrat väldigt mycket för, inte minst
            när det handlar om något så viktigt som hur vi hanterar en nationell
            kris. Själva inriktningen på betänkandet är att vi ska lägga ned
            tre myndigheter Krisberedskapsmyndigheten, Statens räddningsverk
            och Styrelsen för psykologiskt försvar och inrätta en ny myndighet,
            en krismyndighet. Hela det konceptet tycker jag låter bra och
            är rätt tänkt.
          </note>
          <note>
            Då är det minst sagt synd att riksdagen inte får vara med och
            utforma den nya myndigheten, utan den kommer regeringen att utse.
            Det hade varit bra om vi hade kunnat resonera ihop oss så att
            vi hade varit överens och skapat en stor enighet och en bred politisk
            majoritet för agerandet. Så blir det inte nu, och det är synd.
          </note>
          <note>
            Förra året hade jag en interpellationsdebatt med Mikael Odenberg,
            den dåvarande försvarsministern, när själva utredningen kom. Han
            var ganska öppen, vill jag säga, för att titta mer på hur det
            ser ut. Han avvisade inte alls att vi skulle ha breda politiska
            överläggningar för att kunna bli så överens som möjligt. Men alla
            vet hur det gick med det. Odenberg avgick ju, och den nya försvarsministern
            körde på och lade fram det här förslaget.
          </note>
          <note>
            Då är vi naturligtvis tvungna att komma med våra förslag.
          </note>
          <note>
            Då hamnar vi i att det blir ett antal reservationer i det här
            betänkandet från oss socialdemokrater, Vänsterpartiet och Miljöpartiet.
            Vi står naturligtvis bakom samtliga reservationer, men jag tänker
            yrka bifall bara till reservationerna 1, 3 och 9.
          </note>
          <note>
            Jag vet inte riktigt var jag ska börja med kritiken. Redan i
            en sådan fråga som den om var ledningen för den nya krismyndigheten
            ska ligga kom vi i helt olika positioner.
          </note>
          <note>
            Regeringen vill att den nya myndigheten ska ligga i Stockholm.
            Vi menar att den verksamhet som finns i Karlstad mycket väl skulle
            kunna kompletteras och att även ledningen skulle kunna ligga där.
          </note>
          <note>
            Men, som sagt var, vi fick aldrig möjlighet att argumentera och
            diskutera den här frågan. Det blev låsta positioner från början.
            Det beklagar jag, för en sådan här fråga borde vi ha kunnat lösa
            ut. Det finns så många bra argument för att det inte enbart är
            Stockholm som duger för ledningen av den här nya myndigheten.
          </note>
          <note>
            När det handlar om räddningsskolorna ska jag fatta mig ganska
            kort. När jag läser talarlistan inser jag att det finns de som
            kan vissa av de här skolorna mycket bättre än vad jag kan, men
            rent generellt tycker vi att det är fel att man börjar i ordningen
            att lägga ned vissa skolor. Sedan har man en förhoppning att det
            är privata aktörer som ska ta över. Men vi vet inte om det finns
            några över huvud taget som är beredda att ta över den här typen
            av verksamheter, och vi vet inte med vilken kvalitet.
          </note>
          <note>
            Det här är mycket avancerade skolor som genomför en väldigt avancerad
            och bra utbildning. Så det är inget som man bara kan plocka bort,
            tro att det ordnar sig och rycka lite på axlarna åt.
          </note>
          <note>
            Vi vet inte heller hur det drabbar kommunerna, vare sig ekonomiskt
            eller utbildningsmässigt. De är en av de stora köparna av utbildningar
            i de här räddningsskolorna. När jag ställde just den frågan till
            Mikael Odenberg svarade han rakt ut: Det behöver nog utredas mer
            innan vi sätter ned foten i den frågan.
          </note>
          <note>
            Utredningen blev det inget av, vad jag vet. Det var de som trodde
            från början att de visste mycket bättre. Ibland saknar jag Odenberg.
            Det måste jag säga.
          </note>
          <note>
            Sedan gäller det propositionen som jag hade debatt med den nuvarande
            försvarsministern om för någon vecka sedan. Där kom vi inte speciellt
            mycket närmare varandra. Det kan jag väl säga.
          </note>
          <note>
            Det är inte en proposition som är speciellt tydlig med hur det
            här ska fungera. Vi har sagt hela tiden att vi tycker att en myndighet
            ska ha huvudansvaret för samordningen när det gäller till exempel
            IT-säkerheten. Alla kommer ihåg vad som hände i Estland, vilka
            konsekvenser det hade kunnat få, men de hade en bättre framförhållning
            och ett bättre system för hur de skulle hantera det.
          </note>
          <note>
            Krisberedskapsmyndigheten har avlagt en rapport som mycket starkt
            kritiserar nuvarande system. Som jag läser det blir det inte så
            mycket tydligare och klarare när man läser propositionen om stärkt
            krisberedskap. Det gör en lite orolig.
          </note>
          <note>
            En del i försvarsutskottet var på ett seminarium i dag på förmiddagen,
            där en forskare uttryckte att politikerna styr med ord och efterfrågade
            att det skulle bli tydligare direktiv från politikernas sida mot
            myndigheter för att man skulle få ut den effekt man önskade.
          </note>
          <note>
            När det gäller den nya myndigheten som regeringen berör står
            det i sammanfattningen som är på en och en halv sida att den nya
            myndigheten bör ha en samordnande roll i krisberedskapsarbetet.
            Det står bör sex gånger i sammanfattningen om jag kommer ihåg
            rätt. Är det ett tydligt budskap? Är det tydliga direktiv till
            en myndighet om hur den ska agera och organisera sig? Nej.
          </note>
          <note>
            Jag säger det igen, även om det låter tjatigt. Jag tycker att
            det är synd att vi inte hade möjlighet att diskutera ihop oss
            om de här frågorna och komma till en bred politisk enighet om
            hur det nu ska hanteras. Så viktigt är det faktiskt i den här
            frågan.
          </note>
          <note type="speaker">
            Anf. 85 GUNILLA WAHLÉN (v):
          </note>
          <note>
            Stödet från den nationella nivån till de organ på regional och
            lokal nivå som har det samlade ansvaret vid kriser och olyckor
            kommer att bli effektivare. Men tyvärr har regeringen med sitt
            förslag missat några mycket viktiga poänger och möjligheter att
            ge den nya myndigheten optimala förutsättningar. Den nya myndigheten
            har stora förutsättningar att bli en superviktig, ny och modern
            kunskaps- och informationsmyndighet, en myndighet som är hängrännan
            mellan stuprören.
          </note>
          <note>
            Herr talman! Jag menar att det är viktigt att verksledning och
            huvudverksamheter är samlokaliserade för att man ska få ut optimal
            effekt. En samlokalisering ökar möjligheterna att på alla nivåer
            på ett bra sätt stödja arbetet vid svåra olyckor och i krissituationer.
            Därför borde den nya myndigheten lokaliseras till Karlstad. Ett
            viktigt skäl är att huvuddelen av den nya organisationen redan
            finns där. Räddningsverket gör ett erkänt bra och framåtsyftande
            arbete såväl här i Sverige som vid kriser och katastrofer i fjärran
            länder.
          </note>
          <note>
            Starka regionalpolitiska skäl talar också för att regionala centrum
            som Karlstad måste få möjlighet att utveckla arbetsmarknaden och
            tillväxten i regionen. Det som utvecklar en region utvecklar hela
            landet.
          </note>
          <note>
            Bejaka det arbete som finns i det så kallade risk- och säkerhetsbältet
            som håller på att bli en stark regional profil! Samverkan i denna
            anda finns redan mellan universiteten i Karlstad och Örebro. Bildas
            en samlad myndighet för kriser och olyckor kan också forskningsuppdrag
            samordnas. I det sammanhanget är det angeläget att analysenheten
            i Karlskoga finns kvar som en viktig hörnsten i utvecklingen av
            risk- och säkerhetsbältet.
          </note>
          <note>
            Ett annat exempel värt att nämna i detta sammanhang är det kluster
            som finns i Ådalen, Sandö och Sollefteå.
          </note>
          <note>
            Det regionala tillväxtprogrammet i Västernorrland har identifierats
            som ett medel för att utveckla ett kluster kring kris- och konflikthantering
            samt räddning. Det har bidragit till att länet i dag har en bred
            samverkan mellan näringsliv, organisationer och universitet, forskning
            och utbildning i det regionala nätverk som kallas Safety and Rescue
            Region. Totalt ingår ett 40-tal aktörer i nätverket. Där finns
            redan i dag bland annat Krisberedskapsmyndigheten och Folke Bernadottestiftelsen.
          </note>
          <note>
            I Sollefteå finns i dag en väl fungerande verksamhet med stark
            förankring i krishanteringssystemet ute hos aktörerna på alla
            nivåer, med expertstöd inom både metodik och teknik. Samlokalisering
            av hela signalsystemsverksamheten är viktig för att åstadkomma
            den effekt som bildandet av en ny myndighet syftar till. Den nya
            myndigheten har nu en unik möjlighet att utveckla det här.
          </note>
          <note>
            Den spetskompetens som Räddningsverket Sandös personal besitter
            inom områden som internationella insatser, humanitär minhantering,
            krishantering och kriskommunikation är av högsta klass och är
            mycket efterfrågad. Sandö bör ges möjlighet till utveckling också
            i den nya myndighetens organisation och få ett fortsatt ansvar
            för internationell utbildning och övning.
          </note>
          <note>
            Herr talman! Jag vill även ta upp förslaget om att strukturera
            om och lägga ned räddningsskolorna i Skövde och Rosersberg. Man
            säger inte helt klart att skolorna ska avvecklas. Men staten ska
            frånhända sig ansvaret, och privata intressen ska ta över. Detta
            är dock en alldeles för viktig och angelägen gemensam samhällsuppgift
            för att göra så och även ett ansvar som staten måste säkra för
            framtiden; det här måste finnas kvar och utvecklas med tanke på
            de alltmer ökade kraven på att kunna hantera kriser och katastrofer
            professionellt och med snabbhet.
          </note>
          <note>
            En viktig fråga i sammanhanget är hur man ska möta det stora
            utbildningsbehov som dessa fyra skolor i dag tillsammans står
            för. Utbildningsbehovet kommer att finnas kvar och även öka. Skolorna
            kan fylla viktiga regionala utbildningsbehov hos kommuner, landsting/regioner,
            högskolor/universitet och myndigheter.
          </note>
          <note>
            Jag menar att det är svårt att förstå att skolan i Skövde i framtiden
            inte kommer att behövas. Att återinvestera i den typen av anläggning
            på ett nytt ställe måste ses som näst intill uteslutet. Det vore
            en enorm kapitalförstöring sett till både pengar och kunnande.
          </note>
          <note>
            Räddningsskolan i Skövde har ett modernt och miljöanpassat övningsfält.
            Räddningstjänster och industribrandkårer från hela världen använder
            övningsfältet för att träna och öva på stora komplicerade insatser,
            såväl skadeavhjälpande operativt som på strategisk ledningsnivå.
          </note>
          <note>
            Gotsam, herr talman, är också ett exempel på ett mycket lyckat
            och väl fungerande samarbete mellan polisen, försvaret, Kustbevakningen,
            Sjöfartsverket samt länsstyrelsen och kommunen på Gotland i syfte
            att samverka och hantera händelser som allvarliga olyckor och
            samhällskriser.
          </note>
          <note>
            Gotsam är nu landets enda samgruppering för olika myndigheters
            ledningsresurser. Den verksamheten bör permanentas eftersom den
            är ett bra exempel på hur man kan organisera om, från egennytta
            till en samverkan som ger effekter som räddar liv, lindrar lidande
            och skyddar egendom.
          </note>
          <note>
            Herr talman! Detta betänkande är mycket omfattande. Talartiden
            medger inte att alla viktiga frågor tas upp. Jag instämmer i de
            synpunkter och argument som mina kolleger i oppositionen anfört,
            och vi har en gemensam reservation och gemensamma yrkanden. Ytterligare
            ett par saker vill jag dock ta upp.
          </note>
          <note>
            Omfattande kriser, som alltid sker lokalt i någon kommun, kommer
            inte att kunna hanteras enbart av anställd personal. Därför är
            det viktigt att kommunerna inser sin krisledningsuppgift och ger
            stöd till invånare som organiserar sig ideellt för att de stödja
            de offentliga insatserna i frivilliga försvarsorganisationer och
            frivilliga resursgrupper eller i någon annan form.
          </note>
          <note>
            De frivilliga försvarsorganisationerna har uppgifter såväl till
            stöd för Försvarsmakten som till stöd för samhället i övrigt vid
            olika former av krishantering. Försvarsmakten har behov inom specifika
            specialistområden, till exempel logistik, teknikkompetens, språk
            och annan service som Försvarsmakten lämpligen inte bör upphandla.
            De organisationer som varaktigt och med kvalitet kan bidra till
            Försvarsmaktens verksamhet eller till samhällets krishanteringsförmåga
            bör även fortsättningsvis få samhällets stöd till detta.
          </note>
          <note>
            Försvarsinformation och ungdomsverksamhet är områden där de frivilliga
            organisationerna kan fylla en viktig funktion. Inom detta område
            finns både kvinnor och män representerade. Eftersom kvinnor inte
            finns särskilt högt representerade inom den traditionella Försvarsmakten
            ger frivilligorganisationerna en värdefull möjlighet för kvinnor
            att bidra till och delta i freds- och säkerhetsskapande verksamhet.
          </note>
          <note>
            Frivilligrörelsen är inte i tillräckligt hög grad integrerad
            i krishanteringsarbetet men kan spela en viktig roll i förebyggande
            syfte. Jag är kritisk till att det i propositionen saknas förslag
            om konkreta åtgärder inom detta område.
          </note>
          <note>
            Regeringen har tillsatt en utredning som ska lämna förslag om
            den frivilliga försvarsverksamhetens framtida inriktning och uppgifter
            inom försvaret och samhällets krisberedskap.
          </note>
          <note>
            Utredningen ska bland annat
          </note>
          <note>
            Jag anser att regeringen redan nu hade kunnat klargöra vilka
            riktlinjer som finns och hur man anser att behovet av utbildning,
            samverkan och övningar ska säkras i framtiden för alla dem som
            är beredda att via frivilligorganisationer hjälpa till vid allvarliga
            kriser. Samhället får inte riskera att deras vilja och kompetens
            inte tas till vara. De har gjort och gör ovärderliga insatser
            både här hemma och i andra länder.
          </note>
          <note>
            Jag menar även att en samordnande krisfunktion på myndighetsnivå
            ska placeras inom den nya myndigheten. Därmed får Sverige en ansvarig
            krissamordnare som professionellt kan bistå och samordna berörda
            myndigheters krishanteringsarbete. Detta är ett kostnadseffektivt
            arbetssätt; både pengar och, förhoppningsvis, lidande sparas.
          </note>
          <note>
            Det är viktigt att den nya organisationen utvärderas och att
            kostnader och vår förmåga att hantera kriser och katastrofer analyseras.
            Det bör göras år 2012.
          </note>
          <note>
            Jag yrkar bifall till reservationerna 1, 3 och 9.
          </note>
          <note type="speaker">
            Anf. 86 PETER RÅDBERG (mp):
          </note>
          <note>
            Herr talman! Vi lever inte längre på en isolerad ö, utan länder
            i världen blir mer och mer intimt ihopkopplade med varandra. Det
            gäller också i allra högsta grad vår säkerhet. Det bästa exemplet
            på det är den globala miljöförstörelse som varje dag pågår mitt
            framför våra ögon.
          </note>
          <note>
            Klimat- och sårbarhetsutredningen har visat hur ett varmare klimat
            ökar riskerna för översvämningar, ras och skred, störningar i
            infrastruktur, försämrad vattenkvalitet och negativa hälsoeffekter.
          </note>
          <note>
            Därför anser vi i Miljöpartiet att det är mycket viktigt med
            ett förebyggande arbete och en effektiv krishantering för att
            man inte varje gång så att säga ska bli tagen på sängen.
          </note>
          <note>
            Det förslag som regeringen nu lägger fram om att skapa en ny
            myndighet för säkerhet och beredskap som hanterar ett brett spektrum,
            från olyckor i vardagen till allvarliga kriser i samhället, är
            ett naturligt steg i den utveckling av krisberedskapsarbetet som
            bedrivits sedan mitten av 90-talet.
          </note>
          <note>
            Trots en unik samstämmighet lyckas regeringen försitta chansen
            att skapa en effektiv myndighet för säkerhet och beredskap. Den
            utredning som ligger till grund för regeringens proposition innehåller
            i många stycken goda förslag. Tyvärr kan vi konstatera att den
            är undermåligt genomförd och att flera viktiga slutsatser saknas.
            Detta konstaterar också en enig försvarsberedning:
          </note>
          <note>
            En ny samlad myndighet för säkerhet och beredskap är en förutsättning
            för att åstadkomma en kraftfull styrning och samordning av krisberedskapen.
          </note>
          <note>
            I den modell för den nya myndigheten som ovan nämnda utredning
            målar upp riskerar dock Sverige att åter hamna i en ineffektiv
            struktur som utvecklats utifrån olika verksamheters enskilda engagemang
            och förmåga.
          </note>
          <note>
            En sådan samlad myndighet måste få ett betydande sektorsövergripande
            ansvar.
          </note>
          <note>
            Detta sägs av en enig försvarsberedning, av samtliga partier
            där. Det är alltså mycket anmärkningsvärt att regeringen inte
            överlåter till riksdagen att fatta beslut om den nya myndighetens
            etablering. Dessa frågor har ju tidigare hanterats av riksdagen,
            så varför denna kursändring?
          </note>
          <note>
            Det går inte att tolka detta på annat sätt än att regeringen
            nu ger den nya myndigheten ett svagare mandat än det vi tidigare
            hade. Etableringen av den nya myndigheten är en fråga just för
            riksdagen. Det är dock positivt att en myndighet får det övergripande
            ansvaret för såväl säkerhet som beredskap. Det är viktigt att
            myndighetens arbete genomsyras av ett tvärsektoriellt syn- och
            arbetssätt.
          </note>
          <note>
            Vi anser att regeringen inte ger den nya myndigheten tillräckligt
            många och vassa verktyg för en optimal krishantering.
          </note>
          <note>
            Ansvarsprincipen att varje myndighet ska ansvara för samma uppgifter
            såväl i kris som i normalläge är en viktig grundprincip. De aktörer
            och myndigheter som normalt har ansvar för en verksamhet kommer
            att ansvara för verksamheten även i en tvärsektoriell kris.
          </note>
          <note>
            Att utveckla den nationella krisledningsförmågan ändrar inte
            betydelsen av ansvarsprincipen, efter betydelsen av områdesansvar
            på lokal eller regional nivå. Men det är mycket viktigt att ansvarsprincipen
            utvecklas till att även omfatta gemensamt beslutsfattande.
          </note>
          <note>
            Försvarsberedningen skriver också i rapporten Säkerhet i samverkan
            :
          </note>
          <note>
            Ansvarsprincipen att den som ansvarar för en fråga under normala
            omständigheter även ska göra det under en kris bör utvecklas så
            att alla aktörer även gemensamt skall bidra till att ta ansvar
            för helheten. För detta krävs starka strukturer som stödjer ett
            gemensamt synsätt på verksamheten. Därutöver krävs det sektorsövergripande
            strukturer och system. På så sätt skapas en helhet för att kunna
            hantera de allvarliga kriserna.
          </note>
          <note>
            Återigen: Samtliga partier i Försvarsberedningen tycker så här.
          </note>
          <note>
            När en kris har spritt sig till flera områden krävs förutom gemensamt
            beslutsfattande även samordning för att uppnå en effektiv krishantering.
            När en kris eller en olycka drabbar fler än ett politiskt område
            finns det ingen som i dag tar ansvar för att samordna myndigheternas
            olika insatser. Skulle Sverige drabbas av en IT-attack finns det
            ingen som samordnar jag tror att det är sju myndigheter som delar
            på ansvaret.
          </note>
          <note>
            En enig försvarsberedning har konstaterat att en samordnande
            krisfunktion behövs. Trots detta motsätter sig regeringen att
            införa en sådan. På så sätt bakbinds alla goda intentioner med
            att skapa en gemensam myndighet.
          </note>
          <note>
            Vi vill att den samordnande krisfunktionen på myndighetsnivån
            placeras på den myndigheten. Därmed får Sverige en ansvarig krishanterare
            som professionellt kan bistå och samordna berörda myndigheters
            krishanteringsarbete. Detta är ett kostnadseffektivt arbetssätt
            som sparar både pengar och förhoppningsvis lidande.
          </note>
          <note>
            I propositionen råder stora oklarheter om hur ansvarsfördelningen
            mellan den nya myndigheten, andra myndigheter och Regeringskansliets
            krishantering ser ut, bland annat vad gäller ansvaret för en gemensam
            lägesbild vid kriser och information till samhället.
          </note>
          <note>
            Vi vill att den nya myndigheten ska få ett mycket tydligare uppdrag
            att initiera testverksamhet, föreslå regeringen åtgärder samt
            utveckla arbetsmetoder i såväl det förebyggande arbetet som krishanteringsarbetet
            detta för att Sverige på bästa sätt ska minska sårbarheten och
            kunna hantera kriser och olyckor. Erfarenheter från enskilda myndigheter,
            kommuner och länsstyrelser måste tas till vara och ses i ett helhetsperspektiv.
          </note>
          <note>
            Med det, herr talman, yrkar jag bifall till reservationerna 1,
            3 och 9.
          </note>
          <note type="speaker">
            Anf. 87 ISABELLA JERNBECK (m):
          </note>
          <note>
            Herr talman! Medborgarnas trygghet och säkerhet i samhället har
            blivit en allt viktigare fråga. Samtidigt som kraven har ökat
            på effektiva insatser i akuta lägen sätts fokus alltmer på att
            förebygga och förhindra olyckor och allvarliga störningar i samhället.
            Sedan tsunamikatastrofen 2004 har det pågått ett kontinuerligt
            utvecklingsarbete för att förbättra Sveriges förmåga att bedriva
            effektiv krishantering. Med facit i hand var detta någonting som
            inte fungerade under den socialdemokratiska regeringen. Sveriges
            krishanteringsförmåga är en fråga som den borgerliga regeringen
            har tagit tag i och som naturligtvis måste fungera.
          </note>
          <note>
            För att försäkra oss om att vi i framtiden besitter möjligheten
            att både förebygga och hantera kriser, såväl små som stora, både
            i Sverige och i vår omvärld, behöver arbetet med krishantering
            ständigt förnyas och utvecklas. En betydande del i denna utveckling
            är ett större aktivt engagemang och ställningstagande från flera
            aktörer, såväl ansvariga myndigheter som enskilda organisationer
            och enskilda medborgare.
          </note>
          <note>
            Omfattande förändringar i samhället och i säkerhetsmiljön samt
            erfarenheter från stora olyckor och katastrofer av olika slag,
            både utomlands och här hemma, visar att fler måste involveras
            och ta ansvar för samhällets krisberedskap. För att samhällets
            samlade kraft och resurser ska komma till störst nytta och göra
            störst skillnad finns ett starkt behov av en tydlig samordning.
          </note>
          <note>
            Ett led i detta är den krisenhet som inrättas i Regeringskansliet.
            I dag startar till exempel varje morgon med ett möte med en genomgång
            av händelser som inträffat det senaste dygnet. Det är en rutin
            som den borgerliga regeringen har infört för att förbättra krishanteringen
            i Sverige.
          </note>
          <note>
            Alliansregeringen är tydlig och konsekvent i sin målsättning
            att stärka den svenska krishanteringsförmågan för att kunna bedriva
            ett integrerat arbete mot olyckor och kriser i ett samhälle och
            en omvärld i ständig förändring. Ett effektivt förebyggande och
            hanterande av kriser fordrar inte bara en tydlig och konsekvent
            fördelning av resurser och ansvar utan även en välorganiserad
            samordning av berörda aktörer.
          </note>
          <note>
            Försvarsutskottets betänkande FöU12 behandlar det senaste ledet
            i regeringens aktiva arbete för att skapa en bra struktur och
            organisation för effektiv hantering av kriser. I takt med att
            hoten och riskerna i samhället förändras måste också systemen
            och formerna för att hantera dessa hot och risker utvecklas och
            förnyas.
          </note>
          <note>
            Utskottet har i sitt betänkande behandlat regeringens proposition
            Stärkt krisberedskap för säkerhets skull samt därtill hörande
            följdmotioner. I propositionen redogör regeringen för hur samhällets
            förmåga att förebygga och hantera kriser, av varierande typer
            och storleksomfattningar, kan både förbättras och utvecklas.
          </note>
          <note>
            Med målsättningen att ge ett samlat och tydligt stöd till olika
            aktörer och vidare effektivisera arbetet med samhällets beredskap
            föreslås i propositionen att en ny myndighet med samordnande roll
            i krisberedskapsarbetet inrättas den 1 januari 2009, Myndigheten
            för samhällsskydd och beredskap, MSB. I enlighet med detta föreslås
            också att Krisberedskapsmyndigheten, Statens räddningsverk och
            Styrelsen för psykologiskt försvar läggs ned.
          </note>
          <note>
            Den nya myndigheten ges uppdraget att säkerställa nödvändig samverkan
            mellan centrala myndigheter och andra aktörer samt utveckla det
            stöd och de hjälpmedel som behövs för att möjliggöra effektiv
            samordning. Inrättandet av den nya myndigheten kommer att underlätta
            och effektivisera samspelet mellan myndigheterna och leder till
            en bättre operativ krishantering och en bättre resursanvändning.
          </note>
          <note>
            Att huvudkontor och ledningsfunktion lokaliseras till Stockholm
            är naturligt med tanke på de kontakter och snabba beslutsvägar
            myndigheten måste kunna ha med bland annat Regeringskansliet.
          </note>
          <note>
            Lika naturligt är det att ansvaret för krishantering sker lokalt
            ute i kommunerna, regionalt i landsting och hos den lokala polisen.
            Det är på hemmaplan hos verksamheter som väl känner till de egna
            förutsättningarna som arbetet bäst kan och ska utföras. Regeringen
            förtydligar i propositionen innebörden av ansvarsprincipen. Den
            nationella krisberedskapen angår samtliga nivåer i samhället,
            medan den nya myndigheten ska vara samordnande och fungera stödjande
            med en överblick som de lokala aktörerna inte kan ha.
          </note>
          <note>
            Utbildnings- och övningsbehoven är av stor vikt för att kunna
            upprätthålla en god beredskap. Men även på detta område ska flexibilitet
            och effektivitet eftersträvas. I kommittédirektiven till den särskilda
            utredare som ska titta på åtgärder som krävs för den nya myndigheten
            framgår att två räddningsskolor bör ha kvar statligt huvudmannaskap,
            Revinge och Sandö. Tittar man på de behov vi har i dag kan de
            tillgodoses med två skolor. Möjlighet ges också att anlita olika
            utbildningsaktörer.
          </note>
          <note>
            Slutligen har även Riksrevisionens styrelses framställning angående
            regeringens styrning av informationssäkerhet i den statliga förvaltningen
            med tillhörande följdmotion behandlats. IT-säkerheten i dagens
            samhälle blir alltmer beroende av säker och fungerande informationsteknologi,
            och med det följer även ett ökat behov av informationssäkerhet.
          </note>
          <note>
            Utskottet anser att det finns behov av en myndighet med uppgift
            att hålla samman det nationella informationssäkerhetsarbetet och
            tillsammans med berörda myndigheter verka för en kontinuerlig
            utveckling av detta.
          </note>
          <note>
            Informationssäkerhetsfrågorna är övergripande och stämmer därför
            väl överens med regeringens riktlinjer för den nya myndigheten,
            som bör överta dessa frågor från Krisberedskapsmyndigheten. I
            takt med att den nya myndigheten inrättas och ges tid för att
            verka kommer regeringen fortsatt att konsekvent arbeta med förbättringar
            av den nationella informationssäkerheten i samverkan med myndigheter,
            kommuner, landsting och näringsliv.
          </note>
          <note>
            Herr talman! Avslutningsvis vill jag framföra att i och med inrättandet
            av den nya myndigheten med den samordning och effektivisering
            det innebär samt redan tidigare fattade beslut om en nationell
            krishanteringsfunktion inom Statsrådsberedningen får Sverige en
            bra krisorganisation för att hantera allvarliga nationella kriser
            som av naturen är av okänd art och uppstår vid så kallade fel
            tillfällen.
          </note>
          <note>
            Jag vill härmed yrka bifall till utskottets förslag till beslut
            och avslag på samtliga reservationer.
          </note>
          <note type="speaker">
            Anf. 88 MATS BERGLIND (s) replik:
          </note>
          <note>
            Herr talman! I mitt inledningsanförande lade jag ganska stor
            vikt vid att hitta breda politiska lösningar i sådana här viktiga
            frågor. Hur vi organiserar landet inför en kris är en typisk sådan
            fråga där det skulle ha varit önskvärt om vi hade kunnat diskutera
            ihop oss och ha en bred politisk uppgörelse. Delar Isabella Jernbeck
            den uppfattningen med mig?
          </note>
          <note>
            Den andra delen är att jag är kritisk till att det inte är riksdagen
            som nu beslutar om den nya myndigheten utan att det blir ett regeringsbeslut,
            vilket är väldigt ovanligt, i alla fall med den erfarenhet som
            jag har.
          </note>
          <note>
            Jag skulle vilja höra av Isabella: Vad är fördelen med att riksdagen
            inte beslutar om den nya krismyndigheten?
          </note>
          <note type="speaker">
            Anf. 89 ISABELLA JERNBECK (m) replik:
          </note>
          <note>
            Herr talman! Tack för frågan. Naturligtvis tycker jag att det
            är viktigt att vi är överens. Det är väl det som är önskemålet
            i säkerhetspolitiska frågor, i försvarspolitiska frågor och även
            när det gäller krishantering, absolut. Vi är väl egentligen överens,
            kan man säga. Det finns vissa skiljelinjer, till exempel om var
            ledningsfunktionen ska ligga, som du också tog upp i ditt anförande.
            För att få samordningen och samarbetet i Statsrådsberedningen
            anser vi att det känns naturligt att förlägga ledningsfunktionen
            till Stockholm.
          </note>
          <note type="speaker">
            Anf. 90 MATS BERGLIND (s) replik:
          </note>
          <note>
            Herr talman! Jag tycker att det är bra att Isabella delar min
            uppfattning att det är bra med breda politiska överenskommelser
            i sådana här frågor. Tycker Isabella att regeringen har gjort
            sitt yttersta för att förhandla fram en gemensam lösning i den
            här frågan?
          </note>
          <note>
            Frågan vad som är fördelen med att riksdagen inte beslutar om
            den nya krismyndigheten fick jag faktiskt inget svar på.
          </note>
          <note type="speaker">
            Anf. 91 ISABELLA JERNBECK (m) replik:
          </note>
          <note>
            Herr talman! Riksdagen kommer fortsatt att vara delaktig i besluten
            om den nya myndigheten eftersom budgetbesluten fattas här.
          </note>
          <note>
            Sedan har jag åsikten att det finns vissa frågor som man måste
            titta på ovanifrån, inte bara regionalpolitiskt. En sådan är var
            det är bäst och effektivast att ledningsfunktioner ligger; det
            kan också gälla räddningsskolor. Då får man inte vara en statskramare
            när man sitter i riksdagen. Det här handlar ändå om rikets säkerhet
            och krishantering. Då tycker jag att man får frångå det och titta
            på var det är bäst.
          </note>
          <note type="speaker">
            Anf. 92 STAFFAN DANIELSSON (c):
          </note>
          <note>
            Herr talman! Statens räddningsverk, Krisberedskapsmyndigheten
            och Styrelsen för psykologiskt försvar är tre myndigheter i vårt
            land som ansvarar för mycket viktiga frågor kopplade till kriser
            och katastrofer, olycks- och skadeförebyggande åtgärder, räddningstjänst
            med mycket mera.
          </note>
          <note>
            Dessa tre myndigheter samlas nu i en ny myndighet, Myndigheten
            för samhällsskydd och beredskap, MSB. Om detta råder det stor
            politisk enighet, vilket är bra.
          </note>
          <note>
            Den nya myndigheten ska utveckla och stödja samhällets gemensamma
            beredskap mot olyckor och kriser. En viktig roll för myndigheten
            blir därför att arbeta med samordning över sektorsgränser och
            ansvarsområden. För att säkerställa en god krishanteringsförmåga
            bör myndigheten stödja samordningen av centrala myndigheters åtgärder
            under en kris. Myndigheten ska vara pådrivande för att utveckla
            den tvärsektoriella dimensionen av verksamheten på alla nivåer
            i samhället och över hela hotskalan.
          </note>
          <note>
            Myndigheten ska också utveckla och tillhandahålla gemensamma
            utbildningar och övningar samt stödja andra aktörer på området.
          </note>
          <note>
            Även här råder det politisk samstämmighet, vilket är bra.
          </note>
          <note>
            Myndigheten ska vidare enligt regeringen och utskottet genom
            bland annat informationssamordning mellan olika centrala myndigheter
            säkerställa att nödvändig samordning sker. Man ska utveckla stöd
            och hjälpmedel för samordningen av myndigheternas operativa krishantering.
            Myndigheternas arbete före, under och efter en kris bör samordnas.
            Även här råder stor politisk samstämmighet, vilket är bra.
          </note>
          <note>
            I Regeringskansliet har det inrättats en nationell krishanteringsfunktion
            för att följa hot- och riskutvecklingen och göra nödvändiga analyser.
            Vid kriser ska funktionen kunna larma, initiera arbete, stödja
            beslutsfattare och samordna beslutsunderlag för regeringen samt
            ansvara för Regeringskansliets krishanteringsarbete.
          </note>
          <note>
            Ett krishanteringsråd ska också inrättas som leds av chefstjänstemannen
            vid regeringens krishanteringsfunktion. Krishanteringsrådet ska
            bestå av företrädare för ett antal i förväg utsedda statliga myndigheter
            med verksamhet inom ordning och säkerhet, skydd mot olyckor, hälso-
            och sjukvård samt krishantering. Regeringen har också beslutat
            att samtliga länsstyrelser och många centrala myndigheter alltid
            ska ha en tjänsteman i krisberedskap. Även det riktiga i dessa
            åtgärder tror jag att det råder en bredare samsyn kring.
          </note>
          <note>
            Regeringen anser att den operativa krishanteringen regionalt
            och centralt ska ske enligt ansvarsprincipen att varje aktör tar
            samma ansvar vid en kris som man har ansvar för i ett normalläge.
            I denna princip ligger också ett ansvar för till exempel kommuner
            och länsstyrelser att stödja och samverka med varandra. Vid svåra
            kriser kan också den operativa verksamheten på central myndighetsnivå
            behöva samordnas. Även här har jag uppfattat att vi är överens.
          </note>
          <note>
            Var finns då oenigheten? Det handlar om samordningen på central
            myndighetsnivå. Oppositionen vill inrätta en särskild krisfunktion
            på den nya myndigheten som ägnar sig åt gemensamt beslutsfattande.
            Man menar att ansvarsfördelningen är oklar i regeringens förslag
            som jag redogjort för här.
          </note>
          <note>
            Oppositionen hänvisar också till Försvarsberedningen i frågan,
            där jag ingår sedan några år tillbaka. Vi skrev i betänkandet
            i december: Det återstår dock att skapa en funktion som har till
            uppgift att samordna myndigheternas insatser när frivillig samverkan
            inte är tillräcklig.
          </note>
          <note>
            Det är riktigt att en sådan funktion inte formellt inrättas.
            Däremot innebär det betydande samordningsansvar på central myndighetsnivå
            som den nya myndigheten ska ta i en rad avseenden vad gäller gemensamma
            förberedelser, övningar, lägesbild och analyser, information och
            så vidare att myndigheternas insatser samordnas i en mycket betydande
            grad. Till detta kommer den nya krishanteringsfunktionen i Regeringskansliet.
          </note>
          <note>
            Jämfört med hur det har varit innebär det beslut som vi nu kommer
            att fatta stora steg framåt för en bättre samhällsberedskap mot
            och vid olyckor och kriser. Skulle det vid kommande utvärderingar
            visa sig att de nu vidtagna förbättringarna inte räcker till får
            givetvis regeringen i vanlig ordning i så fall återkomma till
            riksdagen.
          </note>
          <note>
            Den nya myndigheten kommer att bedriva verksamhet i bland annat
            Stockholm, Karlstad, Revinge och Sandö. I stället för fyra räddningsskolor,
            som i dag, med staten som huvudman blir det två kvar, i Revinge
            och på Sandö. Räddningsverket har bedömt det som tillräckligt
            med två statliga skolor.
          </note>
          <note>
            Det finns dock stora utbildnings- och övningsbehov på dessa områden.
            Det finns en efterfrågan, och räddningsskolorna i Skövde och Rosersberg
            har stora kvaliteter i många avseenden. Jag har själv imponerats
            av dessa vid ett givande besök i Skövde.
          </note>
          <note>
            Det är därför glädjande att en särskild utredare ska se över
            möjligheterna att överföra dessa skolor till en annan huvudman.
            Min förhoppning är att de kommer att kunna identifiera och möta
            de behov som finns inom det omfattande räddningsområdet.
          </note>
          <note>
            Det är bra att den stora verksamheten i Karlstad ska bestå på
            nuvarande nivå. Oavsett om generaldirektören och huvudkontoret
            hade placerats i Karlstad eller i Stockholmsområdet hade säkert
            generaldirektör och verksledning tillbringat en hel del tid i
            Stockholm, beroende till exempel på den stora mängd centrala myndigheter
            och andra samhällsfunktioner som finns här. Regeringen har gjort
            bedömningen att generaldirektören liksom huvudkontorsfunktionen
            bör vara stationerade i Stockholmsområdet. Socialdemokraterna
            som genom decennierna lagt mycket i Stockholm är nu goda utlokaliseringsivrare,
            vilket jag välkomnar. I detta undantagsfall har dock sakskälen
            talat för Stockholmsområdet, men det är viktigt att det slås fast
            att Karlstads verksamhet består på nuvarande nivå.
          </note>
          <note>
            Med detta, herr talman, yrkar jag bifall till förslaget i utskottets
            betänkande och avslag på reservationerna.
          </note>
          <note type="speaker">
            Anf. 93 ELSE-MARIE LINDGREN (kd):
          </note>
          <note>
            Herr talman! Jag börjar med att yrka bifall till förslaget i
            sin helhet och avslag på motionerna.
          </note>
          <note>
            För oss kristdemokrater är det viktigt att det vid kriser som
            kräver nationell ledning och samordning finns en tydlig ansvars-
            och uppgiftsfördelning och en väl fungerande central organisation.
            Krisledning berör såväl regeringens ledning på strategisk och
            operativ nivå som operativ ledning och samordning på myndighetsnivå.
            På lokal och regional nivå och inom enskilda sektorer fungerar
            det svenska systemet för ledning och samordning av insatser ofta
            bra. Den nationella nivån måste däremot på ett bättre sätt än
            i dag kunna bistå lokal och regional nivå. Förmågan och formerna
            för att ta emot internationella förstärkningsresurser samt att
            samarbeta med och bistå andra länder vid akuta kriser är primärt
            ett ansvar för den nationella nivån och måste därför också utvecklas.
          </note>
          <note>
            Det är för att stärka den nationella förmågan som regeringens
            förslag nu blir verklighet. Det har vi väntat på länge. Socialdemokraterna
            hade många år på sig att förverkliga dessa delar, men man gjorde
            ingenting.
          </note>
          <note>
            Herr talman! Regeringen ska utifrån sin uppgift att styra riket,
            med vissa undantag som bland annat rör myndighetsutövning mot
            enskilda och tillämpning av lag, fatta beslut i avdömningsfrågor
            och vidta åtgärder för att åstadkomma nationell samordning. Regeringens
            uppgift som ytterst ansvarig avser bland annat de regeringsbeslut
            som bedöms nödvändiga för att hantera stora kriser. Regeringen,
            och därmed Regeringskansliet, måste ha en förmåga att kontinuerligt
            och i samverkan med myndigheter bedriva omvärldsbevakning och
            identifiera och analysera händelser som kan komma att utvecklas
            till kriser. Man måste snabbt kunna larma berörda och sätta i
            gång operativa insatser, som till exempel transporter. Man måste
            snabbt kunna samarbeta med operativa funktioner vid centrala myndigheter
            och aktörer som behövs i den aktuella krisen.
          </note>
          <note>
            Det måste också finnas en beredskap hos regeringen som innebär
            att den kan hantera kriser med orubbat förtroende och med ett
            effektivt utnyttjande av tillgängliga resurser. Ledning måste
            kunna påbörjas även i situationer som kan karakteriseras utifrån
            ett ganska vagt underlag, till exempel ett starkt yttre informationstryck
            och krav på snabba och målinriktade beslut som kan komma att kräva
            annorlunda strukturer än dem vi har förberett. Det innebär att
            beslutsfattare och andra nyckelpersoner behöver omedelbar tillgång
            till ett väl fungerande ledningsstöd.
          </note>
          <note>
            Herr talman! I takt med att hoten och riskerna förändras i samhället
            måste också systemen och formerna för att hantera dessa hot och
            risker utvecklas och förnyas. I propositionen redogör regeringen
            för hur samhällets förmåga att förebygga och hantera kriser kan
            förbättras.
          </note>
          <note>
            Den nationella krisberedskapen angår alla nivåer i samhället.
            Med den nya krishanteringsfunktionen i Regeringskansliet och genom
            att utveckla krisberedskapsarbetet vid departement och andra myndigheter
            stärks den svenska förmågan att hantera kriser, främst genom bättre
            beredskap, tillgänglighet och tydligare kontaktvägar. Här krävs
            också övning och träning för att det ska fungera på bästa sätt.
          </note>
          <note>
            De förändringar som har skett i samhällsstrukturen och i säkerhetsmiljön
            och erfarenheter från stora olyckor och katastrofer av olika slag
            i Sverige och omvärlden visar att allt fler måste involveras och
            ta ansvar för samhällets krisberedskap. Vi ser inte minst just
            nu stora kriser i Burma och Kina, och något sådant kan också tänkas
            drabba oss i någon form.
          </note>
          <note>
            Jag menar att det behövs även på det personliga planet. När jag
            var liten kom det en broschyr hem i brevlådan. En del av er som
            är lite äldre kommer kanske ihåg det. Den hette Om kriget kommer
            . Den lästes i vartenda svenskt hushåll. Man visste exakt vad
            som kunde hända och vart man skulle ta vägen om något hände. Jag
            tror att vi behöver en förnyad personlig krismedvetenhet. Jag
            utgår från att den nya myndigheten kommer att ha sådana förslag
            att jobba med.
          </note>
          <note>
            Kristdemokraterna delar synen att genom att föra samman Krisberedskapsmyndighetens
            verksamhet som är och kommer att fortsätta vara att skapa en tvärsektoriell
            helhetssyn och samverkan mellan sektorer och ansvarsnivåer med
            Räddningsverkets säkerhetsarbete för skydd mot olyckor och Styrelsen
            för psykologiskt försvars kunskapsspridande verksamhet skapas
            synergier och goda förutsättningar att hantera samhällets krisberedskap.
          </note>
          <note type="speaker">
            Anf. 94 Försvarsminister STEN TOLGFORS (m):
          </note>
          <note>
            Herr talman! Sveriges säkerhet är starkt kopplad till omvärlden
            och inte minst till grannländernas och Europas säkerhet. Men vi
            påverkas också alltmer av konflikter och händelser långt borta.
            Vårt lands säkerhet bygger på gemenskap och samarbete med andra
            länder.
          </note>
          <note>
            Vi vet att hoten mot Sverige ständigt förändras. Risker och utmaningar
            tillkommer; komplexiteten ökar. Hoten kan få konsekvenser för
            breda samhällssektorer. De kan vara mer eller mindre synliga och
            mer eller mindre förutsägbara. De känner sällan nationsgränser.
            Vi har sett klimatförändringens effekter, naturkatastrofer i andra
            länder, organiserad brottslighet, epidemier, epizootier, spridning
            av massförstörelsevapen och terrorism som bara några exempel på
            det.
          </note>
          <note>
            Vi vet också att gränsöverskridande hot kräver internationellt
            samarbete. Ett svenskt engagemang för säkerhet i omvärlden ger
            erfarenheter som stärker den nationella förmågan samtidigt som
            den gemensamma säkerheten stärks. Det finns starka skäl att öka
            samverkan i den nordiska kretsen av länder och dessutom inom EU.
            Sett utifrån ett krishanteringsperspektiv medför globaliseringen
            stora möjligheter till stärkt samverkan och snabba lösningar på
            gemensamma problem. Samtidigt medför den en minskande nationell
            kontroll, ett ökat resande och ett större beroende av internationella
            transporter, tjänster och varuflöden som gör att ett utbrott av
            allvarlig smitta, till exempel, i andra delar av världen kan nå
            Sverige på bara några timmar.
          </note>
          <note>
            Förr var tsunami ett begrepp som mest bara intresserade dem som
            tyckte om japansk historia eller för den delen forngrekisk historia.
            Den hände långt från oss men kom samtidigt att på djupet påverka
            Sverige, vårt samhälle och våra medborgare. Den kommer för alltid
            att finnas kvar i våra medvetanden.
          </note>
          <note>
            Vi lever i en tid då vi måste agera snabbt för att mildra konsekvenserna
            av naturkatastrofer samtidigt som vi vet att informationen per
            definition då alltid kommer att vara knapp. Många länder eller
            länders medborgare kan drabbas samtidigt av samma katastrof, och
            då ökar efterfrågan på kritiska resurser samtidigt från många
            länder.
          </note>
          <note>
            Klimatförändringarna påverkar samhällsutvecklingen genom höjda
            vattennivåer, extrema vädersituationer och tänkbara folkomflyttningar.
            Vi möter detta redan nu i internationella insatser till exempel
            i Afrika. En krympande naturresursbas ger grund för katastrofer
            men också för konflikter. Därför hänger det civila och det militära
            allt närmare ihop.
          </note>
          <note>
            Vi ser att hoten är föränderliga. De är komplexa. Terrorism och
            IT-attacker kan både direkt och indirekt skada landet och samhällets
            funktioner. De är svåra att förutse. Hoten uppstår plötsligt.
            De har en tendens att alltid peka på blinda fläckar i vår beredskap.
          </note>
          <note>
            Vi ser att hoten är sektorsövergripande. Ett större elavbrott
            innebär stora problem för tele- och IT-systemen. Det är system
            som i stort sett all verksamhet i dag är beroende av. Det gäller
            verksamheterna inom vård och omsorg eller bankernas betalningssystem.
          </note>
          <note>
            För många svenskar är det så att om strömmen går så går det inte
            längre att ringa efter hjälp eftersom det modem man använder för
            att ringa i hemmet lägger av. En sektor kan därmed primärt påverkas
            av en störning men flera sektorer kan i dess följdverkningar komma
            att slås ut.
          </note>
          <note>
            De nya hoten är väldigt svåra att överblicka. En olycka eller
            händelse som först framstår som mindre till sin karaktär kan sluta
            som en kris för hela samhället eller det politiska systemet. Det
            beror på hur den hanteras och inte bara på den ursprungliga händelsen.
          </note>
          <note>
            Bilden av situationen och krishanteringen har inverkan på samhällets
            funktion. Den gamla liknelsen att om en fjäril fladdrar med vingarna
            i Kina så kan det orsaka en storm i Sverige är alltmer gångbar.
          </note>
          <note>
            Vi behöver en beredskap för det oförutsedda och otänkbara, det
            vill säga för just det som förmodligen ändå kan och kommer att
            hända. Nästa kris kommer inte att vara en exakt kopia av de händelser
            som redan har inträffat.
          </note>
          <note>
            Däremot kommer krisen att ställa krav på god samordning och samverkan
            och att alla agerar utifrån en gemensam bild av vad som har hänt
            och att informationen till medborgarna är samstämmig och korrekt.
            Kriser av omfattning kommer inte att kunna hanteras inom en sektor.
            Den tvärsektoriella samordningen är väldigt viktig.
          </note>
          <note>
            Kanske är det numera så att det inte räcker med samordning inom
            ett land. Att söka nordisk och europeisk samverkan är lika naturligt
            som att söka tvärsektoriell samverkan inom landet.
          </note>
          <note>
            Det svenska systemet för samordning av insatser i kris fungerar
            ofta bra lokalt och regionalt och inom enskilda samhällssektorer.
            Huvuddelen av kriserna kan hanteras på de nivåerna och inom respektive
            sektor och i vissa fall med stöd från den nationella nivån. Slutsatsen
            är ändå att den nationella nivån och samordningen behöver utvecklas.
          </note>
          <note>
            Det är därför vi inrättar den nya myndigheten för samhällsskydd
            och beredskap som kommer att vara i gång från den 1 januari nästa
            år. Krisberedskapsmyndigheten, Statens räddningsverk och Styrelsen
            för psykologiskt försvar avvecklas och verksamheten övergår i
            någonting nytt.
          </note>
          <note>
            Den nya myndigheten skapar förutsättningar för ett bättre arbete
            vid olyckor och stärkt krisberedskap. Myndigheten ska ha en stödjande
            roll i det operativa arbetet vid nationella olyckor och också
            genomföra internationella katastrofinsatser. Det skapar en god
            grund för krishanteringsarbete som bygger på praktisk erfarenhet,
            omvärldsbevakning och analys av framtida hot och risker.
          </note>
          <note>
            De händelser som har drabbat Sverige har alla ställt krav på
            att de som hanterar krisen har en gemensam bild av vad som har
            hänt, samsyn om vem som gör vad och hur och vilken information
            man ska lämna till allmänheten och när den ska lämnas.
          </note>
          <note>
            Den nya myndigheten ska därför kalla samman de myndigheter som
            kan komma att beröras av en kris. Ansvars- och uppgiftsfördelning
            och informationsspridning ska diskuteras och klaras ut. Genom
            att föra samman sektorsvisa aktörer skapas grund för ett tvärsektoriellt
            arbete.
          </note>
          <note>
            Regeringen förtydligar ansvarsprincipen. Det innebär att den
            som har ansvar för en verksamhet under normala förhållanden också
            har motsvarande ansvar även under krissituationer. Den som bäst
            kan sin verksamhet ska driva den i vardag och i kris.
          </note>
          <note>
            Genom att lämna det tidigare stuprörstänkandet ökar myndigheternas
            ansvar att samarbeta kring ledning och hantering i en krissituation.
            Den nya myndigheten får därför sammanhållande och stödjande uppgifter
            före, under och efter en kris. Den ska ha förmåga att stödja samhällets
            aktörer under extrema förhållanden som till exempel stormar, skogsbränder,
            översvämningar, ras och skred.
          </note>
          <note>
            Samtidigt moderniseras utbildningssystemet. En väl fungerande
            utbildnings- och övningsverksamhet är en förutsättning för en
            hög kvalitet i den operativa krishanteringen. Dagens utbildning
            inom området skydd mot olyckor har överkapacitet, bristande flexibilitet
            och stora utvecklings- och investeringsbehov. Det säger bland
            annat den utredning som vi baserar dagens proposition på men också
            Räddningsverket.
          </note>
          <note>
            Regeringen har därutöver beslutat att inrätta en krishanteringsfunktion
            i Regeringskansliet. Den ska vara navet i regeringens och Regeringskansliets
            krishanteringsarbete. Huvuduppgiften är att i en krissituation
            tillgodose behovet av samordning inom Regeringskansliet av regeringens
            åtgärder och tillhandahålla en samlad lägesbild för alla departement.
            På så sätt ska man bättre kunna följa utvecklingen i omvärlden
            och undvika en senfärdig krishantering som vi dessvärre såg under
            flodvågskatastrofen.
          </note>
          <note>
            Regeringskansliet och dess myndigheter måste ha samma uppfattning
            om vad som händer och händelseutvecklingen. Kansliet för krishantering
            i Regeringskansliet ska samordna RK:s arbete. Den nya myndigheten
            för samhällsskydd och beredskap ska ha möjlighet att samordna
            övriga aktörers arbete. Det är två skilda men sammanhängande uppgifter.
          </note>
          <note>
            Myndigheten ska under en kris även lämna in ett samlat underlag
            till Regeringskansliet. Regeringen kan aldrig frånsäga sig det
            yttersta ansvaret men ska heller inte överta det operativa arbetet
            från de aktörer som är bäst lämpade att hantera situationen.
          </note>
          <note>
            Alla dessa förändringar och förstärkningen av svensk krisberedskap
            säger Socialdemokraterna, Vänstern och Miljöpartiet nej till.
            Ett förslag om en krisledande myndighet förs fram från andra i
            denna kammare. Den skulle överta myndigheters ordinarie ansvar
            vid en kris. Det skulle försena krishanteringen, kräva särskilda
            beslut om flytt av ansvar för verksamheten och sänka kraven på
            myndigheternas ordinarie beredskap att kunna möta en kris. Oklarhet
            och senfärdighet skulle bli resultatet. Ändå är det denna väg
            som oppositionen säger att de vill vandra.
          </note>
          <note>
            Det är också så att oppositionen säger nej till anskaffning av
            och samarbete kring transportplan som ger Sverige möjlighet att
            transportera utrustning till civila och militära krishanteringsinsatser
            i andra delar av världen. Utan detta samarbete skulle Sverige
            hamna längst bak när tsunamier, jordbävningar inträffar eller
            när andra räddningsinsatser måste göras.
          </note>
          <note>
            Vi har från alliansens sida samma förhållningssätt för att stärka
            krishanteringsförmågan både civilt och militärt. Genom deltagande
            i internationella insatser byggs kunskaper och erfarenheter som
            kommer oss till nytta på hemmaplan.
          </note>
          <note>
            Den nya myndigheten kommer att hantera hela kedjan med utbildning,
            förberedelser, lägessamordning och insatser både i landet och
            internationellt. Den kommer också att ansvara för det modularbete
            som pågår inom EU. Genom att föranmäla moduler för hjälp- och
            krisinsatser kan arbete påskyndas och länder förberedas både på
            att ge hjälp till andra men också att ta emot hjälp av andra.
          </note>
          <note>
            På det viset stärker vi vår egen men också andras krishanteringsinsats.
          </note>
          <note type="speaker">
            Anf. 95 MATS BERGLIND (s) replik:
          </note>
          <note>
            Herr talman! Jag vill börja med att säga att det är hedrande
            att försvarsministern tagit sig hit till riksdagen och är med
            i debatten. Det ska han ha all heder av. I dessa dagar när det
            kommer det ena krispaketet efter det andra blir jag lite förvånad
            att ministern ändå tar sig tid.
          </note>
          <note>
            Vi hade en interpellationsdebatt för inte alltför länge sedan
            som handlade om den här frågan. Det blev en debatt i en öppenhjärtig
            anda, som man brukar säga i diplomatkretsar. Men jag har ändå
            ett par frågor kvar.
          </note>
          <note>
            Ministern var inte här när jag hade inledningsanförandet. Jag
            lade väldigt stor vikt vid hur man gör när man skapar stora myndigheter
            och det över huvud taget när det gäller en så allvarlig fråga
            som hur man hanterar krishantering i ett land. Jag hade sett fram
            emot att vi hade haft en väldigt bred politisk samstämmighet.
          </note>
          <note>
            När jag debatterade med försvarsministerns företrädare när utredningen
            kom öppnade han för att vi skulle kunna ha ett samråd över partigränserna
            för att uppnå detta. Jag undrar lite grann varför den tanken dog.
            Vad ligger bakom det? Jag tycker fortfarande att det hade varit
            bra.
          </note>
          <note>
            Den andra delen är detta att det inte är riksdagen som nu beslutar
            om den nya krismyndigheten. Det skulle vara intressant att höra
            ministerns syn på vad som skulle ha försvårats om det hade blivit
            en riksdagsbehandling av den nya myndigheten.
          </note>
          <note type="speaker">
            Anf. 96 Försvarsminister STEN TOLGFORS (m) replik:
          </note>
          <note>
            Herr talman! Vi följer konstitutionen. Vi har lagt fram en proposition
            för riksdagen för att lösa upp de saker som behöver lösas upp
            i form av tidigare riksdagsbeslut. Men vi har rätt och möjlighet
            att inrätta nya myndigheter själva.
          </note>
          <note>
            Det är också på det sättet att riksdagen är helt fri att besluta
            vad den vill i motionsyrkanden, i form av tillkännagivanden och
            annat för att tala om för regeringen att vi borde ha gjort på
            något annat sätt. Men jag noterar att så inte har skett.
          </note>
          <note>
            Detta är också intressant såtillvida att Socialdemokraterna var
            med och tillsatte och initierade utredningen. Men att döma av
            alla de interpellationsdebatter jag har fört och frågor jag har
            fått i kammaren ägnar man sig sedan åt att vara emot slutsatserna
            i utredningen. Vi verkställer huvudsakligen någonting som har
            efterfrågats länge i Sverige, det vill säga en ny samlad myndighet
            för krishantering för en stärkt svensk krishanteringsförmåga.
            Det har också varit uppenbart länge att det behövs en förbättrad
            förmåga inom Regeringskansliet. Även där har regeringen levererat
            i form av en ny krishanteringsenhet inom Regeringskansliet.
          </note>
          <note>
            Min fråga går tillbaka till Mats Berglind är snarare: Vad är
            det som gör att Socialdemokraterna har svängt så, kritiserar de
            slutsatser som myndigheterna har kommit fram till och inte längre
            står bakom den eniga inriktning som fanns tidigare?
          </note>
          <note>
            Ni hade chansen att rösta ja och i bredast möjliga enighet välsigna
            inrättandet av en ny krishanteringsfunktion som stärker Sveriges
            krisberedskap. Men ni säger ju nej till alltihop och försöker
            kritisera den. Ni hävdar att den har ett svagt mandat, när detta
            i själva verket följer konstitutionens grunder för hur vi skapar
            nya myndigheter.
          </note>
          <note type="speaker">
            Anf. 97 MATS BERGLIND (s) replik:
          </note>
          <note>
            Herr talman! Nej, ministern lyssnade inte riktigt på vad jag
            sade. Jag påstod inte att regeringen bröt mot några lagar. Jag
            bara säger att jag inte har varit med om att man tillsätter en
            ny myndighet och det blir ett regeringsbeslut. I vanliga fall
            behandlas det i riksdagen därför att det har sitt värde. Jag är
            medveten om att det måste bli ett riksdagsbeslut för att upplösa
            de tre myndigheterna som nu är aktuella. Men det är bara en del
            i det hela.
          </note>
          <note>
            Vi socialdemokrater har inte protesterat mot själva principen
            att vi ska lägga ned de här tre myndigheterna och skapa en ny.
            Men vi hade sett fram emot att få diskutera ihop oss. Vi kan ju
            inte ha nya myndighetsstrukturer beroende på om det blir regeringsskifte
            eller inte. Den frågan är nu avförd, och det beklagar jag.
          </note>
          <note>
            Frågan kvarstår fortfarande: Vad är det som hade ställt till
            problem om det skulle ha varit en riksdagsbehandling? Jag påstår
            inte att ni bryter mot några lagar. Jag bara undrar vad det är
            som skulle ha ställt till problem.
          </note>
          <note>
            Den andra fråga som jag tycker hänger i luften och som vi gärna
            skulle ha velat vara med och diskutera ihop oss om gäller de övriga
            skolorna. Regeringen påstår inte att man lägger ned dem, men det
            är i alla fall nära. Vilka aktörer finns det i dag som är beredda
            att ta över de skolor som ni föreslår ska avvecklas? Man kan ju
            inte avveckla utan att veta att det kommer att fungera efter ett
            sådant beslut.
          </note>
          <note type="speaker">
            Anf. 98 Försvarsminister STEN TOLGFORS (m) replik:
          </note>
          <note>
            Herr talman! Jag har läst den gemensamma trepartimotionen. Jag
            hörde att Peter Rådberg citerade rakt ur den förut också. Ni skriver
            där att etableringen av den nya myndigheten är en fråga för riksdagen.
            Det är den inte. Det är en konstitutionell nytolkning som ni gör
            er till tolk för. Detta är en fråga för regeringen. Sedan kan
            man välja att göra det på annat sätt, men det står det riksdagen
            fritt att göra oavsett vad regeringen tycker om ni hade funnit
            majoritet för det.
          </note>
          <note>
            Samtidigt tar jag det som en komplimang att Socialdemokraternas
            stora invändning mot propositionen gäller hur vi inrättar den
            nya myndigheten. Det reducerar möjligen den politiska debatten
            till en delfråga, men jag tycker ändå att det är ett gott betyg
            för propositionen.
          </note>
          <note>
            Mats Berglind frågar också om de två ytterligare skolorna. Jag
            besökte Skövde. Då fick jag beskrivet för mig av lokala aktörer
            i Skövde att det fanns stort intresse för och stor potential att
            utveckla verksamheten. Utredaren föreslog att den skulle avvecklas.
            Räddningsverket har sagt att man klarar sig med två skolor.
          </note>
          <note>
            Då säger vi: Vi ger verksamheten en chans! Vi ger bland andra
            dem i Skövde en möjlighet att visa att man kan komma samman, hitta
            en ny inriktning och gemensamt ta över verksamheten. Om man gör
            det kommer den inte att avvecklas. Man möter ett behov på marknaden
            och man pratar om behov från kemiindustrin i Västsverige till
            exempel. Man har också möjlighet att vara med vid upphandling
            av utbildningar framöver. Till skillnad från utredningen väljer
            vi att ge det uttryckta önskemålet en möjlighet och en chans att
            fyllas med innehåll. På det sättet kan man gemensamt finna en
            ny grund för sin framtid i Skövde.
          </note>
          <note>
            Ajournering
          </note>
          <note>
            Kammaren beslutade kl. 15.55 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00
          </note>
          <note>
            9 § Beslut om ärende som slutdebatterats vid dagens sammanträde
          </note>
          <note>
            10 § (forts. från 8 §) Stärkt krisberedskap (forts. FöU12)
          </note>
          <note type="speaker">
            Anf. 99 PETER RÅDBERG (mp) replik:
          </note>
          <note>
            Fru talman! Det är glädjande att försvarsministern är här. Det
            höjer stämningen. Det är trevligt.
          </note>
          <note>
            Vår försvarsminister Sten Tolgfors höll ett ganska långt anförande
            och beskrev hotbilden i Sverige. Jag håller med dig till hundra
            procent. Du beskrev vilket hot som vi eventuellt kan utsättas
            för och att vi behöver en krisberedskap inför den hotbild som
            du målar upp. Jag tror att vi alla är överens om det.
          </note>
          <note>
            Problemet uppstår när vi tittar på själva propositionen. Den
            är i stora stycken helt okej, men jag vill lyfta fram ett par
            saker.
          </note>
          <note>
            Om Sverige skulle drabbas av en ganska kraftig IT-attack finns
            det i dag ingen som samordnar de myndigheter som delar på ansvaret.
            En enig försvarsberedning har konstaterat att en samordnande krisfunktion
            behövs. Men trots detta motsätter sig regeringen att införa en
            sådan. Jag skulle vilja ha en kommentar till det.
          </note>
          <note>
            Försvarsministern berörde C 17-planet. Du sade att det är bra
            att vi har så många plan, för om det skulle inträffa någon form
            av tsunamikatastrof skulle vi vara först eller nummer två efter
            USA. Detta är en solidaritetsfråga för mig. Menar försvarsministern
            på fullaste allvar att vi på grund av att vi har köpt upp ett
            visst antal timmar skulle kunna komma före andra länder? För mig
            handlar det om en samordning på till exempel EU-området eller
            till och med på FN-området om den här typen av katastrof inträffar.
            Försvarsministern försöker säga att vi har köpt någon form av
            garantiförsäkring, och det rimmar väldigt illa i ett solidariskt
            perspektiv.
          </note>
          <note type="speaker">
            Anf. 100 Försvarsminister STEN TOLGFORS (m) replik:
          </note>
          <note>
            Fru talman! Låt mig säga att det som händer när det sker en större
            en större katastrof eller om vi tillsammans med andra vill göra
            en internationell militär insats är att alla länder samtidigt
            efterfrågar samma flygförmåga på den internationella marknaden
            och vill till samma plats samtidigt. Det gör att konkurrens uppstår
            om planen, att priset sticker i höjden och att små länder inte
            alltid hamnar först i kön. Så är det de facto redan i dag.
          </note>
          <note>
            I SAC-samarbetet är Sverige näst största land och kommer därmed
            nummer två i kön. Vi har tecknat oss för 550 flygtimmar. Vi är
            tvåa efter USA som ligger på ca 1 000, men de har å andra sidan
            100 egna plan, så vi får se i vad mån de i en sådan situation
            skulle kräva att få använda C 17-planen.
          </note>
          <note>
            Det gör att vi på ett annat sätt än tidigare har möjlighet att
            transportera stora mängder materiel till exempel till ett krisområde
            om Räddningsverket behöver åka ut i världen och göra en insats
            till gagn för svenskar, för andra EU-länders medborgare eller
            för mottagarlandets egna medborgare. Det är knappast en bättre
            situation att Sverige är sist i kön, så att vi, oavsett våra internationella
            ambitioner, civilt eller militärt inte kan ta oss dit och för
            den delen inte heller få hem våra medborgare, vilket ju var problemet
            senast.
          </note>
          <note>
            Den nya myndigheten får visst uppgifter på IT-området. Man ska
            vara kravställare och beställare inom signalsskyddsverksamhet.
            Den nya myndigheten ska ansvara för det administrativa IT-säkerhetsarbetet,
            men det finns andra som är experter på det mer praktiska, tekniska
            arbetet, nämligen FRA. Att lägga allt på FRA, som oppositionen
            uttalar viss kri-tik emot i andra sammanhang, tror jag inte vore
            möjligt. Det är inte förenligt med FRA:s övriga roller.
          </note>
          <note>
            Därför går vi fram med en lösning där vi stärker den nya myndighetens
            möjligheter att agera på området samtidigt som vi behåller och
            använder teknisk kompetens inom FRA.
          </note>
          <note type="speaker">
            Anf. 101 PETER RÅDBERG (mp) replik:
          </note>
          <note>
            Fru talman! Det försvarsministern säger är att vi köper solidaritet.
            Du är väldigt tydlig på den punkten. Det är jag oerhört tacksam
            för. För mig betyder det en helt annan sak. Om det händer en katastrof
            någonstans i världen handlar det inte om att vi råkar ha 550 timmar
            och några andra länder har några färre, och därmed står vi först
            i kön för att komma dit. För mig handlar det till hundra procent
            om hur situationen ser ut i krisläget, vem som behöver vård först
            och så vidare.
          </note>
          <note>
            Sten Tolgfors säger att vi har köpt planen och 550 timmar, alltså
            har vi första tjing. Det är för mig en otroligt osolidarisk syn
            på detta.
          </note>
          <note>
            Min fråga om IT gällde om det skulle bli en IT-attack mot Sverige
            och det skulle drabba flera myndigheter samtidigt. Då finns det
            ingen som samordnar, mer än kanske i Regeringskansliet. Det är
            kritiken mot förslaget. Varför säger regeringen nej till detta
            när vi har en försvarsberedning som var helt överens om att en
            sådan bör införas på grund av skäl som effektivitet, snabbhet,
            att rädda liv och så vidare? Det har regeringen motsatt sig.
          </note>
          <note type="speaker">
            Anf. 102 Försvarsminister STEN TOLGFORS (m) replik:
          </note>
          <note>
            Fru talman! Jag har noterat detta i den gemensamma trepartimotionen.
            Gällande krisledande myndighet står det med anledning av regeringens
            förslag att detta konstaterades av en enig försvarsberedning.
            Det är bara det att det är helt fel. Propositionen lades fram
            tre månader efter Försvarsberedningens betänkande. Man kan alltså
            inte ens i teorin ha skrivit någonting som hade bäring på den
            proposition som regeringen hade lagt.
          </note>
          <note>
            Det är möjligen symtomatiskt för användningen av fakta. Det var
            samma sak med konstaterandet av vem som hade rätt att inrätta
            nya myndigheter.
          </note>
          <note>
            Alliansen är för EU-samarbete. Det kan möjligen råda delade meningar
            inom oppositionen. Vi är för ett samarbete där EU-länderna ställer
            moduler till EU:s förfogande för att gemensamt kunna agera i internationella
            krishanteringsinsatser, gemensamt kunna agera för att kunna stärka
            andra EU-länders förmåga i en krissituation och gemensamt agera
            så att man har möjlighet att också ta emot hjälp av andra.
          </note>
          <note>
            Ni köper ingenting. Ni kommer att stå på backen om det händer
            en större internationell katastrof som gör att alla länder samtidigt
            vill transportera sig långa sträckor till en miljö där det inte
            finns reguljära flygplatser. Det tenderar att vara så när det
            gäller naturkatastrofer att infrastrukturen inte ser ut som den
            normalt gör i Sverige. Då behöver man en särskild sorts plan för
            att kunna landa där och transportera dit utrustning.
          </note>
          <note>
            Oppositionen kommer att stå kvar på backen i Sverige, eftersom
            ni har sagt nej till den enda möjligheten att lösa den brist på
            strategisk flygtransportkapacitet som har funnits i Europa. Det
            har försenat insatser i Tchad till exempel, och det har försenat
            internationellt räddningsarbete som att flytta tung utrustning.
          </note>
          <note>
            Det är verkligen ett prov på solidaritet, Peter Rådberg, att
            säga nej och stå kvar på backen! Vi ser däremot till att lösa
            problemen.
          </note>
          <note type="speaker">
            Anf. 103 GUNILLA WAHLÉN (v) replik:
          </note>
          <note>
            Fru talman! Välkommen, försvarsminister Sten Tolgfors, till den
            här debatten! Vi saknade dig i debatten om de strategiska transportplanen.
            Försvarsministern nämnde dem i sitt anförande, så jag tänker ändå
            anknyta till det i den här diskussionen.
          </note>
          <note>
            Ni säger att planen är nödvändiga för strategiska transporter
            och för att komma först i kön. Diskussionen om vad man tycker
            om att vara först i kön har Peter Rådberg redan klarat av, så
            den tänker jag avstå från.
          </note>
          <note>
            De här transportplanen som är bautastora är ju inte gjorda för
            transport av sjukvårdsmateriel och personer. Det finns många andra
            typer av flygplan som kan göra det. Det behovet kan man lösa på
            annat sätt om man vill. De här transporterna är ju säkrade för
            mer militära transporter.
          </note>
          <note>
            Det är bara att beklaga att riksdagen just nu fattade beslut
            om att vi ska avsätta 1,4 miljarder de närmaste åren och 7,5 miljarder
            några år framöver till en sådan här satsning när försvaret saknar
            oerhört mycket pengar både i år, nästa år och några år framöver.
          </note>
          <note>
            Jag har en fråga när det gäller den nya myndighet som vi skapar
            i enighet: Varför förlägger man myndigheten till Stockholm?
          </note>
          <note>
            I dag finns det en fantastiskt väl fungerande verksamhet i Karlstad
            med Räddningsverket. Räddningsverket har ju gjort internationellt
            omtalade bra insatser i hela världen, och de har haft sitt säte
            i Karlstad. Huvudverksamheten kommer att ligga kvar där i den
            nya myndigheten. Varför måste verksamheten då förlägga sitt myndighetsansvar
            i Stockholm?
          </note>
          <note type="speaker">
            Anf. 104 Försvarsminister STEN TOLGFORS (m) replik:
          </note>
          <note>
            Fru talman! Gunilla Wahlén säger att försvaret saknar pengar
            och skär ned 15 miljarder mer än regeringen. Egentligen kunde
            replikskiftet sluta där. Det är så inkonsekvent att man häpnar.
          </note>
          <note>
            Gunilla Wahlén är emot den nordiska stridsgruppen som är en av
            de snabbinsatsstyrkor som vi vill kunna transportera med de plan
            som hon nämner. Det är då konsekvent att hon är emot planen. Hon
            har inte pengar till dem, och hon är emot det vi ska flytta. Vi
            får se om hon ställer upp på finansieringen vad gäller den civila
            förmågan.
          </note>
          <note>
            Om man vill hjälpa andra måste man kunna komma dit. Man måste
            bygga sin egen förmåga och förbereda sig med modultänkande inom
            EU-samarbetet, som Gunilla Wahlén också är emot. Man måste ha
            förmåga att flytta den materiel man vill hjälpa andra med, vare
            sig det är svenskar, EU-medborgare eller mottagarlandets medborgare.
          </note>
          <note>
            Jag är inte säker på att Gunilla Wahlén alltför långt ska utveckla
            sin tekniska syn på om C 17-plan kan flytta eller inte flytta.
            Jag tror att man flyttar det man sätter i dem. De har lång räckvidd
            och kan ta sig ned på flygplatser som inte har svensk standard.
          </note>
          <note>
            Varför ska myndighetsledningen ligga i Stockholm, frågar Gunilla
            Wahlén. Därför att ni, vi och andra efterlyser att den ska jobba
            med samordning av andra myndigheter till exempel, som ju företrädesvis
            finns här, men också med Regeringskansliet som finns i Stockholm,
            som bekant. I en krissituation där det måste gå snabbt att få
            till stånd en samordning måste den geografiska lokaliseringen
            av myndighetsledningen, som formellt sett är en person, vara i
            Stockholm i närheten av dem man ska samordna, annars tappar man
            tid. Är det något vi har lärt oss är det att något man inte ska
            göra i krishantering är att tappa tid.
          </note>
          <note type="speaker">
            Anf. 105 GUNILLA WAHLÉN (v) replik:
          </note>
          <note>
            Fru talman! När det gäller strategiska flygtransporter tror jag
            att framtiden kommer att utvisa när vi utvärderar NBG 08 om vi
            ska satsa på insatsstyrkor som har tio dagars beredskap. Det kan
            vi lämna därhän.
          </note>
          <note>
            Vi har redan styrkor i Afghanistan. Vi har styrkor i Tchad. Transporterna
            dit har ordnats på de premisser som finns i dag. Jag ser inte
            varför beslutet om det här avtalet måste fattas i sådan hast.
          </note>
          <note>
            När det gäller att förlägga myndigheten i Stockholm är det ju
            en rad myndigheter som är viktiga för Sveriges funktion som ligger
            någon annanstans än i Stockholm. Det finns ett principbeslut i
            riksdagen att man ska förlägga myndigheterna utanför Stockholmsregionen,
            om det inte finns särskilda skäl. Jag har svårt att se vad det
            finns för särskilda skäl.
          </note>
          <note>
            Man säger att vid en katastrof som inträffar i Sverige eller
            i ett annat land behöver man ha geografisk närhet till varandra.
            Jag kan inte i min vildaste fantasi föreställa mig att myndighetschefen
            för den nya myndigheten springer över till Regeringskansliet för
            att diskutera. Man tar ju sådana kontakter på helt annat sätt.
            Det är ju inte det som är skälet. Skälet måste vara något annat
            på en dold agenda.
          </note>
          <note>
            Vi fick ett pressmeddelande i dag att man ska låta utreda huruvida
            en annan huvudman ska kunna ta över skolorna i Rosersberg och
            Skövde och att man ska göra en överföring av dem. Ser inte försvarsministern
            ett behov av att i framtiden ha utbildningsmöjligheter av hög
            kvalitet och hög klass, med statligt ansvar, för kriser och katastrofer
            och att staten ska ha ansvar för en kris- och beredskapsutbildning
            i landet? Vad menar man med att man ska överföra det till en annan
            huvudman?
          </note>
          <note type="speaker">
            Anf. 106 Försvarsminister STEN TOLGFORS (m) replik:
          </note>
          <note>
            Fru talman! Vi klarar oss med två skolor. Det sade utredningen.
            Det säger också Räddningsverket. Låt oss nu se om man i Skövde
            kan göra det man säger att man vill göra, nämligen hitta en ny
            målgrupp i privat sektor, till exempel i kemiindustrin. Låt oss
            se om man kan få ned kostnaderna genom ökad samordning, civilmilitär
            till exempel, och om man kan förverkliga alla de tankar som man
            har berättat att man har och möjligheter som man ser och vara
            med och konkurrera om den del av utbildningen som ska ske konkurrensutsatt
            med upphandling för att bredda. Vi klarar det som staten behöver
            garantera med två skolor. Det säger både utredningen och Räddningsverket.
            Men vi vill se om det finns möjlighet för dem att ta eget ansvar
            och knoppa av verksamheten i stället för att bara stänga, vilket
            den utredning som den gamla majoriteten tillsatte faktiskt föreslog.
          </note>
          <note>
            I debatter med Vänsterpartiet hamnar vi ofta, när det gäller
            försvars- och säkerhetsfrågor, i snack om dolda agendor. Det är
            visst så, Gunilla Wahlén, att man i en samordningssituation behöver
            träffas. Den nya myndigheten ska till och med kunna kalla samman
            gd:ar från andra myndigheter för att träffas fysiskt, men också
            gärna på andra sätt, för att samordna i en krissituation.
          </note>
          <note>
            Då är det bra om de finns på samma ställe, och Regeringskansliet
            finns här. Jag har redogjort för den nya funktion som finns i
            Regeringskansliet och som den nya myndigheten ska samarbeta med
            i en krissituation. Därför är det bra att gifta ihop dem så långt
            som möjligt.
          </note>
          <note>
            Däremot är det så, där har Gunilla alldeles rätt, att verksamheten
            i Karlstad är av högsta kvalitet. Därför har vi också gjort en
            tydlig markering i propositionen och i de direktiv som finns till
            de kommittéer som nu förbereder den nya myndigheten att verksamheten
            i Karlstad ska ligga kvar på nuvarande nivå. Det finns ingen anledning
            att ha någon annan syn på detta.
          </note>
          <note type="speaker">
            Anf. 107 MONICA GREEN (s):
          </note>
          <note>
            Fru talman! Jag står bakom samtliga reservationer från den socialdemokratiska
            gruppen, men jag tänkte mest tala om reservation nr 3 som handlar
            om räddningsskolorna.
          </note>
          <note>
            Vi motsätter oss nedläggningen av räddningsskolorna i Skövde,
            Sandö och Rosersberg. Räddningsskolorna fyller en mycket viktig
            funktion i Sverige och bidrar till landets utbildning och även
            till det internationella samfundets behov. Vi kräver att samtliga
            skolor behålls i statlig regi.
          </note>
          <note>
            Sverige har i dag ett unikt och världsledande system för risk-,
            säkerhets- och sårbarhetsutbildning. Det är viktigt att skolorna
            finns kvar i hela landet så att resorna för dem som ska utbilda
            sig inte blir så långa.
          </note>
          <note>
            Skövdeskolan tål att synas i sömmarna. Vi vet att Skövdeskolan
            behövs i allra högsta grad. Den är på många sätt världsledande
            när det gäller just räddningsskolor. Den kan samarbeta med garnisonen
            Sveriges största liksom med högskolan och polisen. Skövdeskolan
            ligger där en stor del av Sveriges befolkning bor. I en 25-milsradie
            runt Skövde bor 3,5 miljoner invånare, vilket är 40 procent av
            Sveriges befolkning. Om endast de räddningsskolor blir kvar som
            föreslås innebär det, som jag sade inledningsvis, långa resor.
            Det är inte effektivt och blir dessutom dyrt för de kommuner som
            vill skicka människor på utbildning vid skolorna.
          </note>
          <note>
            Skolan i Skövde är världsledande även vad gäller brand och släckning
            med och av kemikalier. Kemikalieindustrin finns på västkusten,
            och de har ett stort utbildningsbehov. De har också mycket samarbete
            med räddningsskolan i Skövde och den unika kompetens som skolan
            byggt upp. Även räddningstjänsterna i Göteborg och olje- och kemiindustrianläggningarna
            har ett samarbete med räddningsskolan i Skövde och den utbildning
            som finns där. Dessutom har Skövde Europas bästa och största övningsfält,
            något som utredaren totalt missat. Det är ett av de främsta i
            världen.
          </note>
          <note>
            Även ur miljösynpunkt är Räddningsskolans övningsfält i Skövde
            unikt. De använder nämligen aldrig fossila ämnen vid sina brandövningar
            utan endast gasol i en egenutvecklad anläggning. Övningsfältet
            är också miljöcertifierat. Allt släckvatten går direkt till kommunens
            reningsverk.
          </note>
          <note>
            Att då ge bort, eller som vi hörde tidigare överföra, det vill
            säga privatisera eller konkurrensutsätta, all denna kunskap och
            kompetens är i högsta grad slöseri med gemensamma resurser. Det
            är alldeles nödvändigt att ha en helhetssyn på samhällets krishanteringsförmåga.
            Samhällets behov av kris-, risk- och säkerhetsutbildning kommer
            att växa, liksom nödvändigheten av tvärsektoriell samverkan. Risken
            finns att man vältrar över kostnaderna på kommuner när de ska
            utbilda deltidsbrandmän och vad gäller andra viktiga katastrofutbildningar.
          </note>
          <note>
            Jag yrkar alltså bifall till reservation nr 3. Det är viktigt
            att Skövdeskolan finns kvar i statlig regi.
          </note>
          <note type="speaker">
            Anf. 108 ELIZA ROSZKOWSKA ÖBERG (m):
          </note>
          <note>
            Fru talman! Omfattande IT-attacker riktades mot det svenska finansiella
            systemet. Säkerhetssystemet på Internet knäcktes. Utbetalningar
            från arbetslöshetskassan, Försäkringskassan och Skatteverket stoppades.
            Kortbetalningar och kontantuttag slutade fungera. Värdetransporter
            stoppades på grund av flera rån. Bränder anlades av desperata
            människor som inte ville vänta på kontanter. Stressade mammor
            kunde inte köpa mat till sina hungriga, skrikande barn. Trafiken
            stannade på de flesta håll eftersom bränslet tog slut och man
            inte kunde betala för att tanka.
          </note>
          <note>
            Fru talman! Detta var lyckligtvis bara en övning som genomfördes
            av Krisberedskapsmyndigheten den 2224 april. Övningen simulerade
            en IT-attack mot Sverige. Många myndigheter, bland annat Riksbanken,
            Skatteverket, Arbetsförmedlingen och Lantmäteriet, deltog.
          </note>
          <note>
            Tidigare övningar och händelser har visat att våra IT-system
            inte är förberedda för eventuella kriser. Även Riksrevisionen
            riktade stark kritik mot våra myndigheter för bristande IT-säkerhet.
            Krisberedskapsmyndighetens rapport Sveriges beredskap mot nätangrepp
            visar att samhällskritiska funktioner har stora sårbarheter på
            IT-sidan. Med anledning av bland annat detta beslutade regeringen
            att en ny myndighet behöver bildas för ökat samhällsskydd och
            bättre beredskap.
          </note>
          <note>
            Internet är ett snabbt föränderligt nätverk av nätverk, vilket
            gör det svårt att analysera. Det är svårt att förutse vilken sorts
            attacker som kommer att ske i framtiden. Det är därför viktigt
            att IT-säkerhetsarbetet präglas av robusthet, prioriteringar,
            analys och koordinering. Det är viktigt att nätet och tjänsterna,
            speciellt de samhällsviktiga tjänsterna, är så robusta som möjligt
            så att de kan motstå eventuella attacker. Bra vardagssäkerhet
            och förebyggande åtgärder höjer robustheten.
          </note>
          <note>
            Innan en attack sker måste vi veta vad som är viktigast att skydda,
            vad våra prioriteringar är. Vilka samhällskritiska verksamheter
            måste fortsätta att fungera? Vem kontaktar man? Vilken kommunikation
            måste fortsätta att fungera? Vi har ännu inte gjort dessa prioriteringar
            i Sverige. Vi bör eftersträva att så fort som möjligt börja analysera
            incidenten, vad som händer, varför, vem som står bakom den. Är
            det fråga om en terroristattack eller galna tonåringar? Är det
            ett användarfel eller en naturkatastrof? Man kan även analysera
            andras erfarenheter, till exempel attackerna mot Estland.
          </note>
          <note>
            Koordinering är en av de viktigaste aspekterna i en krissituation.
            Vid en cyberattack bör olika aktörer, såsom myndigheter och operatörer,
            samverka och, åtminstone tillfälligt, inte konkurrera. Den samordnande
            myndigheten bör koordinera men inte ta över ansvaret. Här är det
            viktigt med den så kallade ansvarsprincipen, alltså att den som
            ansvarar för en verksamhet under normala förhållanden har motsvarande
            ansvar även under krissituationer.
          </note>
          <note>
            Fru talman! Den nya myndigheten kommer att agera spindeln i nätet,
            men det finns mycket att göra även för andra aktörer för att öka
            IT-säkerheten. Övervakning av situationen på nätet behövs dygnet
            runt. Sitic, Sveriges IT-incidentcentrum, tittar på trafiken på
            nätet, och tack vare tillägget i den senaste budgeten från alliansregeringen
            har verksamheten kunnat utökas från kontorstid till dygnet runt
            alla dagar i veckan. Mindre omfattande IT-attacker sker hela tiden,
            och det är därför viktigt att observera situationen på nätet och
            vidta åtgärder.
          </note>
          <note>
            Det offentliga Sverige är en stor beställare och kan och bör
            ställa höga krav, bland annat när det gäller IT-säkerhet vid inköp
            av produkter och tjänster.
          </note>
          <note>
            Tydligare målsättning och krav på IT-säkerheten behövs. Vi måste
            definiera vilka påfrestningar i vardagen vi måste klara av och
            vilken sorts IT-attacker som vi måste kunna stå emot. Detta gäller
            myndigheter, organisationer, företag och även enskilda användare
            som själva ansvarar för skyddet av sina datorer och nätverk. Alla
            bör använda bra antispam- och antivirusskydd samt uppdatera sina
            system och brandväggar.
          </note>
          <note>
            Det är också viktigt att vi ökar det internationella samarbetet
            mellan myndigheter, organisationer och Internetoperatörer.
          </note>
          <note>
            I en krissituation är det oerhört viktigt att en bra samordning
            sker. En IT-attack kan genomföras snabbt och beröra flera samhällsviktiga
            system, som elnät, telenät och vattenförsörjning. Höga krav ställs
            på krishanterings- och ledningsförmåga.
          </note>
          <note>
            Fru talman! Med stora förväntningar på den nya myndigheten för
            samhällsskydd och beredskap skulle jag vilja yrka bifall till
            förslaget om bättre IT-säkerhet, både i en krissituation och i
            vardagen. Jag yrkar alltså bifall till förslaget i betänkandet
            och avslag på reservation 9.
          </note>
          <note type="speaker">
            Anf. 109 PETER RÅDBERG (mp) replik:
          </note>
          <note>
            Fru talman! Jag kunde inte låta bli att begära replik när Eliza
            pratade så väl och mycket om just IT-sabotage och så vidare, vilket
            jag själv tog upp i mitt anförande.
          </note>
          <note>
            Jag kan i stora drag hålla med dig i det du säger. Men grundproblemet
            är: Om Sverige skulle drabbas av en IT-attack finns det ingen
            som samordnar samtliga myndigheter, totalt, och som delar på det
            ansvaret. Som jag sade har en enig försvarsberedning konstaterat
            att en sådan funktion behövs. Det säger ni nej till.
          </note>
          <note>
            Det finns säkert jättebra funktioner på respektive enhet, men
            vem samordnar om det blir en totalkatastrof som drabbar flera
            myndigheter samtidigt?
          </note>
          <note>
            Det är detta som Försvarsberedningen och vi i oppositionen hela
            tiden påpekar. Varför kan ni inte tillsätta en sådan funktion?
            Det skulle jag gärna vilja ha svar på.
          </note>
          <note type="speaker">
            Anf. 110 ELIZA ROSZKOWSKA ÖBERG (m) replik:
          </note>
          <note>
            Fru talman! Jag skulle vilja påminna om att varje organisation
            och varje myndighet ansvarar för säkerhet och IT-säkerhet inom
            sitt eget område. Det är viktigt att komma ihåg att man inte kan
            flytta ansvaret för IT-säkerhet till en annan myndighet eller
            en annan minister eller någon som kommer att utföra hela jobbet.
            Här måste vi komma ihåg att alla myndigheter har sitt ansvar också
            när det gäller IT-säkerhetsarbetet.
          </note>
          <note>
            Den nya myndigheten, som jag nämnde i mitt anförande, kommer
            just att ha funktionen som spindeln i nätet och kommer att samordna
            den information som kommer från olika håll i en krissituation.
          </note>
          <note type="speaker">
            Anf. 111 PETER RÅDBERG (mp) replik:
          </note>
          <note>
            Fru talman! Jo, men det var precis det jag sade. Vi är helt överens
            på den punkten. Men jag talar om när det drabbar sju åtta myndigheter
            samtidigt. Det spelar då ingen roll om myndighet A sköter sig
            om myndighet B fullständigt kollapsar. Vid en jättekatastrof krävs
            det en samordning av samtliga.
          </note>
          <note>
            Återigen: Jag delar din uppfattning att det säkert finns jättebra
            kontroller på respektive myndighet, men det är inte det som är
            själva problemet. Det är det här som man har kritiserat utifrån
            tsunamikatastrofen. Då sade vi, i alla fall från oppositionens
            partier, att vi måste få en samordning när det gäller detta ifall
            något liknande skulle inträffa. Det är detta som ni säger nej
            till.
          </note>
          <note type="speaker">
            Anf. 112 ELIZA ROSZKOWSKA ÖBERG (m) replik:
          </note>
          <note>
            Fru talman! Ja, en god samverkan mellan myndigheter och organisationer
            krävs när det blir krissituation och även när det inte är krissituation.
            Även i vardagen måste vi nämligen se till att det finns en viss
            robusthet, att det finns möjligheter att stå emot eventuella attacker.
            Därför är det viktigt att ständigt arbeta för att höja IT-säkerheten
            och för att få alla att förstå hur viktigt det är, så att myndigheter
            också förstår att IT-säkerhetsarbetet är viktigt. Det har nämligen
            inte alltid varit så.
          </note>
          <note>
            Sedan skulle jag vilja påminna om att alla problem inte kan lösas
            av politiker eller myndigheter. Även enskilda användare och de
            som ansvarar för IT-säkerhet på olika organisationer och myndigheter
            måste ta sitt ansvar. De måste använda bra programvaror. De måste
            uppdatera sina system, sina brandväggar och göra alla de åtgärder
            som skapar bättre IT-säkerhet.
          </note>
          <note>
            Till slut skulle jag också vilja säga att Internetsäkerheten
            ska vara på en sådan nivå som inte hindrar utvecklingen av den
            nya tekniken när det gäller Internet. Man måste någonstans hitta
            den perfekta balansen mellan användbarhet, informationssäkerhet
            och integritetsskydd.
          </note>
          <note type="speaker">
            Anf. 113 CHRISTINA AXELSSON (s):
          </note>
          <note>
            Fru talman! Ibland förundras jag över hur enkelt det är att faktiskt
            rasera en fungerande verksamhet. Med ett klubbslag, i nästa vecka,
            kommer Rosersbergs räddningsskolas öde att vara avgjort.
          </note>
          <note>
            Fru talman! Samtidigt som vi nu diskuterar förändringar och försämringar
            av utbildningskapaciteten i statens räddningsskolor höjs röster
            hos allmänheten om ökad krismedvetenhet, inte minst när vi ser
            vad som händer på andra ställen i världen, för tänk om det händer
            här. Vi vill vara säkra på att bli räddade om olyckan kommer.
          </note>
          <note>
            Finns det effektiva räddningsinsatser om det sker en stor trafikolycka
            i tunnlarna vid Södra länken eller om ett överfullt pendeltåg
            spårar ur? Vilken beredskap finns det om det som inte får hända
            händer en kärnkraftsolycka? Tänk om Mälaren svämmar över! Och
            sedan är det den stora oron för framtiden: Kommer det att finnas
            vältränad och samövad personal hos Räddningstjänsten om eller
            när olyckan är framme?
          </note>
          <note>
            Fru talman! Inom en radie av 30 mil från räddningsskolan i Rosersberg
            i Sigtuna bor en tredjedel av Sveriges befolkning. Det är klart
            att risken för stora olyckor är stor där så många bor. Det är
            den negativa sidan. Men det finns också en positiv sida. Det finns
            många här som kan rekryteras och utbilda sig för att jobba i räddningstjänsten.
          </note>
          <note>
            Räddningsverkets miljöcertifierade skola i Rosersberg är utbildningsplats
            för kommunal räddningstjänst i Stockholms län liksom för räddningstjänsten
            i hela Mälardalen, Östergötland, Gotland och delar av Norrland,
            som snabbt kan ta sig dit, ganska enkelt, med flyg till Arlanda.
          </note>
          <note>
            Skolan har dessutom den enda auktoriserade utbildningen i landet
            för skorstensfejare och skorstensfejartekniker. På skolan finns
            det en helt nyinvigd anordning och lokaler för denna utbildning.
            Skolan har även varit mycket framgångsrik med att få in kvinnor
            i den här tidigare så mansdominerade branschen.
          </note>
          <note>
            Vi vill fortsätta dessa utbildningar som nu, fru talman.
          </note>
          <note>
            Men den moderatledda regeringen säger nej. Och utskottets ledamöter
            från de borgerliga partierna nickar tacksamt samtidigt som de
            påpekar i betänkandet att det finns stora utbildnings- och övningsbehov.
            Men de säger också att fyra skolor är begränsande och bygger på
            äldre förhållande.
          </note>
          <note>
            Jaha, är det gammaldags med kvinnliga skorstensfejartekniker?
            Är det old fashioned med övningar inom ramen för kärneenergiberedskapen?
          </note>
          <note>
            Jag tycker inte ens att det är särskilt begränsande eller att
            det bygger på äldre förhållanden att låta kommunalanställda brandmän
            träna på hur de ska rädda folk ur brinnande tågvagnar.
          </note>
          <note>
            Jag tycker att det är viktigt med bra övningsplatser nära.
          </note>
          <note>
            I stället för att behålla Rosersberg under den nya myndighetens
            vingar tycker nu borgarna att utbildningsbehovet kan tillgodoses
            genom att olika utbildningsaktörer anlitas. Vilka tänker ni på
            då, om jag får fråga? Finns det några som är beredda att satsa
            på en sådan skola? Det är inte lika enkelt att inrätta en miljöcertifierad
            räddningsskola som att öppna en friskola med Montessoripedagogik.
          </note>
          <note>
            Fru talman! Flera kommuner i Stockholmsregionen har reagerat
            skarpt mot förslaget att regionens enda räddningsskola avvecklas.
            Effekterna av förslaget riskerar att öka utbildningskostnaderna
            för kommunerna och regionen eftersom möjligheterna till kvalificerad
            utbildning i närområdet försvinner. Dessutom ser de ökande rekryteringsproblem
            i framtiden.
          </note>
          <note>
            Även Sveriges Skorstensfejarmästares Riksförbund är starkt kritiskt
            till förslaget att flytta utbildningen inom rengöring och brandskydd
            till Revinge. Förbundet anser att det saknas en konsekvensanalys,
            och man är starkt oroad över att den framtida utbildningskvaliteten
            som byggts upp under flera år går förlorad för att kostnaderna
            för utbildningen kommer att öka. Men se det verkar ingen i majoriteten
            bry sig om.
          </note>
          <note>
            Fru talman! Det låter konstigt i mina öron att lyfta fram betydelsen
            av ökad utbildning och övning och samtidigt lägga fram förslag
            till färre utbildningsplatser och övningsområden. Det är för mig
            en politik som leder i fel riktning.
          </note>
          <note>
            Fru talman! Det vi ser är återigen förslag som är Stockholmsfientliga
            och som totalt bortser från de behov som finns i Stockholm och
            Mälardalsområdet.
          </note>
          <note>
            Vi socialdemokrater från Stockholms län kräver därför att räddningsskolorna
            behålls i statlig drift tills en grundlig utvärdering av utbildningsbehoven
            och en konsekvensbeskrivning av effekterna av en eventuell privatisering
            är genomförd. Det är en oansvarig politik att lägga fram förslag
            som innebär att hela Mälardalen, hela Mellansverige, blir av med
            utbildningsmöjligheter i krisberedskap utan att man redovisar
            hur dessa behov ska kunna fyllas på annat betryggande sätt.
          </note>
          <note>
            I detta anförande instämde Björn von Sydow (s).
          </note>
          <note type="speaker">
            Anf. 114 STAFFAN DANIELSSON (c) replik:
          </note>
          <note>
            Fru talman! Jag har stor respekt för att Monica Green tidigare
            och Christina Axelsson nu slåss för räddningsskolor i sina hembygder.
            Det är säkert bra med en räddningsskola nära Stockholm där en
            tredjedel av Sveriges invånare bor, säger Christina Axelsson.
            Det bevarar också en del jobb i Stockholm om skolan är kvar.
          </note>
          <note>
            Christina Axelsson nämnde ingenting om huvudkontorets lokalisering.
            Det ska enligt Socialdemokraterna till Karlstad. Det är ett förslag
            som Christina Axelsson inte har talat för.
          </note>
          <note>
            Det som sägs i reservationen från Socialdemokraterna om räddningsskolorna
            är att man vill ha ytterligare en utredningsrunda, som Christina
            Axelsson sade, och att man går igenom möjligheterna till en eventuell
            privatisering. Det är vad reservationen handlar om. Man säger
            inte nej till det som nu sker.
          </note>
          <note>
            Det är också värt att notera att Räddningsverket har gjort bedömningen
            att det räcker med två statliga skolor för räddningstjänst i Sverige.
            Även den särskilda utredaren har kommit fram till detta. Så vi
            följer den ansvariga myndighetens bedömning.
          </note>
          <note>
            Jag håller med Christina Axelsson om att detta är ett viktigt
            område, och jag håller med om att det är välskötta och fina skolor
            med goda resurser. Och jag hoppas verkligen att det ska finnas
            möjligheter, inte minst i Stockholm med en tredjedel av Sveriges
            befolkning, att hitta en marknad för den kompetens och de resurser
            som man har. Jag hoppas och tror att den utredare som nu ska se
            över möjligheterna att överföra skolornas verksamhet till en annan
            huvudman ska lyckas och att det ska kunna fungera bra och kanske
            utvecklas och bli bättre. Det kan jag möjligen tro att Christina
            Axelsson ändå kan ha en viss sympati för.
          </note>
          <note type="speaker">
            Anf. 115 CHRISTINA AXELSSON (s) replik:
          </note>
          <note>
            Fru talman! Tack, Staffan Danielsson, att jag fick chansen till
            replik.
          </note>
          <note>
            Jag kan hålla med om att man från utredningen säger att man ska
            se över detta. Men det jag undrar över är när ni så kategoriskt
            talar om att det är dessa skolor som nu ska läggas ned och att
            det finns olika utbildningsaktörer som kan ta över. Hur vet man
            det? Det kanske Staffan Danielsson kan beskriva för mig. Vem är
            det som kommer att ta över Rosersberg? Vi hörde ministern tala
            om Skövde tidigare. Men jag noterade att han inte med ett ord
            nämnde Rosersberg. Jag undrar då: Vem ska bli den nya huvudmannen?
            Och har man tänkt på konsekvenserna?
          </note>
          <note>
            Det vi begär är helt enkelt att man ska stanna upp och titta
            efter hur detta ska kunna göras. Det är faktiskt också en viktig
            fråga när det gäller rekryteringsbehovet i framtiden. Jag tror
            att Staffan Danielsson liksom jag ivrar mycket för att vi ska
            få fler kvinnor också inom denna verksamhet. Och där har faktiskt
            Rosersberg lyckats. Vem ska ta över den stafettpinnen? Det vet
            säkert Staffan Danielsson. Jag väntar ivrigt på svaret.
          </note>
          <note type="speaker">
            Anf. 116 STAFFAN DANIELSSON (c) replik:
          </note>
          <note>
            Fru talman! Det finns stora förväntningar nu. Man har gjort bedömningen
            att titta på de fyra utmärkta skolor som vi har, där Rosersberg
            säkert är en förnämlig skola. Det har alltså tillsatts en särskild
            utredare som har utrett frågan om hur många skolor som det finns
            behov av med statligt huvudmannaskap. Vilka av dessa fyra ska
            man då satsa på? Utredaren har gjort bedömningen att det i ett
            nationellt sammanhang är bäst att satsa på Revinge och Sandö.
            Jag har egentligen inte något bättre underlag än den utredaren.
            Regeringen har respekt för den bedömningen.
          </note>
          <note>
            När det gäller vad Rosersberg ska syssla med och vem som ska
            bli eventuell ny huvudman för Rosersberg ska det just i dessa
            dagar tillsättas en utredare som får uppgiften att ta reda på
            vem som skulle kunna tänkas bli ny huvudman och hur verksamheten
            då skulle kunna organiseras. Detta kan också öppna möjligheter,
            inte minst, Christina Axelsson, i det dynamiska Stockholmsområdet.
            Det borde vara en stor efterfrågan på dessa tjänster. Här går
            det att hitta nya marknadsnischer. Jag tycker att det är en stor
            möjlighet för Rosersberg. Jag hoppas verkligen att utredaren och
            de krafter som kan ha intresse av detta det kan vara kommuner,
            regionen och privata intressen kommer att kunna komma fram till
            en lösning.
          </note>
          <note>
            Det ena har utretts, och det andra ska utredas.
          </note>
          <note type="speaker">
            Anf. 117 CHRISTINA AXELSSON (s) replik:
          </note>
          <note>
            Fru talman! Man blir bara förvånad. Hur kan Staffan Danielsson
            med berått mod tycka att inriktningen är bra när Staffan Danielsson
            inte ens själv har svar på dessa frågor? Jag frågar igen: Vem
            är det som kan tänkas ta över en sådan här viktig skola? Och är
            det inte oerhört viktigt att vi inom staten faktiskt känner ett
            ansvar för detta? Är det inte viktigt att vi kan rekrytera personer
            som faktiskt ska jobba inom räddningstjänsten? Det är nämligen
            så att där man har en skola, dit söker sig också ungdomarna. Det
            är viktigt att våra ungdomar här i storstadsregionen också söker
            sig till denna verksamhet, annars kommer mina barnbarn när de
            åker på överfulla pendeltåg att sitta och vara rädda för att tåget
            ska spåra ur och att ingen kommer och räddar dem. Det tycker jag
            är viktigt. Jag tycker att det är viktigt att vi har kvar denna
            verksamhet och att vi inte gör någonting annat förrän vi har sett
            att detta är det absolut bästa att göra. Jag tycker inte att den
            utredning som nu föreligger har visat att detta är det optimala.
            Jag tycker att man måste ta hänsyn till de behov som en storstadsregion
            som Stockholms län har.
          </note>
          <note>
            Jag finner återigen att detta är ett steg till i den Stockholmsfientlighet
            som den här nya borgerliga regeringen har, alltså att man inte
            känner att det faktiskt är viktigt att också Stockholm får sina
            behov tillfredsställda.
          </note>
          <note type="speaker">
            (STAFFAN DANIELSSON (c):
          </note>
          <u who="unknown" xml:id="i-cfa10591a429f7ea-0">
            <seg>
              Ni får ett huvudkontor.)
            </seg>
          </u>
          <note type="speaker">
            Anf. 118 ISABELLA JERNBECK (m) replik:
          </note>
          <note>
            Fru talman! Jag begärde replik när jag fick höra att det var
            en garanti för en verksamhet med statligt huvudmannaskap. Jag
            sätter ett stort frågetecken efter det. Jag ser det precis tvärtom.
            Det finns exempel på verksamheter som har utvecklats när de har
            fått ett annat huvudmannaskap. Om jag hade fått bestämma jag är
            ännu radikalare skulle alla ha blivit privata. Sedan skulle vi
            ha valt dem som kunde erbjuda de bästa utbildningarna för det
            vi behövde ha. De skulle få konkurrera med varandra, och därigenom
            skulle vi få, tror jag, det effektivaste och bästa.
          </note>
          <note>
            Vi får heller inte blunda för att det finns en överkapacitet.
            Räddningsverket har också sagt att vi inte behöver alla skolor,
            så det är även en ekonomisk fråga. Det tycker jag är det mest
            angelägna.
          </note>
          <note type="speaker">
            Anf. 119 CHRISTINA AXELSSON (s) replik:
          </note>
          <note>
            Fru talman! Tack så mycket, Isabella Jernbeck! Jag måste säga
            att jag blir lite förvånad. Det verkar som om det finns en marknad
            med köp och sälj inom den här sektorn. Jag tror faktiskt inte
            riktigt på det. Jag har lyssnat till hela debatten, och ni har
            talat om hur viktigt det är att man har en myndighet så att man
            med kraft kan gå in om räddningsbehov uppstår och så vidare. Då
            är det även viktigt med utbildning och att man har en utbildning
            som staten garanterar och inte någon utbildning som bedrivs för
            att någon ska tjäna kronor och ören och stoppa på banken någonstans
            långt bort så de slipper andra avgifter. Staten ska kunna garantera
            att man har en viss kompetens, för vi är rädda om människor. Vi
            känner folks oro för att de också behöver bli räddade.
          </note>
          <note>
            Detta tycker jag är viktigt, och därför är det viktigt att man
            har staten som garant för att det är på det sättet. Det här är
            ingenting som mjölk eller filmjölk som man kan välja att gå på
            Konsum eller Ica för att köpa, och det är heller inte fråga om
            någon Montessoripedagogik!
          </note>
          <note type="speaker">
            Anf. 120 ISABELLA JERNBECK (m) replik:
          </note>
          <note>
            Fru talman! Jag vet det, och därför har jag också fått mothugg
            bland mina egna. Jag förstår att vi måste ha ett statligt huvudmannaskap
            för att garantera de utbildningar vi behöver.
          </note>
          <note>
            Jag har inte varit på Rosersberg men i Skövde har jag varit och
            tittat, och jag håller med om att man har en fantastisk verksamhet
            där. Där sålde de faktiskt redan utbildningar, även till köpare
            ute i Europa som kom dit.
          </note>
          <note>
            Jag tror att för dessa räddningsskolor kan detta bli en utmaning
            och en möjlighet att inte känna sig hotade utan klara sig på egna
            ben och faktiskt sälja utbildningar och blomstra!
          </note>
          <note type="speaker">
            Anf. 121 CHRISTINA AXELSSON (s) replik:
          </note>
          <note>
            Fru talman! Man blir mer och mer förvånad. Vi kan inte bygga
            upp en räddningsskola på vem som är bäst på att sälja verksamhet
            och tjänster, utan vi måste bygga upp en skola för att vi ska
            ha bra utbildad personal inom räddningstjänsten överallt.
          </note>
          <note>
            I Stockholmsregionen bor en tredjedel av Sveriges befolkning,
            och det är nära för kommuner, landsting och så vidare att skicka
            personer hit. Vi har det lite speciellt här i regionen med en
            hög andel kollektivtrafikåkande och sådant. Vi har väldigt många
            tunnlar där det kan hända olyckor och annat, och därför är det
            så viktigt att vår personal här runt omkring också är vältränad,
            och då behövs en närhet till en utbildningsplats. Det blir naturligtvis
            billigare och säkert också bättre på det sättet.
          </note>
          <note>
            Vidareutbildning av räddningspersonalen är också en jämställdhetsfråga,
            just det här med att man kan åka hem på kvällen. Även brandmän,
            vare sig de är män eller kvinnor, behöver ju kunna hämta på dagis
            och så vidare. Det är inte så lätt att åka till en skola långt
            bort och kanske bo över flera nätter i sträck. Därför är det viktigt
            att vi har en räddningsskola som ligger nära där vi har både personal
            och folk.
          </note>
          <note>
            Återigen, Isabella Jernbeck: Det här är ett typiskt Stockholmsfientligt
            beslut från en moderatledd regering!
          </note>
          <note>
            Överläggningen var härmed avslutad.
          </note>
          <note>
            11 § Vissa frågor rörande Försvarsmaktens organisation m.m.
          </note>
          <note>
            Föredrogs
          </note>
          <note type="speaker">
            Anf. 122 MICHAEL HAGBERG (s):
          </note>
          <note>
            Fru talman! Vi har haft en eftermiddag med en spännande försvarspolitisk
            debatt, och den fortsätter en bit in på kvällen.
          </note>
          <note>
            Vi har i dag att debattera ett antal viktiga motioner från ledamöter
            här i riksdagen i ett betänkande som vi kallar FöU13. Jag vill
            inledningsvis yrka bifall till reservation 3 kring miljöfrågorna.
          </note>
          <note>
            I början av betänkandet diskuterar vi frågor kring totalförsvarsplikten,
            stora frågor om hur vi i utskottet diskuterar människosyn och
            utveckling gällande vår personal och de värnpliktiga. Här lyfts
            jämställdhetsfrågorna fram samt mångfalden, medinflytande och
            civil meritvärdering i värnpliktsutbildningen och bland våra personalgrupper.
          </note>
          <note>
            Regeringen har tillsatt en parlamentarisk utredning som ska belysa
            dessa frågor, och den ska vara klar den 1 februari 2009. Det tycker
            vi från oppositionen är riktigt bra. I det här fallet vill den
            moderatledda regeringen lyssna på vad parlamentariker här i riksdagen,
            från hela landet och från alla partier har för åsikter om hur
            vi ska ha det med värnpliktsverksamheten och vår personal i framtiden.
            Det är ett bra förslag!
          </note>
          <note>
            I betänkandet tas även markfrågor och frågor kring miljöarbetet
            upp. Här lyser dock passivitetens stjärna över utskottsmajoriteten.
            Varför vill man inte ta ett miljöansvar i verksamheten? Varför
            vill man att det ska ligga en våt handduk över de markområden
            som försvaret lämnat i stället för att låta kommuner och näringsliv
            ta över för att gynna arbete, handel, besöksnäring och bostäder?
            Den våta handduken är markerad och tydlig; vi hör detta när vi
            är ute.
          </note>
          <note>
            Den reduktion av försvarets verksamhet som skett under drygt
            tio år måste väl ha gjort att behovet av övnings- och skjutfält
            har minskat. Dessa områden ligger ofta på attraktiv mark, i tätortsnära
            lägen, som kommuner och näringsliv har stort intresse av. Det
            kontaktnät vi socialdemokrater har runt om i landet är väldigt
            stort, och markfrågorna kommer ofta upp. Vi kan peka på områden
            i Skåne, Västergötland, Småland, Sörmland, Stockholms län med
            Haninge och Vaxholm, Dalarna, Jämtland med flera platser. Det
            är tusentals hektar som ligger för fäfot, beredd till utveckling.
            Markfrågan kommer alltid upp när vi träffar dem som är verksamma
            i de här områdena.
          </note>
          <note>
            En stilla undran: Varför vill ni inte använda politiken som verktyg
            och påverka regeringen till nytänkande och lyfta den blöta handduken
            för stark utveckling på massor av platser runt i landet?
          </note>
          <note>
            Det moderatledda utskottet är passivt när det gäller försvarsmiljöfrågor.
            Man avslår allt nytänkande. Man orkar inte ens kräva att regeringen
            kommer med en årlig redovisning över hur miljöarbetet går inom
            försvarssektorn. Är det så att Moderaternas miljöprat gäller även
            här prat utan verkstad? För några år sedan var ju i alla fall
            några partier i de fyras gäng intresserade av miljöfrågor. Att
            intresset kan svalna så fort!
          </note>
          <note>
            Fru talman! Vi socialdemokrater vill gärna fortsätta med en tydlig
            och trovärdig miljöstrategi. Vi fortsätter det enträgna arbetet
            och föreslår flera nya vassa verktyg på miljöområdet. Vi har miljöbalken,
            Agenda 21, producentansvaret och klimatmålen i blickfånget. I
            lagstiftningen har vi i dag fem fraktioner med producentansvar.
            Vi tycker redan nu att ytterligare ett område måste till. Det
            är avveckling av uttjänt militär materiel. Det finns mängder.
            Vi är övertygade om att man i ett samarbete med försvarsindustrin
            kan avveckla materiel på ett miljömässigt korrekt sätt och då
            ta ansvar för hela kedjan från förråd till destruktion med återbruk
            i blickfånget. Här ska särskild hänsyn tas till miljökraven vid
            upphandlingen. Jag kommer personligen att lyfta fram denna fråga
            i samband med den allmänna motionstiden och diskutera den vidare
            i mitt parti. Här behövs en offensiv!
          </note>
          <note>
            Fru talman! När vi får en årlig redovisning av försvarsmiljöfrågorna
            kan vi hålla debatten vid liv och flytta fram positionerna allt
            för en bra miljö. Jag tror att det inte handlar om mer än fyra
            fem ledamöter som nästa vecka behöver ändra inställning för att
            vi ska få igenom det här förslaget och kunna framföra till regeringen
            att den ska komma med en redovisning av försvarsmiljöfrågorna,
            vilket kommer att innebära att vi kan ha en framlyftande och framskjuten
            debatt varje år här i riksdagen. Det behövs. Även inom det här
            området måste vi visa på de goda exemplen.
          </note>
          <note>
            Jag tror att viljan faktiskt finns hos några av de borgerliga
            ledamöterna här i kammaren. Men finns modet? Finns modet att kräva
            en miljöredovisning från försvarsminister Tolgfors?
          </note>
          <note type="speaker">
            Anf. 123 GUNILLA WAHLÉN (v):
          </note>
          <note>
            Fru talman! Detta betänkande innehåller en rad motioner från
            allmänna motionstiden. Vänsterpartiet har bland annat motionerat
            om värnplikten, kvinnors representation och genderutbildning.
            Eftersom det just nu pågår en parlamentariskt tillsatt utredning
            om totalförsvarsplikten har jag valt att inte lyfta fram våra
            motioner inom det området utan avgivit ett särskilt yttrande i
            de frågorna.
          </note>
          <note>
            För att uppnå ett jämställt svenskt försvar krävs en ökad kvinnlig
            representation. Eftersom Försvarsmakten är och alltid har varit
            mansdominerad är den manlige värnpliktige den norm som präglar
            hela värnpliktsutbildningen vad gäller bland annat innehållet
            och genomförandet av utbildningen samt materielens utformning.
            För att fler kvinnor ska bli intresserade av att söka sig till
            Försvarsmakten måste de veta att utbildningen är lika mycket anpassad
            efter deras behov och att de får möjlighet att genomföra utbildningen
            på samma premisser som manliga värnpliktiga. Försvarsmakten måste
            se över och anpassa värnpliktsutbildningen även för kvinnors krav
            och behov.
          </note>
          <note>
            Enbart en ökad kvinnlig representation räcker dock inte för att
            försvaret ska bli jämställt. Det krävs även utbildning. Av den
            anledningen ska regeringen uppdra åt Försvarsmakten att genomföra
            en kvalificerad genusutbildning med samtliga inryckande värnpliktiga
            och personal samt alla som genomgår officersutbildningar och annan
            utbildning inom försvaret.
          </note>
          <note>
            Värnplikten har varit en bärande del i vår försvars- och säkerhetspolitik.
            Ett mål är att de som tas ut för tjänstgöring ska spegla befolkningen
            i vårt samhälle. Det gäller inte minst ungdomar vars föräldrar
            har flyttat till Sverige eller dem som har blivit svenska medborgare
            under sin uppväxt i Sverige. Försvarsmakten har ett uttalat uppdrag
            att rekrytera fler personer med annan etnisk bakgrund än svensk.
            Försvarsmakten ska även i alla avseenden tillgodose och tillförsäkra
            de religiösa behov som den värnpliktige har.
          </note>
          <note>
            Det finns också frågor som rör medinflytande i kris och krig
            och frågor som rör den civila meritvärderingen. Vänsterpartiet
            utgår från att alla dessa frågor kommer att behandlas i den parlamentariska
            utredningen om totalförsvarsplikten.
          </note>
          <note>
            Fru talman! Under flera år har vi i Vänsterpartiet haft ett krav
            på att minst 40 procent av de försvarsanställda på samtliga nivåer
            ska vara kvinnor. Självfallet är vi medvetna om att det målet
            inte går att uppfylla här och nu, inte ens inom de närmaste åren.
            Jag efterlyser mätbara mål och strategier för att öka jämställdheten
            inom försvaret. Sverige är inte världsledande, inte ens bäst i
            klassen. Det finns länder som har uppnått mål på 1518 procent
            kvinnor inom försvaret.
          </note>
          <note>
            Hela utskottet, samtliga partier, anser ju att det finns ett
            värde i fler kvinnor inom försvaret. Många, kanske alla, partier
            talar för att det ska finnas en könsneutral antagning. Vi vill
            även uppnå de krav som finns i FN:s resolution 1325 om kvinnors
            deltagande i freds- och säkerhetsarbetet. Det är hög tid för övriga
            partier att beskriva hur vi ska nå det här målet. Ska det vara
            en fördubbling av antalet kvinnliga värnpliktiga, 1015 procent
            kvinnor i internationella insatser år 2010 eller 25 procent år
            2011? Inte vet jag! Men ni måste föreslå åtgärder för att vi snabbare
            ska lyfta oss från de 34 procent som det handlar om i dag. Jag
            vet att hela organisationen, såväl män som kvinnor, och freds-
            och säkerhetsarbetet skulle vinna på en jämnare könsfördelning.
          </note>
          <note>
            Fru talman! En bred samsyn på miljöarbete inom försvarssektorn
            ökar möjligheten till samarbete med andra myndigheter och utvecklar
            klimatarbetet och medvetenheten även inom försvaret. Miljökvalitetsmålen
            måste uppfyllas även inom försvaret. För att riksdagen ska kunna
            följa upp arbetet med miljöfrågorna bör regeringen lämna en årlig
            redovisning till riksdagen om detta. Vi behöver även se en förnyad
            nordisk Agenda 21 på försvarsområdet.
          </note>
          <note>
            Till sist, fru talman, vill jag inte avstå från att tala om hundskolan
            i Sollefteå.
          </note>
          <note>
            År 2005 gjordes en utredning som hette Hundgöra att göra hundar
            som gör nytta . Utredningen föreslog bland annat att staten ska
            ansvara för att det i Sverige produceras tjänstehundsämnen i tillräcklig
            omfattning och av tillräckligt god kvalitet så att de statliga
            tjänstehundsanvändarnas behov av egna tjänstehundar kan tillgodoses
            på såväl kort som lång sikt. Vidare föreslog utredningen att ett
            avelsprogram upprättas och att regeringen ska skapa en organisation
            som ansvarar för det.
          </note>
          <note>
            I Försvarsmaktens svar på utredningen föreslås att huvudmannaskapet
            för en statlig tjänstehundsförsörjning uppdras åt Försvarsmakten.
            Försvarsmaktens hundstjänstenhet har en av sina avdelningar belägen
            i Sollefteå. Enligt riksdagsbeslut 2003 ska Försvarsmakten lokalisera
            den verksamhet som svarar mot myndighetens behov av tjänstehundar
            till Sollefteå. Avdelningen har i dag 14 anställda i Sollefteå.
          </note>
          <note>
            Eftersom verksamheten har stor betydelse för det svenska samhället
            är det viktigt att staten garanterar den fortsatta verksamheten.
            Verksamheten är angelägen av sociala och samhällsekonomiska skäl,
            men den behövs också av regionalpolitiska skäl, då Försvarsmakten
            är en viktig arbetsgivare i en liten inlandskommun.
          </note>
          <note>
            Jag yrkar bifall till reservation 3.
          </note>
          <note type="speaker">
            Anf. 124 PETER RÅDBERG (mp):
          </note>
          <note>
            Fru talman! Jag vill inleda med att också säga några ord om totalförsvarsplikten.
            Jag är väl medveten om att det finns en parlamentarisk utredning
            som kommer med sitt utlåtande i början av nästa år. Det är ändå
            beklämmande att ta del av det magra resultat som Försvarsmakten
            har uppnått när det gällt att försöka anpassa värnpliktsutbildningen
            till att vara lika för både män och kvinnor. Men det är kanske
            ännu mer beklämmande att efter 20 år se att materiel och kläder
            fortfarande inte är anpassade fullt ut efter kvinnors villkor.
            Det är fortfarande svårt för kvinnor att få rätt underkläder och
            vanlig utrustning av den enkla anledningen att underkläder och
            utrustning mer eller mindre är gjorda för män. Är det någon som
            är förvånad över att vi har endast ca 5 procent kvinnor i försvaret?
          </note>
          <note>
            Att det behövs fler kvinnor inom försvaret och i landets insatsstyrkor
            är vi alla överens om. Då skapas också de bästa förutsättningarna
            för att göra insatser för fred, säkerhet och frihet för både kvinnor
            och män i de länder där styrkorna verkar. Just de här orden skrev
            faktiskt försvarsministern i en debattartikel förra året. Jag
            håller helt med försvarsministern just på den punkten. Men resultatet
            är fortfarande lika dåligt, då som nu. Vad jag efterlyser är en
            politisk handlingskraft för att få de här åtgärderna vidtagna.
            Vackra ord räcker tyvärr inte.
          </note>
          <note>
            Miljöpolitiken är inte regeringens starkaste gren, framför allt
            inte om vi kopplar ihop miljö- och försvarspolitik. Försvaret
            i sin helhet är en miljöbov av stora mått. Det är i sig mycket
            märkligt att inte regeringen prioriterar frågan högre, eftersom
            miljöfrågor ligger i topp bland de frågor som är viktiga för väljarna.
          </note>
          <note>
            Men när det gäller försvarets miljöproblem har regeringen inte
            redovisat något förslag på hur man ska komma åt problemet på sikt.
            Miljöpartiet vill att regeringen ska utarbeta metoder för att
            säkerställa att miljöskydd ur ett hållbarhetsperspektiv beaktas
            vid internationella övningar och insatser. Vidare bör regeringen
            återkomma till riksdagen med en redovisning av pågående och kommande
            arbete med försvarsmiljöfrågor sett ur ett nationellt och ett
            internationellt perspektiv.
          </note>
          <note>
            Med detta, fru talman, yrkar jag bifall till reservation 3.
          </note>
          <note type="speaker">
            Anf. 125 NILS OSKAR NILSSON (m):
          </note>
          <note>
            Fru talman! Just nu pågår ett omfattande förändringsarbete inom
            hela det svenska totalförsvaret. Vi har tidigare i dag här i kammaren
            behandlat frågor som rör civila delar av detta arbete. Ett stort
            arbete pågår också för att förbättra förutsättningarna för den
            militära delen av totalförsvaret. I december 2007 beslutade regeringen
            om att tillsätta en parlamentarisk kommitté med uppdrag att utreda
            totalförsvarsplikten. I december 2007 fick också Försvarsberedningen
            i uppdrag att göra en analys av Försvarsmaktens inriktning. Det
            pågår även en utredning som ska se över de frivilliga försvarsorganisationernas
            och Hemvärnets verksamhet. Till detta ska läggas ett omfattande
            internt arbete som Försvarsmakten och dess kringmyndigheter bedriver
            för att anpassa verksamheten och organisationen till dagens försvarspolitiska
            förutsättningar.
          </note>
          <note>
            Flera av frågorna i betänkandet är sådana som omfattas av detta
            arbete och som regeringen redan i dag arbetar aktivt med. En av
            de största och mest genomgripande frågorna är den om totalförsvarsplikten.
            I kommittédirektiven framgår bland annat att målet med den nya
            urvalsprocess som ska ersätta dagens system är att de bäst lämpade
            kvinnorna och männen ska antas till tjänstgöring. Vidare framgår
            det uttryckligen av direktivet att utredningen ska överväga en
            könsneutral pliktlag. Utredningen ska även utreda förutsättningarna
            för ett frivilligt tjänstgöringssystem.
          </note>
          <note>
            Försvarsmakten bedriver redan i dag ett omfattande jämställdhets-
            och mångfaldsarbete och har fått i uppdrag av regeringen genom
            regleringsbrevet att särskilt redovisa hur myndigheten levt upp
            till den egna målbilden om främjande av jämlikhet samt motverkande
            av diskriminering och trakasserier. Min förhoppning är naturligtvis
            att utredningen ska ge svar på de frågetecken som fortfarande
            finns om utformningen av ett jämställt och tidsenligt personalförsörjningssystem
            till Försvarsmakten.
          </note>
          <note>
            Fru talman! Med anledning av det pågående förändringsarbetet
            inom Försvarsmakten har det uppstått frågetecken och synpunkter
            om mark som Försvarsmakten äger eller hyr och som den inte längre
            nyttjar.
          </note>
          <note>
            Angående markfrågan konstaterade dåvarande försvarsminister Leni
            Björklund: Försvarsmakten nu och i framtiden behöver övnings-
            och skjutfält med skilda naturtyper, terrängförhållanden i övrigt
            och som är belägna runt om i alla delar av landet för att möjliggöra
            utbildning och övning också i Sveriges olika klimattyper. Det
            är en självklarhet att Försvarsmaktens behov av övningsområden
            måste styra takten på den avyttring av mark som kan bli aktuell.
          </note>
          <note>
            Den nuvarande regeringen har å sin sida gett i uppdrag åt Fortifikationsverket
            att tillsammans med Försvarsmakten redovisa en modell för avveckling
            av de övnings- och skjutfält som Försvarsmakten ska lämna. Uppdraget
            ska redovisas till regeringen redan den 1 september i år.
          </note>
          <note>
            Mark som inte används av Försvarsmakten måste göras tillgänglig
            för civilt nyttjande, och detta bör vara en prioriterad fråga
            för inblandade aktörer. Utan tvivel är det så att för att kunna
            överlåta militär mark som inte längre används för civilt bruk
            måste marken vara tillräckligt säker och fri från oexploderad
            ammunition eller blindgångare. Det är något som den förra regeringen
            också framhöll. Ett sådant arbete är emellertid resurskrävande,
            och framför allt kräver det en stor kapacitet av personal med
            särskild utbildning för ammunitionsröjning, vilket just nu är
            en begränsning inom Försvarsmakten.
          </note>
          <note>
            Vi i alliansen anser inte att man ska föregå de tidigare nämnda
            angivna myndigheternas arbete med att skapa en kontrollerad form
            för avyttring av Försvarsmaktens mark.
          </note>
          <note>
            Fru talman! Ett annat led i förändringen av Försvarsmakten till
            en modern och tidsenlig myndighet som också svarar upp mot det
            civila samhällets krav har varit och är miljötänkandet. Arbetet
            med att miljöanpassa Försvarsmaktens verksamhet har pågått länge,
            och mycket av det arbetet har initierats här i riksdagen.
          </note>
          <note>
            I dag har Försvarsmakten i sin instruktion klara och tydliga
            styrningar om dess miljöansvar. Försvarsmakten har ett särskilt
            sektorsansvar för miljömålsarbetet inom det militära försvaret.
            Försvarsmakten ska ta miljöhänsyn i sin verksamhet i fred. Försvarsmakten
            ska inom ramen för detta ansvar vara samlande, stödjande och pådrivande
            i förhållande till övriga berörda myndigheter. Försvarsmakten
            ska rapportera sitt miljömålsarbete till det miljömålsråd som
            finns inom Naturvårdsverket och samråda med rådet om vilken rapportering
            som behövs.
          </note>
          <note>
            Försvarsmakten bedriver också miljöarbete på internationell nivå
            där man samverkar dels inom det europeiska försvarsmiljönätverket
            Defence Network förkortat Defnet dels bilateralt med bland andra
            Finland, Estland, Litauen och USA. Det är naturligt att Försvarsmakten
            i sin dagliga verksamhet, liksom övriga delar av samhället, tar
            sitt ansvar för en bättre miljö vilket man också gör.
          </note>
          <note>
            Fru talman! Jag har gett exempel på delar av det arbete som pågår
            för att förändra och utveckla totalförsvaret och Försvarsmakten
            och som tas upp i de motioner och reservationer som behandlas
            i betänkandet. På det hela taget gläder det mig att intresset
            är så stort för dessa frågor och att det finns ett stort mått
            av samsyn. Jag ser också fram emot de diskussioner som stundar
            inte minst med anledning av kommande utredningsförslag.
          </note>
          <note>
            Med detta, fru talman, vill jag yrka bifall till utskottets förslag
            till beslut och avslag på samtliga reservationer.
          </note>
          <note type="speaker">
            Anf. 126 MICHAEL HAGBERG (s) replik:
          </note>
          <note>
            Fru talman! Jag har två frågor som jag vill lägga ned lite extra
            möda på. Den ena handlar om miljöarbete, och den andra handlar
            om markutvecklingen i försvarets markområden.
          </note>
          <note>
            Jag tror att vid voteringen nästa vecka kan Nils Oskar Nilsson
            vara en av dem som kan ge regeringen till känna att vi ska få
            en miljöredovisning årligen från Försvarsdepartementet. Jag vet
            att det finns ett miljöintresse hos Nils Oskar. Men det finns
            ett miljöintresse hos flera av de borgerliga partierna i kammaren.
            Jag är övertygad om det. Jag ska sätta i gång ett opinionsarbete
            i korridorerna. Kan jag möjligen få Nils Oskars hjälp till det?
          </note>
          <note>
            Varför är ni oroliga för att få en miljöredovisning? Tvärtom
            kan vi tillsammans bygga vårt land på ett miljömässigt bättre
            sätt om vi får redovisningen. Då kan vi peka på det gamla, ålderdomliga
            tänkande som finns i många av de verksamheter som Försvarsmakten
            presenterar. Jag har sett det med egna ögon i många av de verksamheter
            som finns. Man tänker bakåt, inte framåt. Vi måste hjälpas åt
            för att lyfta upp miljöfrågorna för framtiden.
          </note>
          <note>
            Det andra frågan är markfrågan. I de senaste formuleringarna
            gömmer man sig bakom att man ska leta blindgångare. All militär
            mark är inte gamla skjutfält. All militär mark har inte använts
            till att skjuta granater på. Det finns tiotusentals hektar mark
            som näringslivet, du och jag tycker är viktig och kan utvecklas
            och som kommunerna behöver för sin utveckling.
          </note>
          <note>
            I fru talmannens valkrets finns Strängnäs. Där kunde man presentera
            ett köp av ett viktigt markområde. Det var den dåvarande moderatledda
            Strängnäs kommun. Det var bra. Vi ser nu att det kommer att det
            bli en fin utveckling i Strängnäs. Det är fler orter som har de
            behoven.
          </note>
          <note type="speaker">
            Anf. 127 NILS OSKAR NILSSON (m) replik:
          </note>
          <note>
            Fru talman! Jag tror inte, Michael, att det är några större skillnader
            i våra uppfattningar i de här frågorna, utan det kanske mer gäller
            formfrågorna. När det gäller inriktningen på miljösidan och på
            marksidan tycker jag att vi från alliansens sida har försök trycka
            på vikten av att man har en bra hantering av den mark som försvaret
            inte längre behöver.
          </note>
          <note>
            Jag tycker inte om att titta bakåt, men jag har fått höra att
            under den förra regeringen lovades det i den här kammaren av den
            dåvarande försvarsministern att man skulle göra stora ansträngningar
            på att städa upp efter sådan verksamhet som militären har haft.
            Men det finns fortfarande mycket att göra. Man gjorde kanske inte
            riktigt som försvarsministern lovade, till exempel i Falun.
          </note>
          <note>
            Men jag tror inte, Michael, att det är några större skillnader
            i vår uppfattning om vikten av att kommunerna får rådighet över
            den mark som försvaret inte längre behöver. Jag förutsätter att
            vi på olika håll kan arbeta för att Försvarsmakten och kommunerna
            kommer överens om hur man ska kunna använda de områden som Försvarsmakten
            kan avyttra.
          </note>
          <note>
            När det gäller miljöfrågan tycker jag att Försvarsmakten har
            visat en väldigt stark vilja att förbättra sitt miljöarbete. Vi
            får väl med gemensamma krafter, Michael Hagberg, försöka påverka,
            också kanske via de kanaler som vi i alliansen har, Försvarsdepartementet
            och Försvarsmakten att ytterligare förbättra detta arbete.
          </note>
          <note type="speaker">
            Anf. 128 MICHAEL HAGBERG (s) replik:
          </note>
          <note>
            Fru talman! Självklart ska vi hjälpas åt i miljöfrågorna. Nils
            Oskar har själv en stor chans nästa vecka då vi kan få en redovisning
            från Försvarsmakten som vi kan revidera. Sedan ska vi slipa verktygen
            och se till att vi lyfter fram miljöfrågorna parallellt med de
            verksamheter militära organisationer bedriver.
          </note>
          <note>
            När det gäller markfrågan kan vi hjälpas åt med en sak till.
            Vi får se till att Försvarsmakten och FMV inte gömmer sig bakom
            blindgångare. Det finns områden där man har skjutit och där det
            finns blindgångare, så är det; Östersund är ett sådant exempel.
            Grytans skjutfält kommer säkerligen inte att kunna användas för
            någon kommersiell verksamhet av det privata näringslivet eller
            av kommunerna, däremot närskjutfältet, kasernområdet, hela området
            runt skjutstadion köptes av en privatperson. Det blomstrar i Östersund
            tack vare att man öppnade locket och lät den här personen sätta
            i gång med olika verksamheter där. Jag vill se den utvecklingen
            på flera ställen. Vi kommer att få se det i Strängnäs, vi ser
            det i Östersund och jag vill se den på fler ställen. Där måste
            vi hjälpas åt.
          </note>
          <note type="speaker">
            Anf. 129 NILS OSKAR NILSSON (m) replik:
          </note>
          <note>
            Fru talman! Jag skulle också gärna vilja se detta, Michael.
          </note>
          <note type="speaker">
            Anf. 130 PETER RÅDBERG (mp) replik:
          </note>
          <note>
            Fru talman! Jag ska hålla mig till miljöfrågorna. Nils Oskar
            Nilsson sade att miljöanpassning har pågått länge. Det är mycket
            möjligt, men något vidare resultat av det har vi inte sett. Det
            finns tydliga anvisningar, och vi får rapporter.
          </note>
          <note>
            Jag sade i mitt anförande att är det något område som regeringen
            är dålig på är det tyvärr miljöområdet. Vi kan komma att ha samma
            åsikter, Nils Oskar, men det intressanta är vad regeringen tycker.
            Du representerar regeringen i det här läget. Jag är mer intresserad
            av: Varför utarbetar man inte och säkerställer miljöskyddet ur
            ett hållbarhetsperspektiv som beaktas vid internationella övningar
            och insatser? Det har man inte gjort fullt ut. Det tycker jag
            är en viktig fråga.
          </note>
          <note>
            Vidare anser jag att regeringen bör komma tillbaka till riksdagen
            med en redovisning av pågående och kommande arbeten med försvarsmiljöfrågor
            dels i ett nationellt, dels i ett internationellt perspektiv.
            Det är det som saknas, och det är på det vi riktar kritiken av
            propositionen.
          </note>
          <note type="speaker">
            Anf. 131 NILS OSKAR NILSSON (m) replik:
          </note>
          <note>
            Fru talman! Jag tror att våra ambitioner i miljöfrågorna nog
            kan överensstämma i stor utsträckning.
          </note>
          <note>
            Jag ser på mig själv. Mitt miljömedvetande var kanske inte så
            där förskräckligt stort för ett antal år sedan, men det blir större
            och större för varje år som går.
          </note>
          <note>
            Jag tycker att jag ser samma utveckling bland annat i Försvarsmakten.
            Miljömedvetandet blir större. Jag tror att också regeringen känner
            detta. Det finns goda krafter i regeringen som arbetar mycket
            ambitiöst med miljöfrågorna. Vi får ta med oss den här diskussionen
            i de överläggningar som vi har med Försvarsdepartementet. Jag
            ska gärna framföra detta.
          </note>
          <note type="speaker">
            Anf. 132 PETER RÅDBERG (mp) replik:
          </note>
          <note>
            Fru talman! Det är glädjande att höra att Nils Oskar tycker så,
            men jag ser att man i regeringens miljöpolitik rent generellt
            vill låta andra hela tiden gå före. Miljöpartiet har en rätt omfattande
            miljöagenda. Men regeringen vill ungefär som i klusterfrågan alla
            jordens länder ska samtidigt säga nej till klustervapen att alla
            länder tillsammans ska gå åt rätt håll i miljöfrågan. Vi måste
            gå före och visa åt vilket håll vi ska gå.
          </note>
          <note>
            Jag saknar fortfarande hållbarhetsperspektivet internationellt.
            Det finns inte. När Sverige deltar i olika insatser ute i världen
            finns inte miljön i fokus, utan det är helt andra frågor som finns
            på agendan. Det tycker jag är synd. Regeringen kan inte visa framfötterna
            tillräckligt bra just på det här området, något som framför allt
            ni moderater har fått kritik för. Jag är samtidigt lite förvånad
            över att man inte flyttar fram positionerna på ett markant sätt
            i stället för att bara i ord säga att man tycker att det är en
            viktig fråga. Man måste också komma fram till någon form av resultat.
            Det är det som jag saknar.
          </note>
          <note type="speaker">
            Anf. 133 NILS OSKAR NILSSON (m) replik:
          </note>
          <note>
            Fru talman! Jag tror att vi är överens om ambitionerna. Sedan
            kanske vi får acceptera att olika verksamheter vid olika tillfällen
            fokuserar på olika saker. Det viktiga är väl att man går åt samma
            håll. Sedan får vi kanske acceptera att man går i något olika
            takt.
          </note>
          <note>
            Miljöpartiet har gjort en väldigt viktig insats, tycker jag,
            i miljöfrågan. Det respekterar och uppskattar jag.
          </note>
          <note type="speaker">
            Anf. 134 GUNILLA WAHLÉN (v) replik:
          </note>
          <note>
            Fru talman! Det finns olika fokusfrågor. Vi har just diskuterar
            miljöfrågan. Jag skulle vilja diskutera jämställdhetsfrågan.
          </note>
          <note>
            I mitt anförande tog jag upp att vi är eniga i Sveriges riksdag
            om att andelen kvinnor i Försvarsmakten måste öka. Vi är eniga
            om att resolution 1325 är viktig och att den måste finnas, kvinnor
            behövs i freds- och säkerhetsarbetet. Sverige har ratificerat
            den, och vi vill att den ska uppfyllas.
          </note>
          <note>
            Då har jag en fråga: Hur ska man uppnå en ökad representation
            av kvinnor inom försvaret om man inte sätter upp mätbara mål?
            Vänsterpartiet har ett mål på 40 procent, och det har inte blivit
            tillgodosett. Man tycker att det verkar högt och mycket. På vilket
            sätt kan Nils Oskar Nilsson tänka sig att man kan öka andelen
            kvinnor inom försvaret? Vill man till exempel sätta upp ett mål
            att det ska bli en fördubbling av antalet kvinnor inom försvaret
            inom ett år? Då går vi från 3 procent till 6 procent kvinnor.
            Eller kan man tänka sig en målformulering som säger att antalet
            kvinnor i internationella insatser ska fördubblas på ett år? Eller
            kan man säga att om tre år ska andelen kvinnor i internationella
            insatser vara 10 procent? Vad kan ni tänka er för strategi för
            att förverkliga målet om fler kvinnor i försvaret?
          </note>
          <note type="speaker">
            Anf. 135 NILS OSKAR NILSSON (m) replik:
          </note>
          <note>
            Fru talman! Jag tror att man ska akta sig för att fastna i sifferexercis
            här och fastna vid en viss procentsats eller en fördubbling eller
            något sådant. Även här är det väl fråga om att arbeta för att
            göra Försvarsmakten attraktiv också för kvinnor. Nu har jag inte
            själv sett de rekryteringsfilmer som Försvarsmakten tydligen kör
            över några kanaler, men jag har hört berättas att man där mycket
            fokuserar kanske inte på den fysiska styrkan som en viktig faktor
            i rekryteringen utan på hjärnan. Jag förutsätter att detta kan
            underlätta för kvinnor att komma in i Försvarsmakten och göra
            en väldigt viktig insats. Jag delar Gunilla Wahléns uppfattning
            att kvinnor är viktiga i försvaret.
          </note>
          <note>
            Det är inte bara viktigt här i Sverige i det nationella försvaret.
            Kvinnor är också oerhört viktiga i internationella insatser. Vi
            vet hur betydelsefullt det är för lokalbefolkningen att ha tillgång
            till kvinnlig militär i de insatser som vi gör.
          </note>
          <note>
            Information och uppmuntran är väldigt viktigt. Där vet jag att
            Försvarsmakten arbetar mycket aktivt inte minst i rekryteringssammanhang.
            Vi får väl hoppas på att kanske inte antalet kvinnor i procent
            är det viktiga för Gunilla Wahlén eller mig utan att det är just
            att de totalt sett ökar i den frivilliga organisation som vi ser
            framför oss.
          </note>
          <note>
            Detta bygger också på frivillighet. Försvarsmakten måste göra
            det attraktivt för kvinnor att söka sig till försvaret.
          </note>
          <note type="speaker">
            Anf. 136 GUNILLA WAHLÉN (v) replik:
          </note>
          <note>
            Fru talman! Jag har varit riksdagsledamot i tio år. Vi har diskuterat
            Försvarsmakten och jämställdhet i Försvarsmakten ända sedan jag
            började, och jag är helt övertygad om att det har varit en diskussion
            före min tid. Det är inte mer av samma sak vi behöver.
          </note>
          <note>
            Det finns utbildningar i gender. Det finns informationsaktiviteter.
            Det finns en bra värdegrund hos Försvarsmakten att vi ska få fler
            kvinnor. Det finns en konsensus hos oss politiker att det ska
            bli fler kvinnor. Men vi kan inte fortsätta med mer av samma.
          </note>
          <note>
            Vi måste svara på: Hur ska vi ta steget så att det går fortare
            än vad det nu gör, för det går väldigt långsamt? Det kryper till
            och med tillbaka när det gäller antalet kvinnor som finns inom
            försvaret.
          </note>
          <note>
            Vi ska göra det mer attraktivt. Men hur ska vi göra det mer attraktivt
            att vara kvinna inom försvaret? Som kvinna är man så unik. Nästan
            alla, 96 procent, är män. De kvinnor som kommer in blir så unika.
          </note>
          <note>
            De har problem med att det inte finns hjälmar i rätt storlek,
            att det inte finns handdukar i rätt storlek, att det inte finns
            sport-bh eller olika saker. Hur ska man få kvinnorna att känna
            att det är tillrättalagt och att det finns de grejer som de behöver
            i rätt storlek?
          </note>
          <note>
            Vad är det man ska göra förutom information? Vad är det man ska
            göra förutom att ha en politisk vilja? Vi hade en öppen utfrågning
            på förmiddagen i dag. Vi måste kunna mäta målen. Har Försvarsmakten
            nått de mål som politikerna har satt? Har Försvarsmakten nått
            målen så att vi uppfyller de krav som vi har tagit på oss enligt
            resolution 1325?
          </note>
          <note>
            Vi måste kunna mäta och säga: Ja, vi har nått de målen. Politikerna
            har sagt att det ska finnas fler kvinnor inom försvaret. Då måste
            man tala om hur många det är och i förhållande till vad. Annars
            kan vi inte säga om vi har lyckats eller misslyckats.
          </note>
          <note>
            Vi provar en strategi och ser att vi inte kommer fram till målet
            med den strategin. Då får vi ta till en annan metod.
          </note>
          <note type="speaker">
            Anf. 137 NILS OSKAR NILSSON (m) replik:
          </note>
          <note>
            Fru talman! Gunilla Wahlén har varit i riksdagen i tio år. Jag
            har varit här i snart två år. Vi har säkerligen samma målsättning
            du och jag, Gunilla, i den här frågan. Jag vet att också Försvarsmakten
            har detta mål.
          </note>
          <note>
            Det är ett mål som man kanske inte i dag har bestämt sig för
            att sätta upp i procent för att mäta. Det viktiga för mig är kanske
            inte om det är 3 eller 4 procent utan att det blir väsentligt
            mycket fler kvinnor i försvaret. Jag vet att man på olika sätt
            försöker att underlätta för kvinnor att söka sig till försvaret.
          </note>
          <note>
            Det måste bli attraktivt. Vi måste uppmuntra kvinnor att söka
            sig till försvaret. Mycket mer kan jag i dag tyvärr inte ge dig
            som kött på benen. Låt oss ha en hög ambition och arbeta för det
            tillsammans.
          </note>
          <note type="speaker">
            Anf. 138 EVA SELIN LINDGREN (c):
          </note>
          <note>
            Fru talman! Jag vill först yrka bifall till utskottets förslag
            i försvarsutskottets betänkande. Sedan tänker jag fortsätta lite
            grann på miljöspåret som vi just har varit inne på.
          </note>
          <note>
            Jag blev ganska upprörd över påståendet som ni har i reservation
            nr 3 om att regeringen har sänkt kraven drastiskt vad gäller miljöarbetet
            inom försvarssektorn. Jag tycker helt enkelt inte att det är sant.
          </note>
          <note>
            Jag lutar mig mot att jag för ungefär ett år sedan hade en interpellationsdebatt
            med dåvarande försvarsministern Mikael Odenberg.
          </note>
          <note>
            Det gällde för det första miljö- och klimatfrågornas roll inom
            perspektivplaneringen och deras roll vid planeringen av det framtida
            försvaret. Det gällde för det andra miljökrav i ett hållbarhetsperspektiv
            som skulle föras in i materialförsörjningsstrategin. Det gällde
            för det tredje vilka miljökurser som skulle föras in i officersutbildningen
            och ge försvarets framtida ledare aktuell kunskap i miljöledning.
          </note>
          <note>
            I en annan interpellation vid samma tid interpellerade jag försvarsministern
            om vilka krav som ställdes avseende hälsoskyddet för de anställda
            inom insatsförsvaret och vilka nya kunskaper och utbildningar
            som svenska soldater och officerare skulle komma i åtnjutande
            av både för att skydda sin egen hälsa och för att man bättre skulle
            kunna följa upp dem efter hemkomsten.
          </note>
          <note>
            Alliansregeringen begärde också i regleringsbrevet att Försvarsmakten
            skulle redovisa hur detta miljö- och hållbarhetsarbete hade fortskridit.
          </note>
          <note>
            När försvarsminister Mikael Odenberg besvarade interpellationerna
            hade vi en väldigt bra dialog. I samband med sin avgång hösten
            2007 framförde han att just miljö- och hälsoarbetet var några
            av de saker han fokuserat på. Om ambitionerna som oppositionen
            påstår har sänkts måste detta dokumenteras på något sätt. Man
            får skilja på resultat och ambitioner. Jag återkommer till det
            sedan.
          </note>
          <note>
            Man kan ha i minnet att det tar viss tid att genomföra ambitionerna.
            Det betyder att de brister förvarets miljöarbete nu har och som
            ni ser kanske har sin grund i att de tidigare socialdemokratiska
            regeringarna inte haft tillräckliga ambitioner. Man kan fråga
            sig hur det har varit. Det har funnits ett stöd från Miljöpartiet
            vad gäller just regeringen.
          </note>
          <note>
            Den nuvarande försvarsministern Sten Tolgfors har uttryckt ännu
            tydligare miljöambitioner.
          </note>
          <note>
            Jag tänker citera vad han sade vid Försvarssektorns klimatdag
            på Försvarshögskolan i april i år.
          </note>
          <note>
            Han sade så här: Miljön, klimatet och energin är frågor som hör
            framtiden till. De utgör viktiga delar i vår tids vidgade hotbild.
            Hur kan vi till exempel lösa problemen med klimatförändringarna,
            en ökande befolkning, begränsade naturtillgångar och ett ökat
            energibehov?
          </note>
          <note>
            Sedan fortsätter han med att säga att arbetet inom försvarssektorn
            sker med insikten att miljöpåverkan, klimatförändringar och energi-
            och råvaruförsörjning utgör globala utmaningar och hot mot vår
            säkerhet. De kommer alla att påverka våra livsbetingelser om ingenting
            görs.
          </note>
          <note>
            Försvarsministern konstaterar också att det är i kölvattnet av
            klimatförändringar och begränsade naturresurser som nya konflikter
            kan uppstå och att dessa konflikter kommer att kräva internationella
            insatser av det svenska försvaret men att de kan bromsas och stoppas
            om rätt åtgärder vidtas. Han säger också att det krävs både goda
            förberedelser och kunskap om de delar av världen där våra soldater
            ska vara verksamma.
          </note>
          <note>
            Försvarsministern gör ett viktigt konstaterande om de uppgifter
            som vilar på hans egna axlar när han säger: Om helandet av Europa
            var min generation unga politikers första stora vision så tror
            jag att miljö- och klimatfrågor är nästa generations stora fråga.
            Vår del av ansvaret tar vi genom att ta frågorna på allvar redan
            nu. Många åtgärder som måste vidtas kommer att kräva åratal av
            tålmodigt arbete för att få genomslag i politik och verklighet.
            I inga avseenden har vi råd att vänta.
          </note>
          <note>
            Jag tycker att vi har upplevt liknande yttranden från honom här
            i dag. Han redovisar också i konkreta termer det arbete som bedrivs
            av Försvarsmakten, som har ett särskilt ansvar för miljömålsarbetet
            inom det militära försvaret tillsammans med de sex myndigheterna.
          </note>
          <note>
            Jag återger dessa utdrag ur försvarsministerns anförande för
            att beskriva hur jag själv uppfattar hans inställning. Jag uppfattar
            att han verkligen vill göra något. Men jag uppfattar också att
            det tar tid, och det har många andra också erfarenhet av. Man
            arbetar med ganska tröga organisationer, som kanske i vissa fall
            också präglas av en machokultur. Det har vi också diskuterat här.
          </note>
          <note>
            Jag måste ta avstånd från det som ni har sagt. Regeringen har
            inte sänkt kraven dramatiskt inom försvarsmiljöområdet. Tvärtom
            försöker den höja dem. Frågan gäller det konkreta arbetet. Det
            är inte bara här uppe man beslutar vad som ska göras. Det beslutas
            också på gräsrotsnivå i regionala och lokala sammanhang. Jag är
            övertygad om att det ni föreslår är välkommet. Michael talade
            till exempel om sanering av mark. Nils Oskar har också beskrivit
            att vi ser en samarbetsyta här.
          </note>
          <note>
            Frågan är hur ni vill lösa problemen konkret. Skulle vi till
            exempel kunna tänka oss att ha någon typ av seminarier i riksdagen
            där man låter aktörerna berätta om sitt arbete och om hur de ser
            på framtiden?
          </note>
          <note type="speaker">
            Anf. 139 PETER RÅDBERG (mp) replik:
          </note>
          <note>
            Fru talman! Jag tackar Eva Selin Lindgren för anförandet. Jag
            måste säga att jag blir lite förvånad. Jag har stor respekt för
            din profession som professor; du har oerhört stor kunskap på området.
            Men hela ditt anförande bygger på vad Mikael Odenberg, den förre
            försvarsministern, hade för tankar om miljön.
          </note>
          <note>
            Eva Selin Lindgren sade att Odenberg har sagt att han fokuserar
            på miljöområdet. Det tror jag säkert. Jag har mött honom i liknande
            debatter, och jag tvivlar inte en sekund på det. Sten Tolgfors
            sade något liknande om att det är viktigt med höga miljökrav,
            att miljöhoten är allvarliga och så vidare. Vi är helt överens
            om det i sak.
          </note>
          <note>
            Men det jag påstod är att regeringen de facto inte gör någonting.
            Det går lätt att stå här i kammaren och tycka att allting är viktigt
            och att vi ska satsa på det här. Men man kan inte kan leverera
            en politik som de facto går åt rätt håll. Jag bad regeringen utarbeta
            metoder för att säkerställa att miljöskydd beaktas i ett hållbarhetsperspektiv
            i internationella övningar och insatser. Det är det som saknas.
          </note>
          <note>
            Vidare vill vi att ni ska komma tillbaka till riksdagen med en
            redovisning av pågående och kommande arbeten med försvarsmiljöfrågor
            både nationellt och internationellt.
          </note>
          <note>
            Som forskare är du säkert medveten om att man vill ha konkreta
            åtgärder så att man kan utvärdera någonting. Vad du talade om,
            Eva Selin Lindgren, var vad de hade för drömmar och önskningar.
            Det tycker jag på något sätt är helt ointressant. Det är i och
            för sig bra att de har drömmar, men jag vill se politik på det
            här området och inte bara drömmar.
          </note>
          <note type="speaker">
            Anf. 140 EVA SELIN LINDGREN (c) replik:
          </note>
          <note>
            Fru talman! Det är också en fråga om uppföljning, precis som
            du säger. Regeringen kräver återrapportering, och jag utgår från
            att den lyfter fram dessa frågor i sin dialog med myndigheterna.
            Men den har inte suttit så länge.
          </note>
          <note>
            Jag frågar vad som har gjorts under alla de andra åren. 1992
            hade vi Riokonferensen. Uppföljningen var i Göteborg. Dåvarande
            överbefälhavaren var där och lyfte fram miljöarbetet. Jag vet
            att det bedrivs förnämlig forskning i Försvarets forskningsinstitut
            både i Stockholm och i Umeå när det gäller delar av miljöarbetet,
            till exempel farliga ämnen.
          </note>
          <note>
            Du har rätt i att vi inte har fått detta synligt i riksdagen
            ännu. Men det betyder inte att det inte görs någonting och att
            det inte händer någonting på marken. Detta gör att jag tycker
            att dina frågor är helt okej att ställa och att få svar på så
            småningom. Jag tror bara att det är lite förhastat att säga att
            man inte gör någonting alls när man ändå ger de signalerna till
            sina organisationer.
          </note>
          <note>
            Vad ska ledarna göra? Ska de själva gå ned och samla ihop blyföremål,
            konstiga material och så vidare? Det kan de ju inte göra. De måste
            ge instruktioner till andra och sedan följa upp. Men vi kan gott
            följa arbetet med uppföljningarna.
          </note>
          <note type="speaker">
            Anf. 141 PETER RÅDBERG (mp) replik:
          </note>
          <note>
            Fru talman! Jag är helt med på vad Eva Selin Lindgren säger om
            att det säkert görs jättemycket. Men vad vi diskuterar nu är den
            proposition som ligger här. Det är den vi ska ta ställning till.
            Utifrån den propositionen finns inte det underlag som jag nu diskuterade.
          </note>
          <note>
            Det var likadant när vi pratade om de 550 timmarna för planen.
            Det fanns inget underlag där heller. Där hade man fått en dunk
            på ryggen och sagt: Vi behöver detta. När vi sedan ställer detaljfrågor
            får vi inga svar på dem.
          </note>
          <note>
            Det är samma sak här. Jag tror att det görs jättemycket på gräsrotsnivå.
            Men när vi har gått från ett invasionsförsvar till ett insatsförsvar
            där vi ska vara utomlands till i stort sett 98 procent av vår
            verksamhet måste ett miljömål också hänga med i det. Problemet
            är att miljötankarna finns kvar i riksdagen medan man är i Tchad
            på andra sidan jordklotet.
          </note>
          <note>
            Mikael Odenberg och Sten Tolgfors har drömmar och tankar och
            tycker att miljön är viktig. Jag tycker att det är fullkomligt
            ointressant i den meningen att man inte kan göra politik av det.
            Det är det jag menar.
          </note>
          <note>
            Jag blir lite upprörd över att man kan stå här som försvarsminister
            och tycka att miljön är viktig. Jag vill se resultat. Jag vill
            se konkreta mål som regeringen har. Det får vi inte utifrån den
            här propositionen, och det är den vi diskuterar, Eva Selin Lindgren.
            Vi diskuterar inte vilka tankar och drömmar olika ministrar har.
            Därför efterlyser jag just de här målen utifrån det jag nyss har
            sagt. Det är det som är intressant i den här frågan, och inte
            något annat.
          </note>
          <note type="speaker">
            Anf. 142 EVA SELIN LINDGREN (c) replik:
          </note>
          <note>
            Fru talman! Det var inte bara tankar och drömmar. Det är också
            en dialog.
          </note>
          <note>
            Men jag kan hålla med dig om att det kan behövas en bättre redovisning.
            Men det kanske inte räcker med bara några skrivna ord i en proposition
            eller någonting sådant. Det är möjligt att det är ännu bättre
            med ett seminarium eller någonting, där man får reda på lite mer.
            Om man vill ha det riktigt konkret ska man åka ut och diskutera
            med dem som är verksamma.
          </note>
          <note type="speaker">
            Anf. 143 ELSE-MARIE LINDGREN (kd):
          </note>
          <note>
            Fru talman! Jag är sist ut i försvarsdebatten, men jag har sett
            att det är fler debatter på gång i kväll. Det blir en sen natt
            för talmannen, skulle jag kunna tänka mig. Jag har därför också
            strukit en del i mitt anförande. Jag vill ändå yrka bifall till
            förslaget i betänkandet och avslag på motionerna.
          </note>
          <note>
            Fru talman! Vi kristdemokrater har som mål ett användbart, flexibelt
            och hållbart försvar. Det skapar trygghet för Sverige och svenska
            värden som vi kristdemokrater värnar. För oss kristdemokrater
            är trygghet och säkerhet centralt. Det gäller inte bara i de små
            gemenskaperna som i familjen och trygghet på gator och torg utan
            också säkerhet och trygghet när det gäller att inte bli attackerad
            av fientligt inställda makter som av en eller annan anledning
            vill attackera Sverige.
          </note>
          <note>
            Jag ska ta upp några av de motioner som har skrivits. Det finns
            lite smått och gott och stort och brett i motionsbetänkandet.
            Jag hade tänkt att lyfta fram en av motionerna som Gunilla Wahlén
            har skrivit och som handlar om civilt meritvärde. Jag vill meddela
            att Försvarsmakten i sin årsredovisning för 2007 lämnade en redovisning
            av det arbete med civil meritvärdering av värnpliktstjänstgöring
            som man har genomfört.
          </note>
          <note>
            Man har studerat åtgärder för att öka det civila meritvärdet
            av värnpliktsutbildningarna. Framför allt har det handlat om att
            certifiera den militära utbildningen i civila kompetensbevis.
            Detta är för oss kristdemokrater mycket viktigt. Försvarsmakten
            framhåller i årsredovisningen att sedan arbetet påbörjades år
            2001 har ett stort antal befattningsutbildningar certifierats
            i akademiska poäng eller i olika former av yrkesbevis. Det är
            ett arbete vi menar måste fortsätta. Vi ser mycket positivt på
            det arbete som bedrivs på stor bredd för att utveckla meritvärderingen
            för pliktpersonalen. Vi kommer också att lyfta upp civilt meritvärde
            i Pliktutredningen och jobba med det.
          </note>
          <note>
            En annan del av motionsbetänkandet handlar om logistikförsörjningen.
            Vi kristdemokrater menar att den måste kopplas tydligare till
            insatsorganisationens behov. Vi anser att det är viktigt att den
            formering av logistikområdet som skedde genom att FM Log inrättades
            2001 verkligen leder till en effektivisering av verksamheten.
            Det kräver vi kristdemokrater. Därför välkomnar vi att försvarsutskottet
            noggrant kommer att följa upp effektiviseringsåtgärderna när det
            gäller Försvarsmaktens logistik.
          </note>
          <note>
            Fru talman! Avslutningsvis har också Peter Rådberg skrivit om
            den maritima verksamheten. Den har varit en hjärtefråga för Kristdemokraterna
            under lång tid, inte minst genom Alf Svenssons personliga engagemang
            i frågan. Sverige har varit och är en sjöfartsnation. En stor
            del av våra gränser utgörs av just vatten. På Östersjön har flödena
            och transporterna ökat dramatiskt de senaste åren. Därför välkomnar
            Kristdemokraterna att Sverige tar ett initiativ till en gemensam
            civil havsövervakning och att vi också genomför en översyn av
            den maritima verksamheten.
          </note>
          <note>
            Överläggningen var härmed avslutad.
          </note>
          <note>
            12 § Vatten- och luftvård
          </note>
          <note>
            Föredrogs
          </note>
          <note type="speaker">
            Anf. 144 DAN NILSSON (s):
          </note>
          <note>
            Fru talman! Precis som Martin Luther King har jag en dröm. Jag
            har en dröm och en vision om att mina tvillingsöner en gång ska
            få uppleva Östersjön som ett friskt och välmående hav, ett hav
            där de inte behöver oroa sig för om de ska bli magsjuka på grund
            av algblomning när de badar på sommaren, ett hav där fisken mår
            bra och bestånden ökar, ett hav där vattnet är klart, där halterna
            av näringsämnen är låga och där utsläppen av gifter avtagit.
          </note>
          <note>
            Så är det tyvärr inte i dag. I dag är de två största problemen
            i Östersjön, men också i Västerhavet, övergödningen och överfisket.
            Överfisket går att rätta till om vi snabbar oss på, men övergödningen
            är det sämre med. Tidvis är drygt en tredjedel av Östersjöns bottenyta
            i det närmaste död. Även om tillförseln av kvävande näringsämnen
            skulle upphöra i morgon tar det åtskilliga decennier innan havet
            återhämtar sig.
          </note>
          <note>
            Stundtals fruktar forskarna för att Östersjöns ekosystem redan
            har bytt jämviktsläge. Det tidigare näringsfattiga havet kan ha
            fastnat i ett irreparabelt övergött tillstånd med växande ytor
            av syrefritt och fosforrikt bottenvatten.
          </note>
          <note>
            Jag minns den blåa Östersjön när jag var grabb i Västervik som
            ett kristallklart, ofta isande kallt, vatten. Om jag i dag ska
            ta med familjen ut på en båttur för att bada tvingas vi åka runt
            vik efter vik för att hitta ett lämpligt ställe där vi vågar bada,
            ett ställe där gröten av blommande alger är tillräckligt utspädd
            för att barn och hundar ska kunna ta ett dopp utan att riskera
            sin hälsa.
          </note>
          <note>
            Här behövs åtgärder. Att lösa havsmiljöns problem är en av de
            absolut viktigaste uppgifterna inom svensk miljöpolitik. Den tidigare,
            socialdemokratiska regeringen insåg detta på ett tidigt stadium.
            År 2002 tillsatte den dåvarande miljöministern en havsmiljökommission
            med uppdrag att sammanfatta kunskaperna om havets tillstånd. Kommissionens
            rapport låg till grund för 2005 års havsmiljöstrategi.
          </note>
          <note>
            På regeringens uppdrag presenterade Naturvårdsverket en nationell
            aktionsplan för havsmiljön våren 2006, och ett permanent samordningsråd
            bestående av 16 myndigheter, bland annat Jordbruksverket, Fiskeriverket,
            Kustbevakningen och Sjöfartsverket, med ansvar för havsmiljön
            tillsattes. Ett havsmiljöråd upprättades med en bred sammansättning
            av yrkesfiskare, sportfiskare, representanter för kustkommuner,
            sjöfart och miljöorganisationer.
          </note>
          <note>
            Den socialdemokratiska regeringen förstärkte också det internationella
            samarbetet mellan Östersjöländerna och drev frågan om att göra
            innanhavet till ett pilotområde för EU:s marina strategi. En särskild
            arbetsgrupp tillsattes för att effektivisera arbetet inom Helsingforskommissionens
            aktionsplan för Östersjön. Strategierna fanns klara, var på gång,
            när Sverige bytte regering.
          </note>
          <note>
            Därefter gick tyvärr det mesta i stå. Trots att den nya statsministern
            i sin regeringsförklaring nämnde havsmiljön som en prioriterad
            fråga han lärde sig snabbt läxan efter det nonchalanta avfärdandet
            av miljöfrågorna under valrörelsen hände inte mycket. Först efter
            drygt ett halvår förklarade den nya miljöministern att det var
            dags för ett trendbrott. 450 miljoner skulle satsas på havsmiljön
            under hela mandatperioden. Att pengarna togs från skogen och den
            biologiska mångfalden talade han tyst om.
          </note>
          <note>
            Fru talman! Vi socialdemokrater är bekymrade över regeringens
            ointresse för de klassiska miljöfrågorna, som till exempel vatten-
            och luftvård. Genom den tuffa kritiken från oppositionen, miljöorganisationer
            och engagerade medborgare har regeringen tvingats skapa en klimatpolitik
            som vi förhoppningsvis får se mer av i höstens klimatproposition.
            Men de traditionella miljöfrågorna, som skogen, vattnet, luften,
            kemikalierna med mera, är fortfarande styvmoderligt behandlade
            i den moderatledda regeringen.
          </note>
          <note>
            Vi socialdemokrater tycker inte att det är nödvändigt för regeringen
            att uppfinna hjulet en gång till. Det räcker att ta vid där vi
            slutade. Det behövs inga partipolitiska trendbrott eller utspel.
            Det räcker med ett kontinuerligt och helst påskyndat havsmiljöarbete.
          </note>
          <note>
            Därför vill jag i detta sammanhang uppmana regeringen att snarast
            ta sig an förslagen i den havsmiljöutredning som Göran Enander
            överlämnade i förra veckan. Utredningen tillsattes av den socialdemokratiska
            regeringen och ger många konkreta förslag på hur havsmiljöarbetet
            ska kunna förbättras och skyndas på. Jag vill nu nämna några exempel.
          </note>
          <note>
            Det handlar om krav på certifierad utbildning i miljö och ekologi
            för att få licens som yrkesfiskare, om att tillsätta en vetenskaplig
            panel för Östersjön efter modell från FN:s klimatpanel, om att
            lyfta upp havsmiljöarbetet inom Helsingforskommissionen, Helcom,
            till statsministernivå och sist men inte minst om vårt gamla förslag
            om att göra Östersjön till ett pilotområde för miljöarbetet inom
            EU.
          </note>
          <note>
            Fru talman! I våra reservationer räknar vi upp ytterligare en
            rad åtgärder som regeringen gärna får ta till sig. Några av de
            tidigare socialdemokratiska förslagen är också på väg att genomföras,
            till exempel ett nytt havsmiljöinstitut med placering i Göteborg,
            andra är redan i kraft, till exempel fosfatförbud i tvättmedel
            och skärpta regler för fartygstrafiken i Östersjön som följd av
            PSSA-klassningen.
          </note>
          <note>
            Det är klokt agerat av regeringen. Det vill jag faktiskt ta tillfället
            i akt och säga, även om fosfatförbudet har fått en olyckligt snål
            begränsning. Förbudet ska självfallet inte enbart gälla tvättmedel
            för enskilt bruk utan också diskmedel i större verksamheter. Förbudet
            bör även omfatta övriga länder runt Östersjön. Näringsläckaget
            till Östersjön och Västerhavet är en katastrof och måste angripas
            från alla håll. Det måste därför kosta för jordbruksnäringen att
            använda handelsgödsel, det måste kosta för rederierna att släppa
            ut sitt avfall rakt ut i internationellt vatten, och det måste
            kosta för fritidshusägare att använda avlopp utan rening.
          </note>
          <note>
            Vi vill se en noggrannare planering av djurbestånd i läckagekänsliga
            områden. Vi vill se åtgärder som minskar kväveutsläppen från dieselbilar.
            Vi vill öka kraven på rederierna när det gäller fartygens avgasutsläpp.
          </note>
          <note>
            Skattebefrielse för landansluten el är ett tidigare socialdemokratiskt
            förslag som skulle förbättra luften betydligt i våra hamnstäder.
            Med land-ansluten el slipper fartygen nyttja sina hjälpmotorer
            som drivs med diesel eller tjockolja när fartygen ligger i hamn.
            Luftpartiklar och buller försvinner till lättnad för både människor
            och miljö.
          </note>
          <note>
            Rent generellt vill vi därtill ha en översyn av de gränsvärden
            som i dag finns för partikelutsläpp. Enligt Naturvårdsverket tillåts
            alltför höga värden inom EU. Sverige måste jobba mer aktivt inom
            unionen för att sänka gränsvärdena för luftföroreningspartiklar.
          </note>
          <note>
            Vi ställer oss också bakom en utvecklad handel med utsläppsrätter
            för fosfor och kväve och för kväve- och svaveloxider inom sjöfarten.
          </note>
          <note>
            Fru talman! För att minska transportsektorns oljeberoende vill
            vi socialdemokrater införa ett drivmedelscertifikat som stimulerar
            användningen och produktionen av förnybara bränslen. Det ska ske
            genom krav på att en andel av bensinbolagens drivmedelsförsäljning
            ska vara förnybar. Åtgärderna för att nå målet kan göras inom
            företagen eller köpas av andra genom certifikaten.
          </note>
          <note>
            Vi ställer oss också positiva till en internationell certifiering
            av biobränslen. Vi menar att en certifiering gör det möjligt för
            länder med stor konsumtion av biobränsle att ställa krav på produktionen
            och även få en samlad bild av biobränslets effekter på miljön.
          </note>
          <note>
            Herr talman! Med dessa förslag till mer kraftfulla åtgärder för
            att bevara vår luft och rädda vårt vatten vill jag yrka bifall
            till reservation 1, men jag ställer mig givetvis bakom de övriga
            reservationer som mitt parti står bakom.
          </note>
          <note type="speaker">
            Anf. 145 JACOB JOHNSON (v):
          </note>
          <note>
            Herr talman! Dagens betänkande Vatten- och luftvård måste sägas
            domineras av havsmiljöfrågan i allmänhet och Östersjöfrågan i
            synnerhet. Det är ju en lite knepig debatt att föra i dag mot
            bakgrund av att Havsmiljöutredningen presenterades i slutet på
            förra veckan och att utskottsmajoriteten i betänkandet hänvisar
            till denna och kommande planerade havsmiljöproposition. Utan att
            ännu ha hunnit ta del av Havsmiljöutredningens förslag på djupet
            välkomnar jag den och uppmanar regeringen att lyssna ordentligt
            på vad den särskilde utredaren generaldirektör Göran Enander föreslår.
          </note>
          <note>
            Det är ju så att Östersjön och havsmiljön i allmänhet är en av
            de största miljöutmaningar vi står inför. Jag kommer ihåg hur
            jag badade i friska vatten i Stockholms skärgård i min barndom,
            med klart vatten och blåstång i stället för dagens klibbiga algbeklädda
            klippor. Dagens generation och tidigare generationer har en enorm
            miljöskuld att betala tillbaka så att framtidens barn av alla
            åldrar åter kan få bada och fiska i en frisk Östersjö. Därför
            prioriterar också Vänsterpartiet dessa frågor under mottot Livrädda
            Östersjön.
          </note>
          <note>
            Det är i och för sig glädjande att regeringen följer oss i spåren.
            Strax efter att vi i vårt budgetalternativ föreslog en särskild
            post i statsbudgeten för havsmiljöfrågor följde regeringen efter.
            Det var bra. Synd bara att regeringen Reinfeldt bara är beredd
            att satsa hälften av de medel som vi i Vänsterpartiet är beredda
            att avsätta i vårt budgetalternativ. Vi kan nämligen göra mer
            eftersom vi prioriterar bland annat friska hav framför sänkta
            skatter.
          </note>
          <note>
            I dag bor över 85 miljoner människor i Östersjöns avrinningsområde.
            Östersjön är ett av de mest förorenade haven i världen. Tillståndet
            är så allvarligt att det är osäkert om det går att hindra fortsatt
            försämring. Utsläpp av fosfor och kväve skapar övergödning och
            syrebrist. Det sker över- och svartfiske på känsliga fiskebestånd.
            Problem finns med miljögifter och oljeutsläpp. Ökad trafik påverkar
            miljön och ökar risken för utsläpp och olyckor. Det krävs akuta
            åtgärder. Sverige måste föra en betydligt mer aktiv roll i internationella
            forum. FN:s marina havskonvention IMO bör reformeras för att kunna
            ställa ökade miljökrav på sjöfart och annan miljöpåverkande verksamhet.
          </note>
          <note>
            Kilometerskatt på sjöfart bör införas för att internalisera sjöfartens
            kostnader. Vi kan också göra betydligt mer på nationell nivå.
            Skatten på fosfor och kväve i konstgödsel bör höjas och intäkterna
            ska gå till att stödja miljöåtgärder i jordbruket. Fartyg som
            trafikerar Östersjön bör tvingas att använda katalysatorteknik
            och kontrollen av illegala utsläpp bör öka med höjda sanktionsavgifter
            som påföljd.
          </note>
          <note>
            Herr talman! Vänsterpartiet har i betänkandet tolv olika reservationer.
            Vi står självfallet bakom alla dessa men med tanke på tiden utvecklar
            jag endast våra ståndpunkter i några av dem.
          </note>
          <note>
            I somras presenterade Världsnaturfonden sin Östersjöbarometer
            där man jämförde i vilken grad Östersjöländernas hade uppfyllt
            sina åtaganden i Helcomarbetet. WWF:s sammanställning visade att
            Sverige endast uppfyllt cirka hälften av sina åtaganden och låg
            på en inte hedrande sjätteplats bland de tio kuststater som var
            med i sammanställningen. Bristerna i Sverige gäller bland annat
            torskfisket, övergödningen, ej åtgärdade så kallade hot spots
            samt marina reservat. I våra reservationer 2 och 3 lyfter vi vikten
            av att åtgärder vidtas så att Sverige uppfyller sina åtaganden
            i Helcomarbetet.
          </note>
          <note>
            Av tidsskäl yrkar jag inte bifall till dem här i dag. Däremot
            yrkar jag bifall till vår reservation nr 4 som handlar om bottentrålningens
            effekter. Vi vill ha en ordentlig utredning om miljöeffekterna
            av bottentrålningen. Jag misstänker att den är avsevärt större
            än effekterna av att lägga ned rörledningar på Östersjöns botten.
          </note>
          <note>
            Bottentrålning är ju som ett ständigt återkommande harvande av
            känsliga bottnar med all sin effekt på bottenfaunan och riskerna
            att röra om de gifter och kemikalier som lagrats i bottensedimenten.
            Man måste ju fråga sig om vi ska tillåta bottentrålning över huvud
            taget. Vi måste åtminstone veta mer om dess miljöeffekter.
          </note>
          <note>
            Jag noterar för övrigt med tillfredsställelse att havsmiljöutredaren
            Enander anser att Sverige bättre bör utnyttja utrymmet för nationella
            beslut när det gäller att reglera fisket. Det borde kunna tillämpas
            även när det gäller bottentrålningen.
          </note>
          <note>
            I vår reservation nr 5 för vi fram kravet på ytterligare åtgärder
            för att nå miljömålen Hav i balans, Ingen övergödning och Giftfri
            miljö. I den senaste utvärderingen från Miljömålsrådet konstateras
            att målen inte kommer att nås utan ytterligare åtgärder åtgärder
            som kostar pengar. Jag kan åter bara beklaga att regeringen prioriterar
            skattesänkningar, hushållsnära tjänster och annat före havet och
            miljön.
          </note>
          <note>
            I reservation 7 för vi fram att Sverige bör verka för att EU-medel
            avsätts för Östersjöns renovering. Utskottsmajoriteten svarar
            i betänkandet genom att hänvisa till lån från Nordiska Investeringsbanken.
            Det är lite lamt för att komma från en regering som säger sig
            vilja tillhöra EU:s kärna. Även om vi i Vänsterpartiet har en
            känt EU-kritisk hållning tycker jag det är självklart att så länge
            som vi är medlemmar måste vi hävda svenska intressen inom EU och
            begära att EU solidariskt ställer upp i denna viktiga fråga. EU
            måste gå från att vara en jordbrukssubventionsorganisation till
            en miljöorganisation.
          </note>
          <note>
            Vi föreslår i en annan reservation att Sverige inom EU ska verka
            för att skattesubventioner av konstgödsel och bekämpningsmedel
            ska upphöra och att gränsvärdena bör sänkas inom EU:s nitratdirektiv.
            Detta för att jordbrukets bidrag till övergödningen av Östersjön
            ska minskas. Svaret i betänkandet att Sverige är pådrivande vad
            gäller att reformera, marknadsanpassa och kraftigt minska utgifterna
            för den gemensamma jordbrukspolitiken är för allmänt undanglidande
            för att förtjäna respekt.
          </note>
          <note>
            Herr talman! Jag vill lyfta ännu en sakfråga bland våra reservationer.
            Den kommer jag också att yrka bifall till. Det gäller certifiering
            av bränslen. Det är en mycket viktig fråga som inte primärt är
            kopplad till Östersjö- eller havsmiljöfrågorna utan till frågan
            hur vi ska få fram hållbara alternativ till fossila bränslen.
            Import av biodrivmedel måste ske på såväl ekologiska som sociala
            hållbarhetsvillkor. Till exempel bör biodrivmedel leda till minst
            50 procents reducering av utsläpp av fossil koldioxid, den biologiska
            mångfalden får inte hotas och biodrivmedelsproduktion ska inte
            ske på bekostnad av livsmedelsproduktion. Ett livscykelperspektiv
            bör anläggas.
          </note>
          <note>
            Regeringen bör även verka för att alla typer av fordonsbränslen,
            det vill säga även de fossila, på vetenskaplig grund certifieras.
          </note>
          <note>
            Jag understryker vikten av denna fråga genom att yrka bifall
            till den för oppositionspartierna gemensamma reservationen nr
            15.
          </note>
          <note>
            Låt mig till slut åter understryka vikten av Östersjöfrågan och
            havsmiljöfrågorna. Vi måste ta vårt ansvar för friska hav, ekosystem
            och framtida generationer. Vänsterpartiet kommer att fortsätta
            sin pådrivande roll och uppmanar regeringen att ta Havsmiljöutredningens
            förslag på djupaste allvar och ge den det materiella stöd som
            krävs.
          </note>
          <note type="speaker">
            Anf. 146 PER BOLUND (mp):
          </note>
          <note>
            Herr talman! Jag välkomnar det engagemang för Östersjömiljön
            som de två tidigare talarna visat. Miljöpartiet delar självfallet
            det engagemanget, och vi har också ett antal förslag som vi ställer
            oss bakom.
          </note>
          <note>
            Jag tänkte emellertid ändra fokus lite grann och ägna detta anförande
            åt den andra delen av ärendet, nämligen luftvård. Trots att det
            snart gått fyra år sedan miljökvalitetsnormen för partiklar trädde
            i kraft och tre år sedan miljökvalitetsnormen för kväveoxider
            trädde i kraft är dessa miljökvalitetsnormer långt ifrån uppnådda.
            Tvärtom försämras luftmiljön i våra storstäder år för år. På Hornsgatan
            i Stockholm överträddes miljökvalitetsnormen med 63 dagar förra
            året. Mer än var sjätte dag överträddes alltså den högsta tillåtna
            halten av luftföroreningar. Det handlar om nivåer som odiskutabelt
            är skadliga för människors hälsa.
          </note>
          <note>
            Den fråga jag gärna vill ha svar på i denna debatt är hur länge
            regeringspartierna tänker vänta innan de gör någonting för att
            sänka halterna av luftföroreningar. De har haft snart två år på
            sig att agera utan att egentligen någonting har hänt. Hur många
            liv ska man tillåta gå till spillo innan man tänker vidta de åtgärder
            som vi vet är effektiva?
          </note>
          <note>
            Jag känner en familj som bor på Hornsgatan. Varje vår hostar
            sig sönerna i familjen igenom nätterna under de dagar luftföroreningarna
            är höga. Anledningen till att de tvingas offra sin lungkapacitet
            är att den styrande majoriteten i Stockholms stad, och riksdag
            och regering, trots upprepade löften fortfarande inte vill ge
            dem deras lagstadgade rätt till en god luftmiljö.
          </note>
          <note>
            Den familjen är inte ensam. Bamsestudien, som under flera år
            följt 4 000 barn i Stockholm, visar att risken att drabbas av
            långvariga astmabesvär är 60 procent högre för de barn som under
            det första levnadsåret bor i en miljö med höga halter av avgasutsläpp.
            Barnen var också i högre grad allergiska, och deras lungkapacitet
            påverkades klart negativt. Man kunde visa att det var relaterat
            till luftföroreningar. Även amerikanska studier har visat att
            barn som växer upp i miljöer med luftföroreningsnivåer ungefär
            som dem på Hornsgatan riskerar att få sin lungfunktion nedsatt
            för resten av livet. De får alltså permanenta lungskador, skador
            som inte går tillbaka.
          </note>
          <note>
            Studier av hela befolkningen i Stockholm visar att det finns
            ett samband mellan dagar med höga partikelhalter och antalet sjukhusinläggningar.
            Ju högre halter av luftföroreningar desto fler blir så sjuka att
            de måste uppsöka sjukhus. Studier i Stockholmsregionen har också
            visat på tydliga samband mellan trafikavgaser och lungcancer,
            hälsoproblem hos personer som har hjärt-, kärl- och lungsjukdomar,
            påverkan av luftvägarna hos barn, utveckling av barnallergi, försämrad
            utveckling av lungfunktionen hos barn och ökad risk för utveckling
            av astma hos vuxna. Listan kan tyvärr göras lång.
          </note>
          <note>
            Forskningen är tydlig. Vi vet att luftföroreningar ger sjukdomar.
            Vi vet att de gränsvärden för luftföroreningar som vetenskapen
            slagit fast hela tiden överskrids i Stockholm. Vi vet att de halter
            av luftföroreningar som vi har i Stockholm orsakar skador, lidande
            och död.
          </note>
          <note>
            Herr talman! Jag anser att det helt enkelt är oförlåtligt att
            människor varje dag tillåts bli sjuka och dö samtidigt som vi
            vet att det finns snabba och effektiva åtgärder som skulle ge
            stor effekt, om regeringen skulle vilja göra något åt luftföroreningarna
            vill säga. I de åtgärdsprogram för att uppnå miljökvalitetsnormerna
            som slogs fast av den förra regeringen finns ett antal förslag
            på åtgärder som behöver vidtas för att luften i våra storstäder
            ska bli säker att andas.
          </note>
          <note>
            Åtgärdsprogrammen visar till exempel att minskad användning av
            dubbdäck är ett av de absolut viktigaste och mest effektiva sätten
            att få ned partikelhalterna i våra storstadsområden. Problemet
            är bara att det är en åtgärd som kommunerna enligt lagen inte
            själva får styra över, utan det krävs att regeringen tar ett ansvar
            och inför regler som gör att man kan minska dubbdäcksanvändningen.
            Trots att det varit känt under flera år har inga sådana förslag
            kommit från regeringen. Man brukar anföra trafiksäkerhetsskäl,
            alltså att det skulle vara mindre trafiksäkert med odubbade vinterdäck,
            men Vägverket har visat att en minskad användning av dubbdäck
            inte skulle få några som helst effekter på trafiksäkerheten i
            våra storstäder.
          </note>
          <note>
            I Norge har man tagit problemet på allvar och delvis löst det
            genom att ha en särskild dubbdäcksavgift. På så sätt har man fått
            ned dubbdäcksanvändningen kraftigt. Om man från regeringens sida
            inte tycker att det är smakligt kan man i stället göra som Miljöpartiet
            föreslår, nämligen ha ett generellt förbud för dubbdäck. Samtidigt
            ska man kunna ge enkla och snabba dispenser för människor, framför
            allt utanför storstadsområdena, som behöver dubbdäck i sin vardag.
            Att inte göra någonting är att med berått mod förstöra barnens
            lungor. Jag måste fråga: När kommer förslagen?
          </note>
          <note>
            Herr talman! Det är uppenbart att de åtgärdsprogram som är inrättade
            inte fått den effekt som vi hoppades när de beslutades. Det största
            problemet är att de åtgärder som finns i programmen inte har genomförts.
            Exempelvis har den nuvarande borgerliga majoriteten i Stockholms
            stad i öppet trots vägrat att genomföra delar av det åtgärdsprogram
            som faller under kommunens ansvar, vilket jag beklagar. När det
            sker, när kommunerna inte vill genomföra de nödvändiga åtgärderna,
            måste det vara statens ansvar att agera så att de åtgärder som
            beslutats i åtgärdsprogrammen också genomförs i praktiken.
          </note>
          <note>
            Ett exempel på vad man kan göra är att ge länsstyrelserna mycket
            tydligare uppdrag att följa upp och se till att åtgärdsprogrammens
            åtgärder faktiskt också genomförs. Man kan dessutom ge myndigheter
            som Naturvårdsverket större befogenheter att vidta åtgärder för
            att miljökvalitetsnormerna ska uppnås. Staten har ansvar för att
            vidta egna åtgärder. Det har man enligt EU-direktiven som ligger
            till grund för miljökvalitetsnormerna. I situationer med särskilt
            dålig luftmiljö bör även Vägverket få i uppdrag att reglera trafiken
            på strategiska statliga vägar så att utsläppen från trafiken minskar
            lokalt. I utredningen Åtgärdsprogram för miljökvalitetsnormer
            föreslås ett antal åtgärder för att se till att lagstiftningen
            uppfylls.
          </note>
          <note>
            Det saknas alltså inte verksamma åtgärder för att genomföra miljökvalitetsnormerna
            och se till att de uppnås så att människors hälsa kan räddas.
          </note>
          <note>
            Vi har påtalat dessa problem i interpellationer och skrivelser
            till den ansvarige ministern, men ändå händer ingenting. Det som
            saknas, anser vi, är mod och vilja från regeringen att vidta de
            åtgärder som behövs. Tyvärr ser vi inga tecken på vare sig mod
            eller vilja från denna regering, vilket är tråkigt. Och medan
            regeringen väntar med åtgärder förstörs barns lungor, och liv
            går till spillo i onödan. Senast i går visade mätningar från Stockholm
            att miljökvalitetsnormen för kväveoxider i Stockholms innerstad
            överskreds igen.
          </note>
          <note>
            Miljökvalitetsnormerna är svensk lag. De är klubbade i denna
            riksdag. Om det inte skulle räcka för att vidta åtgärder så att
            de uppnås vill jag nämna att de är baserade på EU-direktiv. Från
            EU har man aviserat att man menar allvar, att man tänker skärpa
            kraven på medlemsländerna att uppfylla miljökvalitetsnormerna
            för att människors hälsa ska räddas.
          </note>
          <note>
            Svenska Naturskyddsföreningen har tagit ett initiativ och nyligen
            anmält Stockholms stad för att de inte vidtagit de åtgärder som
            krävs för att ge stockholmarna en acceptabel luftmiljö. Om inte
            åtgärder vidtas planerar Naturskyddsföreningen att driva frågan
            ända upp i EG-domstolen. Om vi har otur riskerar ärendet att komma
            upp samtidigt som vi har ett svenskt ordförandeskap i EU. Den
            viktiga frågan, tycker jag, är om Sverige självmant ska vidta
            de åtgärder som behövs för att minska halten av luftföroreningar
            eller vänta på att EU agerar. Tänker man ta egna initiativ eller
            tänker man vänta tills man domstolsvägen tvingas av EU att göra
            det?
          </note>
          <note>
            Herr talman! Inom EU beräknas 350 000 människor varje år dö en
            för tidig död på grund av luftföroreningarna. Räknar man om det
            till svenska förhållanden blir det ungefär 5 000 människor som
            varje år går en för tidig död till mötes på grund av luftföroreningar.
            Vi tycker att det är svårförståeligt att man har en nollvision
            för att få bort de knappt 500 dödsfall som varje år sker i trafikolyckor
            samtidigt som man blundar för de mer än tio gånger så många som
            dör av det som kommer ut ur avgasrören. Bara under den tid som
            denna debatt pågår i kammaren förlorar ytterligare en person livet
            i förtid till följd av partikelhalterna. Vi tycker att det räcker
            nu.
          </note>
          <note>
            Jag ställer mig självklart bakom samtliga reservationer från
            Miljöpartiet, men för tids vinnande vill jag yrka bifall endast
            till reservation nr 17.
          </note>
          <note type="speaker">
            Anf. 147 SOFIA ARKELSTEN (m):
          </note>
          <note>
            Herr talman! I dag ska vi debattera motioner från den allmänna
            motionstiden. Det är glädjande, Jacob Johnson, att Vänsterpartiet
            bättrar på sin statistik. De har varit väldigt flitiga och står
            för tolv reservationer. Socialdemokraterna står för hälften så
            många, tätt följt av Miljöpartiet som har fem reservationer. Förutom
            det finns endast två reservationer i betänkandet som alla tre
            partier Socialdemokraterna, Miljöpartiet och Vänsterpartiet enats
            om.
          </note>
          <note>
            Som vi brukar säga i utskottet: Jag känner oro. Jag känner oro
            eftersom det inte är alldeles enkelt att på de åtta minuter jag
            har på mig täcka in allt det som betänkandet omfattar.
          </note>
          <note>
            Herr talman! Jag vill nu enligt Språkbrevets instruktioner yrka
            bifall till alliansens förslag i betänkandet och hoppas att det
            gör alla glada.
          </note>
          <note>
            Samlingsnamnet på betänkandet är Vatten- och luftvård . Motionerna
            handlar om ganska olika saker. Några av dem rör havsmiljön, vilket
            är positivt. Det är bra att vi får möjlighet att tala om havsmiljön
            i kammaren redan innan propositionen kommer, alltså den som ska
            komma efter utredningen.
          </note>
          <note>
            Det är ganska tydligt beskrivet i betänkandet hur vi redan jobbar
            med brett ansvar, och det är många olika aktörer som jobbar med
            havsmiljöfrågorna. Det som händer är att vi bygger vidare på den
            strategi som fanns, och så förstärker vi genom att låta jordbruket,
            fisket, sjöfarten få tydligare ansvar.
          </note>
          <note>
            I betänkandet tas Helsingforskommissionen och den nya Baltic
            Sea Action Plan upp. Den antogs i vintras och har som mål att
            man ska uppnå en god ekologisk status till 2021. Där är de fyra
            prioriterade områdena övergödning, farliga ämnen, biologisk mångfald
            och sjöfartens miljöproblem. Det är ett verktyg.
          </note>
          <note>
            Dessutom tar vi fram en Sternrapport, som det numera heter. Det
            är en ekonomisk rapport som visar värden även i pengar och vad
            det kostar att inte göra någonting. Det är ett svenskt och finskt
            initiativ.
          </note>
          <note>
            Vi inrättar också ett havsmiljöinstitut. Arbetet i EU rullar
            på.
          </note>
          <note>
            Jag skulle vilja säga att jag tycker att det är ett otroligt
            driv i havsmiljöpolitiken just nu. Det här är någonting som jag
            tror att vi skulle kunna vara överens om. Vi skulle kanske inte
            behöva tävla om vem som kom med ett förslag först, utan vi skulle
            kunna vara stolta och glada tillsammans.
          </note>
          <note>
            Jag inte säker på vad Socialdemokraternas reservation om att
            utveckla havsmiljöarbetet betyder. Herr talman! Jag känner faktiskt
            en oro för att den här reservationen saknar substans. Jag vet
            att motionsinstitutet finns för att vi på ett enkelt sätt ska
            kunna berätta skillnaderna mellan de olika sidorna i politiken.
            Men jag tycker inte att det är klart. Det är tråkigt att det inte
            blir tydligt.
          </note>
          <note>
            Ett antal motioner rör föroreningar från jordbruk och reningsverk.
            Det är väldigt viktiga problem. I går var jag hos Svenskt Vatten.
            Det var väldigt mycket diskussioner om avlopp och avloppsverk.
            Reningsverken går mer från att vara reningsverk till att bli energiverk
            nu för tiden.
          </note>
          <note>
            Vi jobbar redan med en hel del av de här frågorna, bland annat
            tack vare vattendirektivet och landsbygdsprogrammet. Även här
            är Helsingforskonventionen viktig. Framför allt det här lyfter
            vi fram i betänkandet är enskilda människors agerande viktigt.
            Det tycker vi är stort, och det är bra att vi lyfter fram det.
          </note>
          <note>
            I vårt utskott samlas alla partiernas miljöpolitiker. Vi vill
            allihop rädda världen. Frågan är bara hur det är där det skiljer
            sig. När vi står här och bråkar i kammaren är det ganska viktigt
            att man tänker på andra saker, det som händer utanför det här
            huset.
          </note>
          <note>
            Om man tittar på trenderna ser man tydligt att marknaden för
            lösningar för att använda vatten på ett smartare sätt hela tiden
            växer. De som kallas early adopters , de som vill vara först och
            tuffast, har omfamnat miljövänligheten.
          </note>
          <note>
            Jag var inne på en av de här stora trendsidorna i går. Jag hittade
            ett badkar som var graderat och visade hur många flaskor dricksvatten
            man använder när man badar. Det finns också odlingstips bland
            trenderna.
          </note>
          <note>
            Den kombinerade tvättmaskinen och toaletten är en fantastisk
            uppfinning som vann green gadget -tävlingen. Först tvättar man.
            Sedan sparar maskinen vattnet. Sedan används vattnet till att
            spola ut det som ska spolas ut.
          </note>
          <note>
            Min personliga favorit är duschgolvet som vickar lite. När duschen
            tycker att man har duschat färdigt vickar den till och kastar
            ut en. Det är för att man ska spara vatten.
          </note>
          <note>
            Ett svenskt gott exempel som är lite mer jordnära men som har
            gett genklang ute i världen är Clean Shipping Project i Göteborg.
            Jag har varit och träffat dem och är mycket imponerad.
          </note>
          <note>
            Den senaste artikeln jag såg om dem såg jag på en affärsmiljöblogg
            som heter Business of Green, som hör till tidningen Herald Tribune.
            De lyfter fram Sverige som ett gott exempel, och det är viktigt
            att sjöfarten, precis som alla andra, bär sina miljökostnader.
          </note>
          <note>
            Sjöfarten har länge reglerats av internationella överenskommelser.
            Organisationen International Maritime Organization, IMO, har tagit
            fram en konvention som kallas Marpol, som handlar om att man ska
            förhindra fartyg att förorena miljön.
          </note>
          <note>
            Vi är en del av det, och vi har nått en del framgångar.
          </note>
          <note>
            I en del av motionerna tar man upp ansvaret för avfallet. Där
            ser vi nu ett skifte. Därför är det viktigt att ta fram EU-direktivet
            om mottagningsanordningar. Vi skriver om det i betänkandet. Men
            det visar att ansvaret inte bara ligger på båtarna utan också
            på mottagarna, på hamnarna. Vi som kör landpolitiken har ett stort
            ansvar också här.
          </note>
          <note>
            Vi skriver i betänkandet att det pågår ett intensivt arbete när
            det gäller mottagandet av avfall och minskade utsläpp. Trafikutskottet
            har pratat om det här. Vi hänvisar till dem. De förutsätter att
            det arbete som har inletts kommer att följas upp. Vi har ingen
            anledning att tro något annat, men jag tycker att det är viktigt
            att vi följer upp det.
          </note>
          <note>
            Apropå trafik finns det motioner om certifiering av biobränslen
            i betänkandet. Där har debatten inte varit helt balanserad det
            gäller både i Sverige och utomlands. Jag ser oerhört positivt
            på förslaget i EU:s energi- och klimatpaket om att ta fram en
            certifiering.
          </note>
          <note>
            Vi kunder vill veta vad vi köper. Efterfrågan är det starkaste
            styrmedlet, och det här kommer att göra det enklare för alla kunder
            inom EU.
          </note>
          <note>
            Just nu funderas det på bästa sätt över hur den här märkningen
            ska se ut för att kunna genomföras. Det är många som vill in och
            som vill hitta system för livscykelanalyser och jämförelser av
            olika energibärare.
          </note>
          <note>
            I morse träffade jag ett finskt oljebolag som hade tagit fram
            kriterier och som är berett att dela med sig till branschen. Jag
            har också sett att Svanen har börjat arbeta för att ta fram krav
            och miljömärkta hållbara alternativ till bensin och diesel. Då
            vill man också ställa krav när det gäller den totala klimateffekten
            av drivmedlet. Man tittar på både energieffektivitet och hälsoeffekter.
          </note>
          <note>
            Det arbetet pågår under våren. De är intresserade av att få in
            synpunkter.
          </note>
          <note>
            Jag tror att det är viktigt att vi enas om en stor märkning inom
            EU, men det kan också finnas andra som vill gå längre, och det
            är värdefullt med andra märkningar också.
          </note>
          <note>
            Sammanfattningsvis går miljöarbetet väldigt bra nu. Vi gör mer
            än någonsin. Det tar tid för miljön att återhämta sig. Det ska
            vi ha respekt för. Det var också väldigt tydligt när Miljömålsrådet
            presenterade sin rapport.
          </note>
          <note>
            Det viktiga är nu att arbetet vi gör för att förbättra luft och
            vatten sker tillsammans med andra. Det är då vi får störst effekt.
          </note>
          <note type="speaker">
            Anf. 148 PER BOLUND (mp) replik:
          </note>
          <note>
            Herr talman! Det var många intressanta aspekter som kom fram
            i anförandet men inte så mycket om just luftmiljöfrågorna, som
            jag debatterade och ställde frågor omkring.
          </note>
          <note>
            Jag vet att Sofia, precis som jag, kommer från Stockholms stad.
            Därför hoppas jag att du har ett särskilt engagemang för våra
            lungor, för oss som bor i den här staden och vår hälsa.
          </note>
          <note>
            Vi vet att Stockholm har särskilt stora problem med att uppnå
            miljökvalitetsnormerna. Stockholm har kanske större problem än
            någon annan stad i Sverige. Vi vet tyvärr också att miljökvalitetsnormen
            när det till exempel gäller partiklar överskrids väldigt mycket
            i Stockholm. Det är en av de värsta städerna i Europa när det
            gäller partikelhalter, så vi har stora problem.
          </note>
          <note>
            Min första fråga är helt enkelt: Du anser väl att miljökvalitetsnormerna
            ska uppnås? Det hoppas jag. Sedan kommer självklart följdfrågan:
            På vilket sätt ska man göra det?
          </note>
          <note>
            Vi har lagt fram många förslag i motioner som nu behandlas i
            det här ärendet. Vi har föreslagit åtgärder som vi tror kan vara
            verksamma för att faktiskt se till att miljökvalitetsnormerna
            uppnås.
          </note>
          <note>
            Det har också suttit två utredningar som har kommit med förslag
            när det gäller hur man kan se till att åtgärdsprogrammen får lite
            mer kraft och se till att miljökvalitetsnormerna faktiskt har
            en möjlighet att uppnås i Sverige och i Stockholm.
          </note>
          <note>
            Syftet är inte bara att lagen ska efterlevas, utan det är faktiskt
            en lag som är till för att vi ska rädda människors hälsa och se
            till att vi inte får onödiga dödsfall och onödig sjukdom som luftföroreningar
            ger upphov till.
          </note>
          <note>
            Vad har regeringspartierna och framför allt Moderaterna, som
            du representerar, för idéer när det gäller att faktiskt se till
            att miljökvalitetsnormerna uppnås och att vi får en hälsosam luftmiljö
            i Stockholm och på andra ställen?
          </note>
          <note type="speaker">
            Anf. 149 SOFIA ARKELSTEN (m) replik:
          </note>
          <note>
            Herr talman! Jag vill inleda med att säga att jag naturligtvis
            har ett engagemang för allas lungor, inte bara stockholmarnas.
            Sedan tycker jag att det är lite härligt att det känns som förr,
            när Per och jag syntes i Stadshuset. Det här är också något vi
            har diskuterat förut, tror jag.
          </note>
          <note>
            Jag tror att Stockholm agerar på flera sätt just nu. Man har
            antagit ett nytt miljöprogram. Man har infört ett antal olika
            saker, bland annat det här med spolning av gator, när man låter
            partiklarna försvinna med dagvattnet för att sedan renas i reningsverken.
            Det har varit en ganska stor skillnad. Det har nu testats på Hornsgatan
            och visat sig fungera väldigt bra.
          </note>
          <note>
            Gatustädningen ska också ha ökat. Man har också gjort försök
            med olika typer av underlag för att undvika att det ska bli särskilt
            mycket partiklar.
          </note>
          <note>
            De partiklar som dras upp av hjulen är en del. Det finns också
            en del som handlar om bilarna och utsläppen. Där tror jag att
            det är väldigt viktigt med luftkvalitetsdirektivet som kom nu
            i december. Det har kanske inte haft så stor effekt ännu, men
            jag tror att det är oerhört viktigt. Det ska träda i kraft 2010.
          </note>
          <note>
            Vi ville komma längre och komma åt fler partiklar. Därför kommer
            vi också att införa normer för små partiklar i svensk lagstiftning.
            Men det vet säkert Per Bolund.
          </note>
          <note>
            Dessutom hade vi häromdagen frågan om kraven på utsläppen från
            tung trafik och bestämmelserna i Euro 6 uppe i utskottet.
          </note>
          <note>
            Det blir strängare gränser för partiklar när det gäller utsläppen
            från bilarna. Jag tror att det är väldigt viktigt. Det som jag
            nu hoppas är att vår bilpark kanske kan bytas ut något snabbare
            än tidigare. Där är det viktigt med alliansens politik för fler
            i arbete och lägre skatter.
          </note>
          <note type="speaker">
            Anf. 150 PER BOLUND (mp) replik:
          </note>
          <note>
            Herr talman! När det gäller Stockholms stads åtgärder är jag
            långt ifrån så imponerad som Sofia Arkelsten är. När det gäller
            till exempel spolning av gator har stadsrevisionen precis gjort
            en studie av åtgärdsprogrammen som visar att spolningen inte har
            haft någon som helst effekt. Det har haft effekt kanske en eller
            två timmar efter att man har spolat. Men sedan är partikelhalten
            tillbaka på samma ohälsosamma nivå igen.
          </note>
          <note>
            På samma sätt är det med i princip alla de andra åtgärderna som
            staden har försökt att vidta. De har inte fått någon effekt över
            huvud taget. Tvärtom, precis som jag sade i mitt anförande, är
            partikelhalterna högre än någonsin.
          </note>
          <note>
            I mina ögon är det tyvärr så att staden mest förhalar och inte
            vidtar de åtgärder som faktiskt finns i åtgärdsprogrammet och
            som vi vet är effektiva. I stället väljer man att vidta åtgärder
            som inte finns med i programmet och som man på något mirakulöst
            hoppas ska kunna lösa problemet men som inte gör det.
          </note>
          <note>
            Jag tycker att det är dags att gå från försök till handling.
            Det är dags att vidta de åtgärder som vi faktiskt vet fungerar.
          </note>
          <note>
            De åtgärder som Sofia Arkelsten talar om på nationell nivå och
            EU-nivå är positiva. Jag kan gärna ställa mig bakom dem. Men de
            är långsiktiga, och de kommer inte att få någon effekt under den
            närmaste tiden, bland annat i och med att det tar lång tid att
            införa den nya generationen av fordon. Vi är alltså inte alls
            i närheten av nog, utan det som nu krävs är att man faktiskt snabbt
            vidtar åtgärder. Det är inte så att dessa miljökvalitetsnormerna
            ska vara uppfyllda om tio år och att vi har tid på oss. De skulle
            ha varit uppfyllda för fyra år sedan. Vi är redan fyra år sena
            när det gäller föroreningshalterna i luften.
          </note>
          <note>
            Därför krävs det åtgärder här och nu. En sådan åtgärd som vi
            har föreslagit är att man faktiskt ger möjligheter att reglera
            dubbdäcksanvändningen. Vi vet att det är en av de absolut mest
            effektiva åtgärderna för att se till att man får en hälsosam luft
            i Stockholm. Varför kommer inga sådana förslag från regeringspartierna?
            Varför ser man inga förslag, vare sig något slags avgift eller
            någon lagreglering kring dubbdäcksanvändningen?
          </note>
          <note type="speaker">
            Anf. 151 SOFIA ARKELSTEN (m) replik:
          </note>
          <note>
            Herr talman! Det som har skett i Stockholm har haft effekt. Man
            är inte färdig heller. Jag vet att Ulla Hamilton som är miljöborgarråd
            är klart engagerad i detta och jobbar med frågan. Jag är fortfarande
            imponerad av henne.
          </note>
          <note>
            Det finns andra saker också. Man kan fundera på om man ska leda
            ut trafiken ur stan. Just nu tvingas alla bilar åka genom stan.
            Man kan inte åka runt. Men jag tror att det är att gå för långt
            att tro att Per Bolund skulle tycka att en ringled vore trevligt.
          </note>
          <note>
            Men vi ser också att trängselskatten så att säga tappar fart.
            Det kommer fler och fler bilar in till stan ändå.
          </note>
          <note>
            Motionen handlar om miljökvalitetsnormen och rättsverkan mot
            enskild. Det är ett väldigt stort hopp framåt. Jag har juristbakgrund
            och blir lite stressad av Miljöpartiets förslag. Det är så att
            vi reglerar på två sätt. Vi reglerar verksamheter och ställer
            krav på de verksamheter som finns. Det finns ett förfarande där
            man söker tillstånd, och det finns tillsyn. Till detta kommer
            dessa miljökvalitetsnormer. Om man då tror på den enskildes rätt
            och rättssäkerheten är det inte helt enkelt att lagreglera enbart
            med miljökvalitetsnormen som instrument.
          </note>
          <note>
            När det gäller dubbdäcken är jag öppen för diskussion. Jag tycker
            att det är en viktig fråga. Vi har ännu inte landat i något slags
            förslag när det gäller det än. Men jag ser också att det är ohållbart
            att ha dubbdäck i innerstan.
          </note>
          <note type="speaker">
            Anf. 152 DAN NILSSON (s) replik:
          </note>
          <note>
            Herr talman! Nu fick jag sitta i åtta minuter och lyssna på Sofia
            Arkelsten när hon talade om vad alla andra har sagt. Men jag hörde
            ingenting om vad regeringen vill göra konkret. Det är det som
            jag vill höra.
          </note>
          <note type="speaker">
            Anf. 153 SOFIA ARKELSTEN (m) replik:
          </note>
          <note>
            Herr talman! Jag är ledsen att Dan Nilsson inte hörde det som
            jag sade. Det finns väldigt mycket som vi vill göra konkret. Men
            detta är ett betänkande som handlar om de motioner som ni har
            väckt. Den miljöpolitik som vi bedriver kommer fram i propositionerna
            eftersom det är vi som är i majoritet.
          </note>
          <note>
            Vi har bland annat slutbetänkandet från Havsmiljöutredningen
            här. Det är ungefär 600 sidor. Den visar inriktningen på politiken.
            Skogspropositionen kom nyligen. Det kommer en klimatproposition.
            Det kommer en infrastrukturproposition. Och det kommer en forskningsproposition.
            Vi har miljökvalitetsdirektiven. Vi har EU:s klimatpaket. Det
            är väldigt mycket som händer.
          </note>
          <note>
            Vad kan jag hjälpa dig med mer och berätta om, Dan?
          </note>
          <note type="speaker">
            Anf. 154 DAN NILSSON (s) replik:
          </note>
          <note>
            Herr talman! Jag vet inte vad du tycker, Sofia Arkelsten. Men
            du hade svårt att höra vad jag sade i mitt anförande, och jag
            tog upp en hel del konkreta förslag som vi har lagt fram. Det
            handlar om att bevara Östersjöns livskraftiga havsmiljö. Det handlar
            om fosfatförbud som inte bara ska gälla i fråga om privat bruk.
            Det var även konkreta förslag om att man måste minska användningen
            av handelsgödsel och att det måste kosta att sprida det. Det är
            ett oerhört stort problem, speciellt i kustkommuner som jag kommer
            från Västervik. Vi har också förslag om djurhållning på läckagekänsliga
            områden med mera. Du kan gärna få en kopia på mitt tal om du vill
            ha det.
          </note>
          <note type="speaker">
            Anf. 155 SOFIA ARKELSTEN (m) replik:
          </note>
          <note>
            Herr talman! Jag litar stenhårt på att stenograferna kommer att
            göra ett bra jobb så att jag kan läsa om detta.
          </note>
          <note>
            Socialdemokraterna har lämnat några förslag. Men ni säger inte
            vad de kostar. Det är ett rent önsketänkande som Dan Nilsson levererar.
            Ni säger ingenting om hur mycket pengar som ni vill lägga på ett
            internationellt forskningscentrum. Ni säger inte om ni är för
            eller emot Havsmiljöinstitutet. Jag uppfattade dig som att du
            var lite för det. Men jag vet inte om Dan är för ett forskningsinstitut
            som Moderaterna eller alliansen föreslår, eller om det måste vara
            en socialdemokratisk idé.
          </note>
          <note>
            När det gäller handelsgödsel talade jag lite grann med min kollega
            Sven Gunnar Persson före debatten. Han berättade att vi är de
            enda i Europa som har denna skatt. Jag är jätteimponerad av LRF
            som har arbetat med Greppa näringen som är ett bra projekt för
            att minska övergödningen.
          </note>
          <note>
            När det gäller hot spots och de stora djurfabrikerna, som man
            skulle kunna kalla dem, är det något som vi redan har sagt att
            vi ska jobba med tack vara Baltic Sea Action Plan.
          </note>
          <note>
            Jag hörde ingenting nytt från Dan. Jag hörde ingenting som var
            spännande och roligt. Men jag kan göra ett försök och läsa vad
            han har sagt. Men jag uppfattar det som att ni inte har någonting
            att komma med i denna politik.
          </note>
          <note type="speaker">
            Anf. 156 EVA SELIN LINDGREN (c):
          </note>
          <note>
            Herr talman! Jag börjar med att yrka bifall till förslaget i
            miljö- och jordbruksutskottets betänkande. Jag konstaterar att
            det omfattar ett väldigt brett område med många viktiga frågor.
            Det gäller havsmiljön, jordbruksmarken och luftmiljön. Vi är alla
            beroende av alla dessa delar i vårt ekosystem.
          </note>
          <note>
            För mer än hundra år sedan kallade indianhövdingen Seattle i
            USA detta för livets väv. Han sade också: Människan vävde inte
            livets väv, hon är bara en tråd i den. Vad hon gör mot den väven
            gör hon mot sig själv.
          </note>
          <note>
            Det är lätt att instämma i hans bedömning. Och en del av våra
            diskussioner handlar precis om detta. Vad gör vi med livets väv?
          </note>
          <note>
            Vår havsmiljö väcker känslor. Vi seglar på havet, vi badar och
            fiskar i havet, och några har havet som arbetsplats. Vår kärlek
            till både Västerhavet och Östersjön delar vi med flera grannländer.
            Men det är inte bara kärleken vi delar utan också den akuta miljösituationen
            som Dan Nilsson nyss beskrev.
          </note>
          <note>
            Allians för Sverige har varit tydlig med att havsmiljön är en
            av de högst prioriterade frågorna inom miljöområdet. Vi kommer
            att fortsätta med att lägga stor kraft på att säkerställa Östersjön
            och Västerhavet som levande hav. Som redan nämnts lämnade nyligen
            havsmiljöutredaren Göran Enander över sitt betänkande till miljöministern.
            Betänkandet går nu ut på remiss och kommer att mynna ut i en havsmiljöproposition
            som sedan kommer att hamna på riksdagens bord. I det sammanhanget
            vill jag för Centerpartiets del välkomna förslaget från utredaren
            om att Östersjön ska bli ett pilotområde, något som Centern drivit
            under lång tid.
          </note>
          <note>
            För att ta itu med Östersjöns miljöproblem har ett intensivt
            arbete bedrivits inom ramen för Helsingforskonventionen som vi
            hörde om tidigare. Vid ett ministermöte i november 2007 kom Helcom
            överens om en ny aktionsplan för Östersjön. Detta är en stor framgång
            för Sverige och för Östersjöns miljö. Det övergripande målet för
            aktionsplanen är att Östersjön ska ha god ekologisk status år
            2021. Bland annat innehåller aktionsplanen ett utsläppstak för
            fosfor och kväve. Precis som när det handlar om klimatet kräver
            nämligen havsmiljön internationella överenskommelser.
          </note>
          <note>
            Även Sverige som land kan göra mycket för att förbättra havsmiljön.
            Därför är det ett viktigt beslut som vi har fattat när vi vill
            förbjuda fosfater i tvättmedel. Just nu bereder Regeringskansliet
            förslaget från Kemikalieinspektionen om att också förbjuda fosfater
            i diskmedel.
          </note>
          <note>
            Våra hav ger oss också stora möjligheter. Fisket och sjöfarten
            är betydande och avgörande för företagsamheten. Jordbruket och
            livsmedelsindustrin är beroende av uthålliga havsresurser, och
            skärgårdsmiljöerna är oerhört viktiga för de många turistföretag
            och enskilda människor som är aktiva i den skärgård som finns
            runt våra kuster.
          </note>
          <note>
            Dessa möjligheter gör också att vi möter tydliga och akuta miljöutmaningar.
            Vi har läckage av näringsämnen som kväve och fosfor från industrier,
            jordbruk och hushåll. Vi vet att det orsakar algblomning och döda
            havsbottnar. Torskbestånden har minskat på grund av syrebrist
            och överfiske, och långlivade miljögifter hotar havens ekosystem.
          </note>
          <note>
            Herr talman! Sverige har ett av världens renaste jordbruk ett
            jordbruk som förser oss med framför allt livsmedel, men också
            med öppna landskap och energi. Att vi har ett konkurrenskraftigt
            jordbruk är inte bara avgörande för vår livsmedelsförsörjning
            utan också för många av våra miljömål, till exempel öppna odlingslandskap.
          </note>
          <note>
            Men jordbruket har även ett stort ansvar för arbetet med att
            komma till rätta med övergödningsproblemen i havet ett ansvar
            som de vill ta. Utsläppen från jordbruket har minskat, men för
            att vi ska nå miljömålet Ingen övergödning krävs det fler åtgärder.
            Det är oerhört viktigt att det fortsatta arbetet sker i nära dialog
            mellan miljö- och jordbrukssektorn. Det finns många konkreta åtgärder
            som kan minska jordbrukets påverkan på haven, såsom skyddszoner,
            våtmarker och odling av fånggrödor med flera.
          </note>
          <note>
            Men för att denna positiva utveckling ska ske krävs det att vi
            har ett konkurrenskraftigt jordbruk i Sverige. Även om många företag
            i dag har en god lönsamhet krävs det att vi garanterar långsiktiga
            villkor om företag i de gröna näringarna ska våga göra de nödvändiga
            investeringarna.
          </note>
          <note>
            I det sammanhanget skulle jag vilja fråga Socialdemokraterna
            en sak med anledning av en av reservationerna. Där säger ni att
            det måste kosta att använda handelsgödsel. Min fråga är om s har
            tänkt sig att höja skatten på handelsgödsel.
          </note>
          <note>
            En av de reservationer vi behandlar i dag är nr 16, om att göra
            en översyn av gränsvärdena för utsläppen av luftburna partiklar,
            och den diskuterades nyss. Men såvitt jag har förstått förekommer
            det inom Naturvårdsverket en mer eller mindre kontinuerlig översyn
            av de gränsvärden vi har i Sverige, och dessa kommer ju framdeles
            inte bara att gälla för PM10 utan även för PM2,5. Om ni inte vet
            skillnaden så är PM10 partiklar som är mindre än 10 mikrometer,
            och PM2,5 är mindre än 2,5 mikrometer.
          </note>
          <note>
            Anledningen till att man inför en ny gräns är att de minsta partiklarna
            uppträder annorlunda i människans andningssystem än de större.
            De större partiklarna bildas ofta genom mekaniska processer, till
            exempel som vindblåst damm och sand, intorkad havssprej etcetera,
            men de små partiklarna bildas huvudsakligen vid omvandling från
            gaser till partiklar. Där har vi tidigare exempel i Sverige genom
            våra sulfat- och nitratpartiklar som först har varit i gasform.
          </note>
          <note>
            Vi människor har genom evolutionen utvecklats så att vårt andningssystem
            genom alla krokiga vägar i viss mån kan sortera bort de större
            partiklarna. Dessa sväljer vi ned eller hostar upp. Men när det
            gäller de små partiklarna tar kroppen fel, så de följer med luften
            ned i lungblåsorna. Därifrån kan de komma vidare ut i blodet.
            Det gör att man har andra hälsoeffekter, och man är allra räddast
            för de små partiklarna, PM2,5.
          </note>
          <note>
            Per talade om dödsfall i Sverige, men i global skala är detta
            den allra största dödsorsaken, om man jämför med trafiken till
            exempel. Man räknar med att några miljoner människor dör av effekter
            av de här små partiklarna.
          </note>
          <note>
            Det är alltså väldigt viktigt att komma till rätta med dem, inte
            bara i Sverige utan allra viktigast är kanske vårt globala arbete.
            Men då kan man inte bara sätta en gräns, utan man måste också
            titta på vad det är för källor som ger upphov till dessa partiklar.
            De källorna är ganska likartade över jorden. Det är trafikavgaser,
            som vi har varit inne på, men det är också partiklar från energianläggningar
            och eldning, från industrier, raffinaderier, smältverk med flera
            det är väldigt många av människans aktiviteter som ger upphov
            till de här små partiklarna.
          </note>
          <note>
            Storstäder och tättbebyggda områden är värre utsatta än glesbygd
            och landsbygd. Om man studerar detta inom Europa ser man att vi
            har en gradient. Vi har alltså renast uppe i Norden, och allra
            renast på nordvästra Irland vid Atlanten. Där är det en otroligt
            ren luft och en ren miljö, medan det blir smutsigare när man kommer
            ned i mer tättbebyggda områden.
          </note>
          <note>
            Frågan är alltså om det som Per föreslår gäller hur man ska attackera
            källorna, för det tror jag är det viktigaste. Och där kan Sverige
            gå före genom att utveckla en renare teknik, och det har man redan
            börjat med på flera ställen, bland annat i Västsverige som jag
            kommer ifrån. Även fordonsindustrin försöker ta sitt ansvar här.
            De har hela tiden sänkt partikelhalter från till exempel lastfordon
            men också sänkt utsläppen av kväveoxider.
          </note>
          <note>
            Det sker alltså en transport av luftföroreningar inom Europa
            med våra vädersystem, så när vi ska sätta gränser för de här små
            partiklarna är en stor del långdistanstransporterat, det vill
            säga partiklarna kommer till oss från andra länder precis på samma
            sätt som försurningen kom från Storbritannien och Tyskland. Jag
            har studerat detta väldigt länge, och när vi mätte i Västsverige
            kunde vi se att uppe i de i dag invandrartäta områdena i Bergsjön
            och Biskopsgården hade man lika ren luft som på Tjörns västsida,
            för huvuddelen var långdistanstransporterat. Man har också sett
            denna transport till Nordpolen och Nordnorge.
          </note>
          <note>
            Därför är det viktigt att såväl EU som FN och Världshälsoorganisationen
            är med i det här arbetet för en renare global atmosfär. Vår miljöminister
            driver också att få med de olika länderna i EU i detta arbete.
          </note>
          <note>
            I Naturvårdsverkets rapport Frisk luft föreslår man som delmål
            10 mikrogram per kubikmeter som årsmedelvärde för den minsta partikelfraktionen
            PM2,5, och man föreslår 18 mikrogram per kubikmeter för PM10 som
            maxvärden år 2015. Detta är också i linje med vad Världshälsoorganisationen
            har föreslagit.
          </note>
          <note>
            Min fråga till er som jämför nivåer i olika länder är egentligen
            om ni har någon annan ambition. När man jämför med USA ska man
            komma ihåg att USA har helt andra förutsättningar. De har annan
            topologi, ett annat klimat och aktiviteterna ser olika ut. De
            är inte desamma som våra. Dessutom har man hela omvandlingen som
            är komplicerad. Därför skulle jag vilja veta vilka gränser ni
            vill ha för Sveriges del.
          </note>
          <note>
            Jag har jobbat med det här i 25 år. Jag har utbildat forskare
            i Asien och Afrika som mäter där för att förbättra miljön. Och
            jag kan utifrån min horisont säga att vad vi har efterlyst inom
            EU är just en gräns för PM2,5. Nu är man på väg att sätta den,
            och jag tycker att det är positivt att man över huvud taget tar
            tag i problemet med de allra minsta partiklarna.
          </note>
          <note>
            Om ni tänker själva att ni har en partikel som är tio nanometer
            och så har ni en som är en mikrometer, då är det en faktor 100
            där. Det behövs en miljon små partiklar för att ge samma massa
            som den större. Därför är det också tveksamt att sätta massmått.
            En del forskare mäter faktiskt antalet i stället.
          </note>
          <note type="speaker">
            Anf. 157 PER BOLUND (mp) replik:
          </note>
          <note>
            Herr talman! Det var många mycket vetenskapliga detaljer som
            kom upp om partikelstorlek, antal, massa och så vidare. Jag tror
            att det finns fog för att väcka sådana frågor men jag tror att
            det är väldigt dumt att väcka dem på politisk nivå. Jag tror inte
            att vi som politiker ska bestämma över sådant som snarare är vetenskapliga
            fakta.
          </note>
          <note>
            De miljökvalitetsnormer som vi har och som faktiskt gäller inom
            EU och i Sverige är framtagna med vetenskaplig bas. Det är vetenskapsmän
            som har tagit fram förslagen, och sedan är de genomförda på politisk
            nivå. Det är precis på det sättet som jag tycker att utvecklingen
            ska ske. Kommer det fram nya fakta ska vetenskapsmännen lyfta
            fram dem till politikerna, och sedan ska vi politiker revidera
            normerna om det behövs.
          </note>
          <note>
            Men jag tycker att det också är att fly från sitt ansvar, för
            vi har faktiskt miljökvalitetsnormer som gäller och som skulle
            ha varit uppfyllda för flera år sedan men som inte är uppfyllda.
            Det är ett stort problem som man faktiskt måste ta om hand. Det
            duger inte att bara hänvisa till att man skulle mäta på ett annat
            sätt eller att det kanske är mindre partiklar som är lite viktigare
            än de större partiklarna och så vidare. Vi har ett problem som
            vi måste ta hand om här och nu.
          </note>
          <note>
            Vi vet att partiklar, enligt det mått som vi mäter efter i dag,
            har hälsoeffekter på människor som bor här i Sverige. Därför har
            vi också ansvar för att göra något åt det. Det tycker jag är mycket
            intressantare för oss som politiker att diskutera. Vilka åtgärder
            ska vi vidta för att uppnå de krav vi faktiskt har här i dag?
          </note>
          <note>
            Centerpartiet har ju en speciell roll eftersom Centerpartiet
            sitter både på miljöministerposten och på infrastrukturministerposten
            och därmed har alla verktyg som behövs för att faktiskt åtgärda
            partikelhalterna och även uppfylla andra miljökvalitetsnormer.
            Det vore väldigt intressant att få höra lite mer om det i stället
            för att diskutera hur man ska mäta. Jag vill gärna höra vilka
            förslag som Centerpartiet har när det gäller att faktiskt uppnå
            de miljökvalitetsnormer som är beslutade.
          </note>
          <note type="speaker">
            Anf. 158 EVA SELIN LINDGREN (c) replik:
          </note>
          <note>
            Herr talman! Då kan jag säga att det alltså gäller att komma
            åt källorna. Du tittar på omgivningsluften, och där kan du få
            höga halter därför att du får något utifrån.
          </note>
          <note>
            Det var ju det som var budskapet, att de små partiklarna påverkar
            oss. Alltså gäller det att attackera olika källor. Vi har fordonsindustrin.
            I miljö- och jordbruksutskottet diskuterade vi häromdagen tunga
            fordon och andra fordon där man försöker begränsa utsläppen från
            dem som körs i Sverige. Men sedan måste man ju förhandla inom
            EU därför att vi också har trafik från kontinenten upp till Norge.
            Det är inte helt enkelt.
          </note>
          <note>
            Tittar ni på kartor ser ni att Göteborg har en mätstation som
            har väldigt höga partikelhalter. Den ligger nära E 6:an, och där
            kör den tunga trafiken. Det hjälper inte om du säger att staden
            inte får ha dessa halter. Ska vi stänga av all genomfartstrafik
            och krångla med våra grannländer? Det är inte helt enkelt.
          </note>
          <note>
            Det är inte alls fråga om att slippa undan. Jag vill bara tala
            om att detta är väldigt komplicerat, mycket mer än att bara säga
            att man ska bestämma så, så blir det så. Man måste alltså ta tag
            i källorna.
          </note>
          <note>
            Sedan har du biobränsleeldning. Där har vi också normer. Dessutom
            har vi utsläpp från industrier, raffinaderier och så vidare. Där
            sätter man gränser. Jag tror att man försöker hantera de viktiga
            källorna i Sverige och ta tag i dem. Då är det varje källa som
            man ska sätta i relation till produktion, för där kommer också
            arbetarnas intresse in. Något släpper de kanske ut i alla fall,
            även om de försöker att få utsläppen så rena som möjligt.
          </note>
          <note>
            Det jag ville säga var att detta inte är något enkelt där man
            bara kan bestämma att vi säger så här. Vi måste tala om hur vi
            ska göra och vad vi ska angripa först. Det tycker jag skulle vara
            väldigt konstruktivt.
          </note>
          <note type="speaker">
            Anf. 159 PER BOLUND (mp) replik:
          </note>
          <note>
            Herr talman! Från Miljöpartiets sida har vi absolut ingenting
            emot att revidera miljökvalitetsnormerna om det skulle visa sig
            nödvändigt i ett nytt vetenskapligt ljus. Det är ytterst välkommet.
            Det ställer vi oss alla bakom.
          </note>
          <note>
            Men jag tycker inte att vi kan vänta och säga att vi tycker att
            de miljökvalitetsnormer vi har är för dåliga. De är ju beslutade,
            precis som Eva Selin Lindgren efterfrågar. Man har beslut på EU-nivå
            just för att komma åt partikelutsläppen vid källorna. Det är precis
            det som miljökvalitetsnormsdirektiven går ut på. Därför ska vi
            välkomna dem och försöka uppnå dem i stället för att hänvisa till
            att man mäter på fel sätt. Det är en senare fråga, som jag ser
            det.
          </note>
          <note>
            Vi vet att det finns väldigt effektiva åtgärder som man kan vidta
            på stadsnivå och nationellt. Ett exempel på det är det som jag
            har hållit på och repeterat här. Dubbdäcken är en väldigt viktig
            faktor och precis en sådan källa till partiklar som Eva Selin
            Lindgren efterfrågar. De river upp väldigt mycket. Det är inte
            så att det bara är stora partiklar från gatumiljö och bara små
            partiklar från dieselmotorerna. Det är ju en blandning från alla
            källor.
          </note>
          <note>
            Sedan tycker jag att det är en viktig fråga som Eva Selin Lindgren
            lyfter fram när hon talar om att det också sker transporter från
            andra länder. Det är en viktig aspekt. Det är just därför miljökvalitetsnormsdirektivet
            på EU-nivå är så viktigt, att man faktiskt har tagit det här på
            regional nivå för en hel världsdel. Men om vi ska kunna göra någonting
            åt det måste de enskilda länderna också ta sitt ansvar och se
            till att de här normerna uppfylls.
          </note>
          <note>
            Speciellt viktigt är det för Sverige. Vi ska ju vara EU-ordförande
            2009. Vilka möjligheter tror du att den svenska regeringen kommer
            att ha för att sätta press på regeringar i andra länder som bidrar
            med partiklar till oss om vi inte klarar av att uppfylla våra
            egna miljökvalitetsnormer? Problemet är att vi måste föregå med
            gott exempel för att ha en röst och kunna påverka i debatten.
            Men än så länge är förslagen obefintliga så det kommer inte att
            hända, utan vi kommer att vara en av de sämsta i klassen, tyvärr.
          </note>
          <note type="speaker">
            Anf. 160 EVA SELIN LINDGREN (c) replik:
          </note>
          <note>
            Herr talman! Det är naturligtvis så att de måste förhandla, för
            de andra länderna har ju ett egenintresse av att deras befolkning
            också håller sig frisk.
          </note>
          <note>
            En sak är att vi faktiskt utvecklar smart miljöteknik som inte
            ger utsläpp från olika aktiviteter. Där har vi också en viktig
            roll i EU att visa hur lösningarna ser ut. Det är precis det vi
            gör också i Asien och i Afrika. När de ska förbättra sin miljö
            frågar de: Hur gör ni? Och vi tittar ibland på Kalifornien, där
            man är duktig på detta. Det sker ju en kunskapsspridning, och
            den är inte oväsentlig.
          </note>
          <note>
            Jag menar att det finns flera saker för oss att göra, dels att
            man ställer kraven, dels att man också ser till att de går att
            genomföra i det land det är fråga om.
          </note>
          <note type="speaker">
            Anf. 161 ANITA BRODÉN (fp):
          </note>
          <note>
            Herr talman! Den här debatten skulle kunna vara en särskild debatt.
            Den skulle kunna kallas särskild debatt därför att jag upplever
            att den är så aktuell. Den är så angelägen.
          </note>
          <note>
            En havsmiljöproposition är på gång, liksom den omtalade miljömålspropositionen.
            För en knapp vecka sedan redovisade enmansutredaren sitt betänkande
            En utvecklad havsmiljöförvaltning .
          </note>
          <note>
            Havsmiljön i allmänhet och Östersjön i synnerhet har tagits upp
            i flera motioner där man efterfrågar kraftfulla insatser, EU-samarbete
            och ett havsmiljöinstitut. Regeringen har redan beslutat att inrätta
            ett havsmiljöinstitut för att öka kraften i den svenska forskningen
            om hav och havsmiljö.
          </note>
          <note>
            Ledningen av institutet kommer, som de flesta av er redan vet,
            att finnas i Göteborg. Men verksamheten ska bedrivas på flera
            olika ställen och i samarbete med universiteten i Stockholm och
            Umeå, men också med Högskolan i Kalmar. Även om Göteborg nu har
            fått uppdraget att ha en samlande roll kan de inte klara det här
            ensamma, utan det kommer att vara ett mycket viktigt samarbete
            med berörda universitet och högskolan. Det är en förutsättning
            för framgång. Men det ska också vara samarbete och kontaktytor
            med det omgivande samhället runt om i landet och framför allt
            internationellt. Regeringen ger dessutom 10 miljoner extra varje
            år till detta viktiga arbete.
          </note>
          <note>
            Folkpartiet, tillsammans med övriga allianspartier, är djupt
            oroat över situationen i Östersjön. Det vill jag tydligt markera.
            Det är därför vi driver på, inte enbart nationellt utan tillsammans
            med samtliga Östersjöländer i Helcom men givetvis också i EU.
            Vi bygger vidare på det arbete som påbörjades under förra mandatperioden
            och där inte minst min forne partikollega Sverker Thorén aldrig
            någonsin missade ett tillfälle att driva på den dåvarande regeringen.
          </note>
          <note>
            Skillnaden mellan den förra regeringen och alliansregeringen
            är att alliansregeringen har en ambition att ta ett bredare grepp
            och arbeta över sektorsgränserna. Det är ohållbart att förlita
            sig på att miljösektorn ska klara allt som har förorsakats. Här
            måste det ske en samordning mellan miljö, jordbruk och fiske för
            att nämna några exempel. Det är en förutsättning för att Östersjön
            ska räddas.
          </note>
          <note>
            Det är också viktigt att den status som Östersjön har fått som
            pilotområde nu inte enbart blir en status på papper utan det blir
            också någonting i praktiken.
          </note>
          <note>
            Fisket i allmänhet och torsken i synnerhet måste ses i ett ekosystemperspektiv.
            Dessa frågor kommer att debatteras under kommande vecka. Därför
            kommer inte jag utan min kollega Lars Tysklind att fördjupa sig
            i de specifika frågorna. Men jag vill redan avisera att inom några
            veckor kommer vi att få ta del av Ices rapport expertpanelen.
            Jag tror att många väntar med stor spänning på vad forskarna kommer
            att säga. Det är viktigt att forskningens resultat är grunden
            för våra politiska beslut.
          </note>
          <note>
            Ekosystem och fisket är viktigt att hålla ihop. Om torsken i
            Östersjön skulle dö ut finns en uppenbar risk att hela ekosystemet
            flippar, inte klarar sig. Detta får inte hända.
          </note>
          <note>
            Sverige och alliansregeringen har varit drivande i framtagandet
            av aktionsplanen, Baltic Sea Action Plan. Vi har, precis som tidigare
            talare nämnt, initierat en annan form av Sternrapport, nämligen
            en Sternrapport för haven. Det handlar inte enbart om Östersjön,
            utan vi måste också beakta situationen i Västerhavet. Den kommer
            att vara klar inför EU-ordförandeskapet och ligga till grund för
            de fortsatta överläggningarna.
          </note>
          <note>
            Det är mycket riktigt som någon påpekade att Havsmiljöutredningen
            tillsattes av förra regeringen. Det ska den regeringen ha kredit
            för. Alliansregeringen har gjort ett viktigt tillägg, nämligen
            tilläggsdirektiven till utredningen där bland annat de internationella
            frågorna får en stor och viktig belysning.
          </note>
          <note>
            Vad gäller aktionsplanen skiljer den sig radikalt från tidigare
            Helcomplaner som har presenterats. Det är ett specifikt utsläppstak.
            Man har också diskuterat och kommit fram till olika bördefördelningar
            länderna emellan. Det är mycket fokus på reningsverk. Vi har också
            tagit del av att initiativ tas av andra aktörer att hjälpa och
            stödja de länder där man inte har fungerande reningsverk. De insatser
            som görs i andra länder runt Östersjön betyder så oerhört mycket.
            Här kan nämnas att de specifika insatserna kommer att göras tillsammans
            med Polen, men vi är fullt medvetna om att inte minst Sankt Petersburg,
            Kaliningrad och andra orter behöver vårt stöd. Det behöver ske
            mycket radikala förbättringar. Fosfatfria tvättmedel har nämnts.
            Nu går vi vidare. Nu är det frågan om diskmedel som bereds i Regeringskansliet.
          </note>
          <note>
            Det är viktigt att Helcom får muskler. I utredningen pekas på
            flera steg för att förstärka Helcoms muskler. Men lika viktigt
            är det att EU:s Östersjöstrategi blir kraftfull. Därför är jag
            mycket glad, och det är otroligt värdefullt, att EU:s Östersjöstrategi
            nu blir en prioriterad fråga när Sverige innehar ordförandeskapet
            i EU 2009.
          </note>
          <note>
            Herr talman! I arbetet med miljöfrågorna visar regeringen på
            nödvändigheten av att lyfta upp frågan om Östersjön, som jag redan
            har påpekat, och frågan om Västerhavet. Haven har liknande problem,
            men det finns också skillnader som måste belysas tydligare och
            vara vägledande vid olika insatser. Regeringen har faktiskt rivstartat
            arbetet för att rädda havsmiljön. Någon frågade vad regeringen
            gör. Ni ska snart få svar på era frågor så att ni slipper fundera.
          </note>
          <note>
            Från ett läge där pengar till havsmiljön knappt ens var synliga
            i budgeten satsar nu alliansregeringen närmare en halv miljard
            kronor under åren 20072010. Satsningarna för en förbättrad havsmiljö
            innehåller bland annat följande. Nu ser jag att det finns flera
            som antecknar, och jag ska därför ta det långsamt och pedagogiskt.
          </note>
          <note>
            Jag fortsätter. Nu handlar det om Västra Götaland. Jag ser till
            min glädje att Jan-Olof Larsson antecknar febrilt.
          </note>
          <note>
            Länsstyrelsen i Västra Götaland har bland annat fått i uppdrag
            att tillsammans med kommunerna ta fram underlag för att minska
            miljöpåverkan från enskilda avlopp. Det är viktigt, och det har
            också, inte minst de senaste dagarna, uppmärksammats i massmedierna.
          </note>
          <note>
            I Västsverige har ett strategiskt utvecklingsarbete genomförts
            i samverkan mellan näringsliv och myndigheter för att stärka regionens
            havsmiljöinriktning.
          </note>
          <note>
            Herr talman! Innan jag avslutar detta anförande känns det riktigt
            att kommentera några av luftfrågorna som togs upp. Det var Per
            Bolund som tog upp de frågorna. Det är otroligt angeläget, precis
            som har framförts i debatten innan, att miljökvalitetsnormerna
            för EU har fastställts. Det är basen. Vi kan jobba på bredare
            sikt. Jag är givetvis inte Stockholmspolitiker, utan jag ger generella
            svar på frågan. Vi bör arbeta intensivt med elfordon i stadsmiljö.
            Flera i regeringen har påpekat vikten av att så snabbt som möjligt
            passera förbi användningen av fossila bränslen.
          </note>
          <note>
            Per Bolund tog upp dubbdäcksdiskussionen. Den är viktig att beakta.
          </note>
          <note>
            Det var ett tv-inslag under veckan med miljöborgarrådet där de
            här frågorna diskuterades gällande Stockholmstrafiken. Det är
            ett problem, och jag tycker att det är viktigt att vi tittar på
            det här ordentligt. Det ligger mycket i det.
          </note>
          <note>
            Alliansen har suttit vid makten i två år. Vi kommer att komma
            igen med svar på flera av frågorna. Jag hoppas att Per Bolund
            ska känna sig nöjd med detta.
          </note>
          <note>
            Slutligen vill jag lite grann stryka under att det är med kraft
            den nya regeringen tar itu med olika frågor. Bara några månader
            efter det att alliansregeringen hade tagit över makten gavs Jordbruksverket
            i uppdrag att tillsammans med flera andra myndigheter lämna ett
            förslag på en handlingsplan för ett hållbart växtskydd. I dag
            fick flera av oss anledning att lyssna till jordbruksministern
            i miljö- och jordbruksutskottet. Då fick vi höra att Sverige haft
            en tung position, och vi har kunnat vara med och påverka i de
            här frågorna. Det visar att vi har mycket att säga till om, både
            nationellt och på EU-nivå.
          </note>
          <note>
            Med detta, herr talman, yrkar jag bifall till förslaget i betänkandet
            i sin helhet och avslag på samtliga reservationer.
          </note>
          <note type="speaker">
            Anf. 162 PER BOLUND (mp) replik:
          </note>
          <note>
            Herr talman! Jag hade tänkt att i den här debatten strikt hålla
            mig till luftfrågan, men jag känner att när påståendena ligger
            för långt från sanningen måste jag gå in och begära replik i havsmiljöfrågan.
            Jag tänker fokusera på fisket. Där tycker jag inte att de påståenden
            som kom i anförandet stämmer med verkligheten.
          </note>
          <note>
            Anita Brodén säger att fiskepolitiken för den här regeringen
            baserar sig på Ices och att man har ett ekosystemperspektiv. Jag
            tycker att det tyvärr ligger långt ifrån sanningen. Sanningen
            är att den förra regeringen, som ju genom att Miljöpartiet hade
            ett stort inflytande över fiskeripolitiken, faktiskt drev Ices
            rekommendationer i förhandlingar på EU-nivå strikt. Man gick in
            med de rekommendationer som Ices hade kommit med och försökte
            förhandla in dem så att det skulle bli EU-politik. Den här regeringen
            har inte gjort så vid något tillfälle. Man har gått in i förhandlingarna
            med förslag som ligger långt över Ices rekommendationer.
          </note>
          <note>
            Den förra regeringen vägrade, på grund av EU:s inflytande, att
            rösta för förslag som låg över forskarnas rekommendationer. Den
            nuvarande regeringen har gladeligen gått med på kvoter som ligger
            skyhögt över det som forskarna rekommenderat, inte minst när det
            gäller Östersjön.
          </note>
          <note>
            Att kalla det för att basera sig på Ices och att ha ett ekosystemperspektiv
            tycker jag är lite för långt från sanningen för att jag ska kunna
            acceptera det.
          </note>
          <note>
            Jag välkomnar att luftfrågan är angelägen även för Folkpartiet.
            Däremot tycker jag inte att en satsning på elfordon innebär någon
            lösning på det akuta problem som vi faktiskt har. Vi har ett akut
            problem. De här miljökraven skulle ha varit uppfyllda för flera
            år sedan. Vi har lite tid att arbeta på. Det måste till konkreta
            åtgärder som kan få snabb effekt. Då räcker det inte med att titta
            på dubbdäcken och återkomma med svaren. Utredningar har gjorts
            för länge sedan, det finns konkreta förslag och åtgärdsprogrammen
            ligger där. Det är bara att genomföra åtgärderna. Tyvärr gör inte
            den här regeringen det.
          </note>
          <note type="speaker">
            Anf. 163 ANITA BRODÉN (fp) replik:
          </note>
          <note>
            Herr talman! Jag sade: Forskningen måste ligga till grund för
            politiska ställningstaganden, och forskningen ligger alltid till
            grund. Sedan vet Per Bolund lika väl som jag att det är debatter
            och framför allt förhandlingar inom EU. Men jag vill väldigt tydligt
            markera att vår jordbruksminister har lyckats med oändligt mycket
            mer än vad tidigare jordbruksministrar har lyckats i det här sammanhanget
            genom att hela tiden vara med i förhandlingarna, genom att pusha
            på och att driva det i rätt riktning. Det har inte varit några
            gladeliga beslut alla gånger, men jag vet att vår jordbruksminister
            har gjort det yttersta och kommit längre än någon annan jordbruksminister
            tidigare.
          </note>
          <note>
            Därmed inte sagt annat än att vi har ett ansvar att jobba ytterligare
            med de här frågorna, för de är oerhört angelägna. Den här debatten
            kommer att fortsätta under nästa vecka, men jag vill verkligen
            markera att en av de stora och viktiga frågorna för alliansen
            är att komma till rätta med fisket och EU:s gemensamma fiskepolitik.
          </note>
          <note>
            Vad gäller elfordon är det ingen utopi, det är ingen framtidsdröm.
            Elhybrider kommer vi att se ganska snart, och framför allt är
            det en bil som är mycket lämpad för kortare sträckor i stadsmiljö.
          </note>
          <note type="speaker">
            Anf. 164 PER BOLUND (mp) replik:
          </note>
          <note>
            Herr talman! Jag är en entusiastisk anhängare till elbilar och
            elhybrider. Men att tro att det skulle vara någon effektiv och
            snabb lösning för att minska partikelhalterna i Stockholm är naivt,
            skulle jag vilja säga.
          </note>
          <note>
            Sedan tillbaka till fiskefrågan. Det som är intressant är vad
            som blir resultatet av förhandlingarna. Men det är också oerhört
            intressant vad man går in med för förslag i förhandlingarna. Vilka
            förslag lägger den svenska regeringen fram när man ska börja förhandla?
            Man har inte vid något enda tillfälle lagt fram Ices rekommendation
            som sitt ursprungsförslag. Det vore intressant om Anita Brodén
            kunde förklara för mig hur Ices rekommendationer ska kunna förverkligas
            och bli politik om ingen lägger fram det i förhandlingarna, om
            det inte ens ligger på bordet? Det är det som har hänt. Sverige
            gjorde det förut inför varje förhandling och lade fram Ices rekommendationer
            precis som de är framlagda av forskarna så att det fanns en möjlighet
            att det skulle kunna bli ett EU-beslut. För Östersjöns del innebär
            det nollfiske av torsk, vilket har varit rekommendationen under
            många år. Men om man inte går in med det i förhandlingarna finns
            det ingen möjlighet att det kan bli verklig politik. Det måste
            väl ändå Anita Brodén hålla med om.
          </note>
          <note>
            Det är just det som vi kritiserar. Man har börjat förhandla redan
            inom Regeringskansliet. Det erkänner jordbruksministern i EU-nämnden
            gång efter gång och säger: Visst tittar vi på Ices rekommendationer,
            men vi lägger även in andra aspekter såsom fiskarnas arbetssituation,
            socioekonomiska aspekter, det vill säga kortsiktiga ekonomiska
            aspekter snarare än de långsiktiga ekosystemperspektiven, som
            ju jag tycker borde vara grunden för de beslut som EU fattar och
            de krav som Sverige går in med i förhandlingarna. Men det är tyvärr
            inte det som den här regeringen driver i fiskeförhandlingarna
            i EU, och det beklagar jag.
          </note>
          <note type="speaker">
            Anf. 165 ANITA BRODÉN (fp) replik:
          </note>
          <note>
            Herr talman! Jag hävdar fortfarande att forskningen måste ligga
            till grund, och det är viktigt. Man börjar hela tiden med att
            utreda. Det är därför vi alla väntar på att Ices den 23 maj ska
            komma med sin nya rapport. Det är en viktig dokumentation, och
            det är någonting som man verkligen tar till sig. I det här ligger
            också det arbete som förs mellan Miljödepartementet och Jordbruksdepartementet.
            Det är egentligen det nya, breda samarbetet, och det måste förstärkas
            ytterligare. Det är viktigt.
          </note>
          <note>
            Det som också behöver bli ännu tydligare, och där vi måste jobba
            mycket tydligare från vårt håll, är sambandet mellan fisket och
            ekosystemet så att vi ser vad det ena för med sig för det andra.
            Självklart får man som politiker sammanväga olika faktorer.
          </note>
          <note>
            Men jag vill hävda att forskningen ligger till grund. I förhandlingar
            har vi ändå lyckats långt. I stället för att sitta isolerade i
            ett hörn med förslag som vi inte får med oss några på har vi lyckats
            påverka andra länder i positiv riktning.
          </note>
          <note>
            Jag upplever det inte alls naivt att tala om elbilar och elhybrider.
            Det handlar väl inte om så lång sikt. Dessutom talar vi om olika
            allmänna kommunikationer, utbyggnad av tunnelbana och annat. Det
            är ett arbete som kommer att ta längre tid, men vi måste jobba
            med flera spår samtidigt. Detta var ett exempel.
          </note>
          <note type="speaker">
            Anf. 166 SVEN GUNNAR PERSSON (kd):
          </note>
          <note>
            Herr talman! Det har inte hela tiden varit alldeles uppenbart
            att vi nu diskuterar ett betänkande om vatten- och luftvård med
            37 motionsyrkanden.
          </note>
          <note>
            De allra flesta av dessa motionsyrkanden är mycket viktiga och
            finns i stor utsträckning redan med i regeringens arbete. Därför
            vill jag yrka bifall till utskottets förslag i betänkandet och
            avslag på reservationerna.
          </note>
          <note>
            Jag tycker att motionerna och regeringens arbete tillsammans
            ger en gemensam vision. Det finns en vilja och en övertygelse
            om att inte minst havsmiljöfrågorna måste prioriteras högt. Låt
            mig ändå kommentera motionerna och reservationerna något.
          </note>
          <note>
            När det gäller utvecklingen av havsmiljöarbetet finns det en
            omfattande reservation från Socialdemokraterna där man måste ha
            satt världsrekord i antalet meningar i en kort text. Det är en
            riktig stackatoreservation som sprudlar av vilja och engagemang.
            Det välkomnar jag naturligtvis. Men det allra mesta är väl tillgodosett
            i regeringens arbete.
          </note>
          <note>
            Den nuvarande regeringen liksom den förra regeringen har varit
            starkt pådrivande inom EU, Helcom och alla andra organisationer
            för att driva på havsmiljöarbetet. Det gäller den marina strategin
            och havsmiljöstrategin i EU och att ta fram aktionsplanen i Helcom.
          </note>
          <note>
            Det är glädjande att regeringen kommer att ha Östersjöfrågorna
            och Östersjöstrategin som en av de viktigaste punkterna under
            ordförandeskapet. Vi satsar mer forskning och mer pengar på havsmiljöarbetet
            än tidigare. En havsmiljöproposition som kommer att ta ett brett
            grepp på havsmiljöfrågorna kommer framöver. Om jag förstår saken
            rätt kommer den rätt snart.
          </note>
          <note>
            Ett av problemen som flera har pekat på och som vi alla är medvetna
            om är att havsmiljöfrågorna är gränsöverskridande. De är internationella.
            Väldigt många av problemen, men inte alla, måste lösas gemensamt
            i olika organisationer. Då tar det lite tid.
          </note>
          <note>
            Det är ett mödosamt förhandlingsarbete och förankringsarbete
            som måste till. Men när man väl är framme även om man inte når
            så långt som man skulle vilja som enskild nation så når vi längre
            därför att problemen till sin karaktär är storregionala eller
            globala.
          </note>
          <note>
            En del problem är naturligtvis nationella sådana som vi ska åtgärda
            här hemma. Arbetet med att få Östersjön till pilotområde är till
            exempel ett sådant. Socialdemokraterna har drivit frågan. Den
            här regeringen har drivit frågan. Nu blir det verklighet. Det
            är vi alla väldigt glada för. Det ger nya möjligheter och nya
            förvaltningsformer som nu förhoppningsvis ska ge muskler och innehåll.
            Jag önskar att de ska ha rejäla juridiska och finansiella muskler.
          </note>
          <note>
            Ett annat sjok i betänkandet handlar om samverkan med Östersjöländerna.
            Även där finns det ett stort engagemang i arbetet från regeringen
            på olika områden. Det gäller Helcom, EU, Baltic 21 med Östersjöstaternas
            råd och alla andra olika konstellationer som träffas för att diskutera
            Östersjöfrågorna.
          </note>
          <note>
            I det sammanhanget tas också frågan om behovet av finansiering
            upp i några motioner. Där har väl Jacob Johnson inte riktigt läst
            betänkandet när han bara hänvisar till Nordiska Investeringsbanken.
            Det står faktiskt eller hur Jacob? att vi räknar med att EU:s
            regionala fonder ska vara med och finansiera arbetet inom Helcom.
          </note>
          <note>
            Vi har sedan ett sjok motionsförslag som gäller utsläppen från
            jordbruk och reningsverk. Där är vi alla överens om att mer behöver
            göras, och mer håller på att göras. Inom ramen för ramdirektivet
            för vatten tas det fram åtgärdsprogram som ska vara färdiga till
            år 2009. De är viktigt att de blir tydliga och kraftfulla.
          </note>
          <note>
            Här sker ett samarbete inom Helcom. Östersjöländerna har gjort
            konkreta åtaganden att minska utsläppen. Särskild fokus ska sättas
            på så kallade hot spots med stora enskilda utsläpp. Här har nämnts
            Greppa näringen. Landsbygdsprogrammet bidrar med resurser för
            att hindra läckage till Östersjön och till andra vattendrag.
          </note>
          <note>
            Det talas om biogasproduktion i Östersjöområdet och konkreta
            handlingsplaner för att minska handelsgödselanvändningen och bekämpningsmedelsanvändningen.
          </note>
          <note>
            Nitratdirektivet tas upp. Där har Sverige varit pådrivande för
            att vi ska gå längre. Det tycker jag att vi ska fortsätta att
            vara för att kunna minska utsläppen.
          </note>
          <note>
            Nästa avdelning handlar om föroreningar från fartyg. Där är det
            ännu trögare än på alla andra områden. ILO är inte precis någon
            frontorganisation när det gäller miljöfrågor. Det handlar om att
            sakta men säkert driva på för att förändra. Det gäller att bilda
            allianser tillsammans med andra för att göra Marpolkonventionen
            bättre. Det är också jätteviktigt att den implementeras. Även
            här har Helcom i handlingsplanen satt upp tydliga mål som nu måste
            genomföras.
          </note>
          <note>
            Vad gäller toalettavfallet från fritidsbåtarna tas nu initiativ
            genom Båtmiljörådet där en bred uppsättning av organisationer
            som företräder dem som använder fritidsbåtar också finns med.
            Kommer man inte fram den vägen tycker också jag att det måste
            lagstiftas på det här området.
          </note>
          <note>
            Fordonsbränslena tas upp. När det gäller drivmedelscertifikat
            utreds den frågan för närvarande. Jag håller med om att det är
            lite sent. Det kunde ha satt i gång tidigare. Men vi gör så oerhört
            mycket att vi inte kan göra allt på en gång. Nu kommer den utredningen.
            Vi får se vad den kommer fram till. Jag hoppas den kommer fram
            till bra förslag.
          </note>
          <note>
            Hållbarhetskriterier och livscykelanalyser jobbas det redan med
            på EU-nivå. Det finns med i energi- och klimatpaketet. Här är
            det viktigt med internationella standarder. Biogasproduktionen
            tas också upp i olika program.
          </note>
          <note>
            Till slut kommer jag till frågan om miljökvalitetsnormerna. Det
            är oerhört viktigt. Självklart ska de genomföras på olika sätt.
            Sverige har varit pådrivande för strängare gränsvärden när det
            gäller partiklar. Allianspartierna tillsammans med Miljöpartiet
            var med och skärpte de svenska miljömålen på det här området.
          </note>
          <note>
            Nu arbetas det med Euro 6-direktivet för tunga fordon. Om det
            genomförs enligt förslaget förutsätter det att dieselpartikelfilter
            används. Det kommer att sänka värdena. Det är som sagts i debatten
            viktigt att vidta alla de åtgärder som vi kan göra redan nu.
          </note>
          <note>
            Här kommer Naturvårdsverket att komma med förslag till vad som
            måste göras och om man till exempel kan använda det som nämnts
            som åtgärdsområden. Regeringen har lovat att återkomma till hösten
            med hur man ska ta till vara de utredningsförslag som handlar
            om de här frågorna.
          </note>
          <note>
            Jag yrkar bifall till utskottets förslag i betänkandet och avslag
            på samtliga motioner. För övrigt anser jag att Hjälmaren i likhet
            med Vänern, Vättern och Mälaren bör omfattas av det nationella
            ansvaret för miljöövervakning. Utskottet har i sin visdom behandlat
            min motion förenklat. Det är därför jag måste upprepa detta på
            det här sättet.
          </note>
          <note type="speaker">
            Anf. 167 JAN-OLOF LARSSON (s):
          </note>
          <note>
            Herr talman! Som Sven Gunnar Persson sade handlar den här debatten
            om motioner om vatten- och luftvård. Det finns många goda förslag
            i motionerna. Det är vi också överens om, Sven Gunnar och jag.
            Det enda vi inte var överens om var att han avstyrkte dem. Det
            gör inte jag med alla förslag. Men det är väl den skillnad som
            finns.
          </note>
          <note>
            Nu har halva mandatperioden gått för Moderaternas regering med
            sina stödpartier.
          </note>
          <note>
            Det tog lite tid innan de insåg att de var i regeringsställning,
            så man får ha lite överseende med att de fortsatte att gny och
            gnälla ett tag efter det. Om man har hållit på i tolv år tar det
            lite tid att ställa om.
          </note>
          <note>
            Men nu har halva mandatperioden gått, och det är hög tid att
            komma med några konkreta förslag så att inte miljöfrågan rörande
            hav och luft går bakåt i stället för framåt.
          </note>
          <note>
            Sofia Arkelsten har tyvärr gått nu. Hon gick strax efter det
            att hon hade hållit sitt anförande. Hon tillhör ju det ledande
            partiet i regeringen, och jag tycker att det är lite synd att
            hon inte kunde vara kvar och lyssna till dess att debatten var
            slut. Hon stod här och berättade hur duktiga alla andra organisationer
            är bönder, sjöfartsnäring och allihop. Hon var så imponerad av
            vad de gör på miljöområdet. Jag kan hålla med om det. Det enda
            som inte jag är imponerad av är vad regeringen gör på miljöområdet,
            för det är väldigt lite.
          </note>
          <note>
            Men jag blev imponerad av en sak Sofia Arkelsten sade. Det var
            när hon höll upp Göran Enanders stora, tunga utredning och sade:
            Detta är regeringens politik. Om det är det så blir det inte många
            reservationer när den ska behandlas; det kan jag lova.
          </note>
          <note>
            Herr talman! Luftproblemen i Sverige och övriga Europa är alarmerande.
            Vi hörde här förut att 350 000 EU-medborgare, däribland 5 000
            svenskar, dör varje år i förtid på grund av höga halter av partiklar
            och kvävedioxider i luften. En stor del av dessa partiklar kommer
            från båtar. Men det kommer också oerhört mycket från biltrafiken.
          </note>
          <note>
            Den borgerliga regeringens politik på bränsleområdet har hittills
            inneburit försämrad luftkvalitet. Dessutom ökar man på klimathotet
            med mer koldioxidutsläpp. Så visst har det hänt något, Per Bolund!
            Det har blivit sämre.
          </note>
          <note>
            Den gamla regeringen prioriterade det internationella luftvårdsarbetet
            inom EU eftersom en stor del av luftföroreningarna i Sverige har
            sitt ursprung i andra länder. Den nya regeringens politik innebär
            mest att man rycker på axlarna trots att det är barn i stadsmiljö
            som drabbas mest och som riskerar förkortade, sjukliga liv.
          </note>
          <note>
            Vi ska inte som regering hålla på att ta ställning till vilken
            typ av bränsle vi ska ha, vilken typ av motorer det ska vara,
            vilken typ av bilar det ska vara och så vidare. Så sade Eva Selin
            Lindgrens partikamrat Maud Olofsson, som också är näringsminister,
            när jag debatterade frågorna med henne. Hon brydde sig inte om
            det. Så prioriterar Moderaterna och deras stödpartier miljöfrågorna
            när det gäller luftkvaliteten.
          </note>
          <note>
            Herr talman! Under den förra mandatperioden när den nu styrande
            majoriteten var i opposition lade de borgerliga företrädarna fram
            ett antal förslag om havsmiljön den havsmiljö som högerregeringen
            säger sig prioritera. Jag skulle nog hellre vilja kalla den för
            hafsmiljö än havsmiljö. Det var oerhört viktigt att det skulle
            bildas en Östersjöregering. Det skulle till många hårda krav för
            sjöfarten i Östersjön. PSSA-klassningen i Östersjön skulle fyllas
            med verkningsfulla åtgärder med mera, med mera.
          </note>
          <note>
            När halva mandatperioden har gått har ni beslutat att genomföra
            vårt förslag om fosforförbud i tvättmedel. Men det stannade på
            halva vägen. Förbudet skulle bara gälla privat bruk. Men nu gläder
            det mig att Anita Brodén säger att punkt tre på hennes lista är
            att genomföra fosfatförbudet fullt ut. Det är bra, tycker jag.
            Då följer ni upp vårt förslag helt och fullt.
          </note>
          <note>
            Den utredning som den socialdemokratiska regeringen tillsatte
            om en utvecklad havsmiljöförvaltning har i dagarna kommit nu till
            regeringens bord. Det är ett bra dokument med många goda förslag
            som Moderaterna till hundra procent har ställt sig bakom. Det
            lyfter fram Helsingforskommissionen Helcom. Den ska vara huvudspåret
            för miljöarbetet i Östersjön.
          </note>
          <note>
            Men det spåret är ju redan kört med den nuvarande regeringen.
            Många av oss minns hur nedsablat Helcom tidigare var som organisation
            och hur hopplöst det var att de skulle driva några frågor som
            gällde Östersjön. Helcom var helt tandlöst och hade ingenting,
            menade man. Den som var mest fientlig mot Helcom var det parti
            vars företrädare Anita Brodén nämnde förut Folkpartiet. Helcom
            var ingenting att ha.
          </note>
          <note>
            Sverige måste gå före, säger man i utredningen detta i eget intresse.
            Det är helt rätt. Det går inte att vänta på att andra ska ta initiativ
            och att skylla på andra länder. Sverige måste visa att det finns
            en väg framåt i havsmiljöarbetet. Så säger Enanders utredning.
            Ett sådant förhållningssätt stöder naturligtvis vi i oppositionen.
            Men det blir intressant att se om regeringen ska kunna ha en motsatt
            strategi i havsmiljöarbetet mot vad den har i klimatarbetet, där
            den vill att alla andra ska gå först innan den gör något. Det
            blir intressant att följa upp detta.
          </note>
          <note>
            Herr talman! Fisket är en del av havsmiljöproblematiken och havsmiljöpolitiken.
            Detta framkom inte minst i förra veckan när det påstods att överfisket
            av torsk är en av orsakerna till de återkommande algblomningarna
            i Östersjön. Fiskekvoterna ska fastställas utifrån vetenskapliga
            grunder, anser Havsmiljöutredningen och Enanders utredning. Det
            här blir en återgång till den förra regeringens hållning, vilket
            vi också har hört på debatten här. Det gläder oss naturligtvis
            att vi ska följa forskarnas rådgivning.
          </note>
          <note>
            En annan viktig fråga är de enskilda avloppen. Det är ett problem
            som den tidigare socialdemokratiska regeringen var på väg att
            åtgärda för två år sedan. Vilka åtgärder tänker den nuvarande
            regeringen vidta utifrån utredningens förslag?
          </note>
          <note>
            Herr talman! Vi måste ställa högre krav på såväl nyttosjöfarten
            som fritidsbåtarna. Sjöfartens hälsovådliga och miljöfarliga utsläpp
            måste begränsas. Det ska ske med tekniska lösningar men också
            med krav på vilka drivmedel som får användas. Ytterligare ett
            sätt är att införa utsläppshandel för båttrafiken. Det går faktiskt
            att lösa som en EU-fråga om bara den politiska viljan finns.
          </note>
          <note>
            Vid den här tiden på året ser vi tusentals fritidsbåtar sättas
            i sjön. Tyvärr finns det inga krav på kustkommunerna att de ska
            ge båtägarna möjlighet att lämna sitt toalettavfall i hamnen.
            I stället är det tonvis med rent ut sagt skit som går ut i havet
            varje dag under sommaren. Också detta är ett viktigt problem som
            vi måste rätta till om vi ska kunna vända trenden för våra hotade
            hav.
          </note>
          <note>
            Helcoms aktionsplan för Östersjön antogs den 15 november 2007.
            Den innehåller fyra prioriterade områden: övergödning, farliga
            ämnen, bevarande av biologisk mångfald samt sjöfartens miljöproblem.
            Det fina med överenskommelsen är att bördefördelningen är klar.
            Sverige vet hur många ton kväve och hur många ton fosfor som ska
            bort. Sverige är ett av de länder som har störst börda att klara
            av. Det går inte för oss eller för något annat land att säga att
            den uppgiften får någon annan klara av. Alla har fått sina bördor.
          </note>
          <note>
            Herr talman! För några månader sedan hade jag möjlighet att delta
            i en konferens i Sankt Petersburg där just frågan om implementeringen
            av åtgärderna för att nå målen i aktionsplanen diskuterades. Under
            konferensen fanns en stor oro över att ländernas politiker är
            för sent ute och att de styrande inte inser nödvändigheten av
            ett snabbt agerande.
          </note>
          <note>
            Jag delar den oron. Förslag på åtgärder måste tas fram. Jag kan
            lova Moderaterna och deras stödpartier att om ni tar fasta på
            det förslag som Havsmiljöutredningen kom med i förra veckan kommer
            ni att ha ett gott stöd i ryggen från oppositionen. Men då måste
            ni inse att även fisket är en miljöfråga. Ni måste inse att jordbrukets
            djurhållning måste prövas utifrån en miljöbelastning. Ni måste
            inse att eventuella dikningar och gödning av skogen är en miljöfråga
            som till slut blir en havsmiljöfråga. Det är dags för regeringen
            att presentera de åtgärder som ska vidtas för att minska kväve-
            och fosforutsläppen.
          </note>
          <note>
            Vilka krav ställer regeringen på jordbruket? Vilka åtgärder ska
            vidtas för att åtgärda alla enskilda avlopp? Det är dags för kraftfulla
            åtgärder.
          </note>
          <note>
            Till sist, herr talman, vill jag säga att den nuvarande regeringen
            med sina stödpartier framhäver sig själv på i stort sett alla
            områden oftast helt utan självinsikt. Ett av de områden där den
            brukar framhäva sig är hur duktig man är inom EU och hur mycket
            regeringens företrädare kan påverka.
          </note>
          <note>
            Jag vill skicka med en fråga som regeringen kan driva. Jag har
            gjort det förr, men troligen har frågan glömts bort. Den handlar
            om de sjunkna vraken utefter vår kust. De är en stor potentiell
            miljöfara. Nu i slutet av maj ska departementet och Statskontoret
            meddela vilken myndighet som ska ha ansvaret. Mitt förslag är
            att ansvarsfördelningen till stor del ska vila på EU. Tyskland,
            England och Frankrike bör alla känna ett stort ansvar i frågan.
            Ni regeringsföreträdare som anser att ni har ett så stort inflytande
            över besluten i EU kan inte ni se till att bestämma att EU ska
            ta ett ekonomiskt ansvar i denna fråga? Alla vet att de har ett
            moraliskt ansvar; det är otvetydigt. Med den uppmaningen vill
            jag tacka för mig.
          </note>
          <note type="speaker">
            Anf. 168 ANITA BRODÉN (fp) replik:
          </note>
          <note>
            Herr talman! Det är svårt att låta bli att kommentera några av
            de salvor som Jan-Olof Larsson har framfört här.
          </note>
          <note>
            Det är stora problem som Jan-Olof lyfter fram, algblomning, 5
            000 som dör varje år, sjunkna fartyg med mera. Det har räknats
            upp oändligt mycket. Jag är frestad att ställa den fråga igen
            som jag har ställt tidigare. Uppkom alla de här problemen i september
            2006? Eller var det så, för att vara något ödmjuk, att några av
            de här problemen fanns redan tidigare? Den tidigare regeringen
            hade chans att ta tag i de här frågorna under ett antal år. Vi
            har inte löst alla de här frågorna ännu, men det finns en enorm
            ambition. Det finns en otrolig kraft och vilja att undan för undan
            beta av detta. Vi vill, precis som vi utgår ifrån att också oppositionen
            vill, ha en god miljö och efterlämna en miljö som är ännu bättre
            till nästa generation.
          </note>
          <note>
            Jag har några konkreta frågor till Jan-Olof Larsson. Den ena
            frågan är: Varför kan vi inte tillsammans känna en stolthet över
            att vi inom EU framgångsrikt kan driva bland annat de här frågorna?
            Det har visat sig på klimatområdet, på miljöområdet och på fiskeområdet.
            Låt oss i stället vara tacksamma för det, känna en stolthet och
            få kraft att jobba vidare.
          </note>
          <note type="speaker">
            Anf. 169 JAN-OLOF LARSSON (s) replik:
          </note>
          <note>
            Herr talman! Problemet fanns före 2006, men det finns också efter
            2006. Det är viktigt att ni kommer ihåg det. De försvann inte
            2006, utan vi måste fortsätta att jobba med dem.
          </note>
          <note>
            Låt mig ta ett exempel som har varit uppe här till diskussion,
            nämligen partiklar i luften. Det är många som dör av det i Europa
            och Sverige. Det är många barn som får astma och nedsatt lungfunktion
            för livet här i Stockholm, Göteborg, Malmö och de andra stora
            städerna. Vad gjorde regeringen åt det? Jo, man utjämnade skatteskillnaden
            mellan en relativt bra kvalitet på dieselmarknaden och en sämre
            kvalitet. Det innebär att vi får mer partiklar i luften i varenda
            stad. Det innebär att fler barn blir drabbade av astma. Det innebär
            att fler barn får bestående luftrörsproblem hela livet på grund
            av det beslut som regeringen fattade. Det är ett exempel där det
            går bakåt.
          </note>
          <note>
            Jo, vi kan vara stolta över att vi jobbar i EU, och det gjorde
            vi förut också. Men från och med 2006 har det lyst fram lite grann
            att EU inte verkar ha funnits för den svenska regeringen före
            2006. Det kom först 2006 när ni åkte ned. Men vi har haft kommissionärer
            och ministrar som har gjort ett jättejobb inom EU och nått bra
            resultat. Jag vet inte om ni har hört talas om att Margareta Winberg
            var nere och drev jordbrukspolitik eller Margot Wallström som
            fortfarande är kommissionär. Hon finns där nere och har gjort
            ett jättebra jobb. Det ska vi vara stolta över.
          </note>
          <note type="speaker">
            Anf. 170 ANITA BRODÉN (fp) replik:
          </note>
          <note>
            Herr talman! Jag vill upprepa det jag sade till Per Bolund under
            mitt anförande när det gäller partiklar. Miljökvalitetsnormen
            inom EU är ett av de starkaste och viktigaste beslut som vi har
            varit med och fattat. Vi nämnde fortsatta diskussioner om dubbdäck,
            andra bilar och satsningar på allmänna kommunikationer.
          </note>
          <note>
            Jag räknade upp ganska många konkreta beslut och uppdrag som
            vi redan har satt i gång. Det var bland annat något som Socialdemokraterna
            har efterfrågat, nämligen ett havsmiljöinstitut. Visst är det
            positivt att vi har gått från ord till handling? Jag räknade också
            upp en hel del av de andra konkreta åtgärderna som vi har vidtagit
            för att få en bättre miljö. Jag vet att Jan-Olof Larsson var flitig
            att anteckna dem. Det rörde både Västerhavet och Östersjön. Det
            handlade om både luft och vatten.
          </note>
          <note>
            Herr talman! Jag tänker avsluta med att ställa kanske den svåraste
            fråga som jag någonsin ställt till Jan-Olof Larsson. Jag tror
            att det är väldigt viktigt. Det här är inte någon pajkastning.
            De här frågorna är mycket viktigare än så. Här behöver vi framför
            allt samarbeta inom EU men även nationellt över blockgränserna.
            Då kommer min fråga: Finns det någonting som regeringen gör bra,
            Jan-Olof, och som ni är beredda att backa upp? Det vore fantastiskt
            roligt att också få kredit för det vi gör. Vi försöker ge er kredit.
            Låt oss i stället arbeta målmedvetet, konsekvent och framåt och
            ha det gemensamma målet i sikte!
          </note>
          <note type="speaker">
            Anf. 171 JAN-OLOF LARSSON (s) replik:
          </note>
          <note>
            Herr talman! Låt mig börja med det som ni gör bra. Jag tyckte
            att det var bra när Sofia Arkelsten sade att ni antog Göran Enanders
            utredning som ett regeringsförslag. Det är starkt. Det är tufft.
          </note>
          <note>
            Sedan vill jag gå in på det här med partiklarna igen. Du kan
            inte skylla på EU:s normer när regeringen har beslutat att sänka
            kvaliteten på drivmedlen genom en skattemässig utjämning. Det
            innebär att fler barn i Stockholm, Göteborg, Malmö och andra städer
            får astma. Det är betydligt fler barn som får astma och fler som
            dör i Sverige på grund av era beslut. Det måste du ta ansvar för.
            Det är förskräckligt om du står och skyller det på någon annan.
          </note>
          <note>
            Jag hörde när du pratade med Per Bolund förut om fisket. Det
            har aldrig någonsin varit så stor skillnad mellan vad Ices rekommenderar
            och vad kommissionen har gått med på. Trots att man har sänkt
            nivåerna har det aldrig varit så stor skillnad mellan forskarnas
            råd och kommissionens beslut. Det kan du höra från vilken forskare
            som helst som har undersökt det här. Det är ett oerhört dåligt
            resultat. Tar det slut på torsken i Östersjön och Västerhavet,
            som är ännu sämre ute, har ni ett jätteansvar för detta. Det måste
            du inse. Du kan inte skylla på EU eller andra. Nu måste du ta
            ansvar för det ni ska göra och komma med vettiga förslag och åtgärder.
          </note>
          <note>
            Överläggningen var härmed avslutad.
          </note>
          <note>
            13 § Ny instansordning för arbetsmiljöärenden
          </note>
          <note>
            Föredrogs
          </note>
          <note type="speaker">
            Anf. 172 ANNA KÖNIG JERLMYR (m):
          </note>
          <note>
            Herr talman! Den här debatten kommer att avhandla propositionen
            med namnet Ny instansordning för arbetsmiljöärenden . Ändringar
            genomförs i arbetsmiljölagen, arbetstidslagen, lagen om arbetstid
            vid vägtransportarbete och lagen om arbetstid med mera för flygpersonal
            inom civilflyget.
          </note>
          <note>
            I dag ska vissa av Arbetsmiljöverkets beslut överklagas hos regeringen.
            De här ändringarna innebär att överklagande av Arbetsmiljöverkets
            beslut alltid ska ske hos allmän förvaltningsdomstol med början
            i den länsrätt inom vars domkrets ärendet först prövats. Förslaget
            innebär också att prövningstillstånd ska krävas vid överklagande
            till kammarrätten.
          </note>
          <note>
            Bakgrunden till förslaget är att prövningen från olika förvaltningsärenden
            under de senaste 20 åren successivt har flyttats från regeringen
            till domstolar eller i vissa fall till särskilda myndigheter.
            Ett av de ursprungliga skälen till ordningen att regeringen överprövar
            Arbetsmiljöverkets beslut enligt arbetsmiljölagen var att beslut
            fattas av partssammansatta organ, men enligt arbetsmiljölagen
            fattas inte de här besluten på det sättet längre.
          </note>
          <note>
            Herr talman! Jag yrkar därmed bifall till utskottets förslag
            och avslag på motionerna.
          </note>
          <note>
            Jag kan också nämna att lagändringarna föreslås träda i kraft
            den 1 juli 2008. Med detta sagt ser jag fram emot en givande och
            spännande debatt.
          </note>
          <note type="speaker">
            Anf. 173 SYLVIA LINDGREN (s):
          </note>
          <note>
            Herr talman! Jag börjar med att yrka bifall till den reservation
            som bifogats betänkandet och som Socialdemokraterna, Vänsterpartiet
            och Miljöpartiet står bakom.
          </note>
          <note>
            Herr talman! Vi är många som känner stor oro över utvecklingen
            på den svenska arbetsmarknaden och i detta fall i synnerhet den
            borgerliga regeringens syn på arbetsmiljöarbetet.
          </note>
          <note>
            Flera gånger har vi hört arbetsmarknadsministern från talarstolen
            uttala att de besparingar som görs på bland annat Arbetsmarknadsverket
            och avvecklingen av Arbetslivsinstitutet är viktiga förutsättningar
            för regeringens satsningar på att få fler i arbete.
          </note>
          <note>
            Därmed, herr talman, uttrycker man en motsättning antingeneller.
            Vi socialdemokrater har en helt annan syn på arbetslivet. Det
            logiska måste vara att satsa på förebyggande arbetsmiljöinsatser
            för att minska riskerna för att människor slås ut från arbetslivet
            och hamnar i det utanförskap som borgerligheten säger sig värna
            om, något som man inte lever upp till.
          </note>
          <note>
            Det här synsättet upprepas gång efter annan, nu också konkret
            i det ärende som vi behandlar. Vi socialdemokrater har i tidigare
            motioner presenterat ett antal förslag som syftar till att stärka
            arbetsmiljön eftersom vi befarar att regeringens besparingar inom
            det här området kommer att leda till att antalet arbetsrelaterade
            olyckor ökar och att en större utslagning från arbetslivet sker.
          </note>
          <note>
            Det går inte att komma ifrån att den nu föreslagna förändringen
            innebär att parternas inflytande över hanteringen av arbetsmiljöärendena
            försvagas. Det innebär också att bördan på de fackliga organisationerna
            ökar eftersom det naturligtvis blir så att mer tid och resurser
            behövs för att driva fall i domstol. Mer om detta står att läsa
            i motionen med anledning av propositionen, i remissutlåtanden
            och i reservationen.
          </note>
          <note>
            Som jag sade inledningsvis är vi socialdemokrater oroliga för
            utvecklingen på svensk arbetsmarknad, vilket självklart också
            hänger samman med de stora sparbetingen.
          </note>
          <note>
            Tolkningen av arbetsmiljölagen och dess föreskrifter förutsätter
            ofta bedömningar av social och teknisk mognad i samhället och
            av berörd bransch. En domstol kan, enligt det förslag som nu ligger
            på bordet, få svårigheter med den typen av bedömningar. Sociala
            och psykosociala frågor, arbetets innehåll och arbetsorganisationen
            är bara några exempel på det. Förslaget innebär att länsrätterna
            får sammanlagt ca 70 fler mål att handlägga per år. Har länsrätten
            resurser att göra en allsidig bedömning av ett arbetsmiljöärende,
            bedöma en bransch eller rent av besöka en arbetsplats?
          </note>
          <note>
            Remissinstanserna har uttryckt oro över detta. Det gör vi socialdemokrater
            också.
          </note>
          <note>
            Genom att låta parterna delta i tolkningen av reglerna och låta
            regeringen avgöra principiella ärenden är det möjligt att behålla
            en modell som bättre kan anpassas till de nya förutsättningarna.
            Det borde väl vara en styrka vid utvecklingen av konkurrenskraftig
            och långsiktigt hållbar arbetsmiljö.
          </note>
          <note>
            Det här är kontentan av förslagen:
          </note>
          <note>
            Parternas medverkan i arbetsmiljöärenden beskärs och arbetsorganisationernas
            inflytande över arbetsmiljöfrågorna minskar.
          </note>
          <note>
            Förslaget ökar bördan på de fackliga organisationerna genom att
            det tar mer tid i anspråk att driva fallen i domstol. Skyddsombudens
            utbildning är i dag främst inriktad på förebyggande av ohälsa
            och olycksfall på arbetsplatserna och inte på juridisk utbildning.
            Omsättningen på skyddsombud är naturligtvis också en del i detta.
          </note>
          <note>
            I dag begär regeringen in yttranden från Arbetsmiljöverket när
            det behövs. Om Arbetsmiljöverket blir part i en domstolsprocess
            kommer domstolen att kommunicera alla inlagor med verket.
          </note>
          <note>
            Med de kraftiga nedskärningar som den borgerliga regeringen ålagt
            Arbetsmiljöverket, vilket bland annat innebär att man förlorar
            ca 225 årsarbetskrafter, ger man knappast verket några goda förutsättningar
            att hantera det nya uppdraget.
          </note>
          <note>
            Det är lätt att riva ned. Avsaknaden av incitament och resurser
            innebär tyvärr också avsaknad av trovärdighet. Då, herr talman,
            är det ganska enkelt att yrka bifall till reservation nr 1.
          </note>
          <note type="speaker">
            Anf. 174 TORBJÖRN BJÖRLUND (v):
          </note>
          <note>
            Herr talman! Jag tycker att det här betänkandet om en ny instansordning
            för arbetsmiljöärenden tydligt visar den skiljelinje som går mellan
            den borgerliga alliansen och oppositionen när det gäller synen
            på arbetsmarknadspolitiken i stort och arbetsmiljöpolitiken i
            synnerhet.
          </note>
          <note>
            Jag börjar med att yrka bifall till den gemensamma reservation
            som vi har lämnat från Vänsterpartiet, Socialdemokraterna och
            Miljöpartiet.
          </note>
          <note>
            Vi i Vänsterpartiet är kritiska till den förändring som föreslås
            när det gäller instansordningen för arbetsmiljöärenden. Vårt huvudsakliga
            motiv är den framtida bristen på inflytande från arbetsmarknadens
            parter. Den kunskap som de besitter måste tas till vara på ett
            bättre sätt. Speciellt kritiska är vi med tanke på den arbetsmarknadspolitik
            som den här regeringen för och som, trots alla vackra ord, starkt
            missgynnar fackföreningarna.
          </note>
          <note>
            För att stärka arbetsmiljöarbetet har parterna en betydelsefull
            roll att ge ett bra underlag till de beslut som ska fattas i domstol
            och som ska ge underlag till hur man hanterar arbetsmiljöfrågor
            i stort. Om parternas inflytande minskar kommer vi att få en annorlunda
            och sämre hantering av arbetsmiljöfrågorna även inom rättsväsendet.
            Det borde vara självklart att man ser det även från majoritetens
            sida.
          </note>
          <note>
            Det kommer också att vara svårare för Arbetsmiljöverket att,
            med den minskning av medel de har fått, vara den resurs de behöver
            vara i de här frågorna, speciellt om även länsrätterna riskerar
            att lida brist på resurser för att hantera det här på ett bra
            sätt och göra en bra bedömning. Efter nedskärningen av arbetslivsforskningen
            kommer också den kunskapsbank som utgörs av parterna och Arbetsmiljöverket
            att vara allt viktigare när det gäller arbetsmiljöarbetets utveckling.
          </note>
          <note>
            Det gäller speciellt skyddsombudens arbete. Det är de som dagligdags
            arbetar med frågorna. Deras erfarenhet och kunskap är oerhört
            viktig när det gäller bedömning av de arbetsmiljöproblem som uppstår
            och som måste hanteras på ett bra och rättssäkert sätt. Med det
            här sättet att arbeta kommer det att vara mer resurskrävande för
            fackföreningarna att driva ärenden i länsrätten och om man ska
            överpröva till kammarrätten.
          </note>
          <note>
            Vi i Vänsterpartiet har i vår motion skrivit ett förbehåll för
            att det här nya sättet ska fungera. Vi vill ha en partssammansatt
            instans som måste få yttra sig. Det borde vara ett naturligt krav
            att man för in det i processen. Den specialkompetens de har är
            nödvändig för att man ska få ett säkert förfarande.
          </note>
          <note>
            Domstolsväsendet har i övrigt anpassats efter olika uppgifter.
            Det kan göras även på det här området.
          </note>
          <note>
            I den här uppfattningen har vi stöd framför allt av de fackliga
            organisationerna. De har med samma argumentation krävt en partssammansatt
            instans som får yttra sig före behandlingen av ett ärende i länsrätten
            och även över ansökningar om prövningstillstånd till kammarrätten.
          </note>
          <note>
            Det krävs naturligtvis att det avsätts medel för att man ska
            klara av det. Dessutom anser vi att Arbetsmiljöverket måste tillföras
            de medel som krävs för att klara av den ökade arbetsbörda som
            den nya instansordningen kommer att innebära även för dem.
          </note>
          <note type="speaker">
            Anf. 175 ULF HOLM (mp):
          </note>
          <note>
            Herr talman! Den borgerliga regeringen, påhejad av de borgerliga
            ledamöterna i utskottet, vill att den ordning som finns i dag
            med överklagande av beslut hos Arbetsmiljöverket flyttas från
            regeringen till allmän förvaltningsdomstol.
          </note>
          <note>
            Frågan kan tyckas ganska enkel och problemfri, men så är det
            inte. Det som skiljer oss åt i denna fråga är synen på arbetsmarknadens
            parter och vilka förutsättningar Arbetsmiljöverket har att hantera
            frågorna med tanke på de kraftiga nedskärningar som den borgerliga
            majoriteten genomfört de senaste åren.
          </note>
          <note>
            I betänkandet skriver utskottsmajoriteten att den framtida arbetsmiljöpolitiken
            kommer att fortsätta och utföras i en bred samverkan och diskussion
            med arbetsmarknadens parter och andra aktörer på området. Samtidigt
            lägger man fram förslag som innebär att parternas inflytande över
            hanteringen av arbetsmiljöärenden försvagas; deras inflytande
            över arbetsmiljöfrågorna minskar. Detta är givetvis väldigt negativt.
            I stället borde parterna användas mer aktivt i just arbetsmiljöfrågor,
            och deras kunskaper borde tas till vara i större utsträckning
            än i dag.
          </note>
          <note>
            Det är givetvis uppenbart att det kommer att krävas mer resurser
            hos de fackliga organisationerna för att driva ärenden i domstol.
            Därför frågar jag den borgerliga majoriteten: Hur hänger det ihop?
            Ni skriver en sak men gör något helt annat.
          </note>
          <note>
            Fru talman! Regeringen skriver i propositionen att Domstolsverket
            kommer att tillföras ökade ekonomiska resurser eftersom länsrätterna
            kommer att få ca 70 fler ärenden per år att hantera. Regeringen
            gör också bedömningen att Arbetsmiljöverket kommer att få en ökad
            börda, men i det fallet tillför man inga extra ekonomiska medel.
            Det är ganska ologiskt. Från Miljöpartiets sida tycker vi att
            det är orimligt att lägga fler och mer krävande arbetsuppgifter
            på Arbetsmiljöverket samtidigt som inga extra ekonomiska resurser
            tillförs.
          </note>
          <note>
            Den borgerliga utskottsmajoriteten skriver att Arbetsmiljöverket
            bör kunna hantera denna nya situation inom ramen för verkets befintliga
            organisation och budget. Det betyder i klartext att något måste
            bli lidande eftersom Arbetsmiljöverket redan i dag är slimmat
            till ett absolut minimum. Några nya pengar till Arbetsmiljöverket
            lär uppenbarligen inte komma i det kommande budgetförslaget från
            regeringen.
          </note>
          <note>
            Sedan den borgerliga majoriteten tog över har över hundra personer
            fått lämna Arbetsmiljöverket. Effekten av detta kommer vi med
            all säkerhet att få se längre fram när arbetsmiljöproblemen ökar
            på arbetsplatserna. När det gäller neddragningar vid Arbetsmiljöverket
            argumenterar den borgerliga majoriteten för att anslagen till
            Arbetsmiljöverket nu kommer att ligga på samma nivå som i slutet
            av 90-talet och att detta bör räcka. Men de glömmer att tillägga
            att Arbetsmiljöverket jämfört med 90-talet i dag har fler och
            mer betungande arbetsuppgifter som ska utföras.
          </note>
          <note>
            Det är helt riktigt att den tidigare majoriteten i riksdagen,
            bestående av Socialdemokraterna, Vänstern och Miljöpartiet, kraftigt
            höjde anslagen i början av 2000-talet. Det gjorde vi för att vi
            ansåg, och anser fortfarande, att arbetsmiljöfrågorna är oerhört
            viktiga, och de uppgifter som Arbetsmiljöverket sysslar med ska
            vara kraftigt prioriterade. Att förhindra att vi har dåliga arbetsmiljöer
            på våra arbetsplatser är något vi borde satsa mer på, inte mindre.
            En god hälsa lönar sig samhällsekonomiskt, inte minst genom att
            det mänskliga lidandet på arbetsplatserna minskar.
          </note>
          <note>
            När fler och fler arbetar krävs mer resurser på Arbetsmiljöverket.
            Vill man att förslitningsskador och psykisk ohälsa ska minska
            och olyckor på arbetsplatserna förhindras krävs ett förebyggande
            arbete, vilket Arbetsmiljöverket genom det systematiska arbetsmiljöarbetet
            varit en garant för. Det är också viktigt att de fackliga parterna
            är delaktiga i arbetsmiljöarbetet eftersom de känner till verksamheten
            på arbetsplatserna. Miljöpartiet anser att mer resurser måste
            ges till Arbetsmiljöverket.
          </note>
          <note>
            Om det inte med tydlighet redan framgått upprepar jag att vi
            yrkar bifall till reservationen från Socialdemokraterna, Vänstern
            och Miljöpartiet och därmed avslag på propositionen och utskottets
            förslag i betänkandet.
          </note>
          <note type="speaker">
            Anf. 176 JAN ERICSON (m):
          </note>
          <note>
            Fru talman! Redan 1984 angav den dåvarande s-regeringen att det
            länge varit en strävan att avlasta regeringen ärenden av löpande
            art så att statsråden skulle få mer tid för större och mer övergripande
            frågor. De senaste 20 åren har prövning av olika förvaltningsärenden
            successivt flyttats över från regeringen till domstolarna just
            för att regering och departement ska få större möjligheter att
            prioritera politiska uppgifter. Det är naturligt att detta även
            ska börja gälla för ärenden som rör arbetsmiljöfrågor. Det finns
            inget rationellt skäl att undanta just dessa frågor från den ordning
            som gäller i övrigt.
          </note>
          <note>
            Socialdemokraterna invänder i sin motion mot två saker. Den första
            invändningen är att ett överklagande av Arbetsmiljöverkets beslut
            kan medföra behov av politiska ställningstaganden som en domstol
            inte ska göra och att regeringen därför ska ha sista ordet även
            i framtiden. Det är naturligtvis mycket glädjande att oppositionen
            har större förtroende för alliansregeringen än för svenska domstolar
            när det gäller arbetsmiljöfrågorna. Så brukar det normalt inte
            låta i debatten.
          </note>
          <note>
            Ändå är det ett anmärkningsvärt ställningstagande. Det strider
            mot själva grunden för svensk och europeisk demokrati och rättssäkerhet
            där man brukar vara noga med att skilja mellan den lagstiftande,
            verkställande och dömande makten. Om regering eller riksdag finner
            att en föreskrift eller lagregel tillämpas på ett sätt som inte
            är önskvärt ska man naturligtvis ta initiativ till att ändra lagregeln.
            Däremot är det synnerligen olämpligt om regeringen gör en politisk
            tolkning av en lagregel eller föreskrift för att man inte tycker
            att regeln ger rätt utfall.
          </note>
          <note>
            Den andra invändningen från Socialdemokraterna, som också finns
            i oppositionens gemensamma reservation, är att det finns risk
            för att domstolen inte har resurser att göra en allsidig bedömning
            av ett arbetsmiljöärende. Denna invändning känns inte särskilt
            relevant. Visst förekommer det av naturliga skäl ett antal komplicerade
            ärenden inom arbetsmiljöområdet som kommer att kräva en omfattande
            analys från domstolen sida, men det är svårt att se att just arbetsmiljöfrågorna
            skulle vara mer komplicerade eller svårare för domstolen att hantera
            än alla andra komplicerade samhällsfrågor.
          </note>
          <note>
            Utskottets majoritet konstaterar också i betänkandet att eventuella
            intresseavvägningar självklart bör kunna hanteras på ett tillfredsställande
            sätt av de allmänna förvaltningsdomstolarna, som även i andra
            typer av mål tvingas göra sådana intresseavvägningar. När man
            läser oppositionens reservation får man intrycket att oppositionen
            närmast underkänner svenska domstolars och domstolsjuristers kompetens,
            vilket egentligen är ganska uppseendeväckande.
          </note>
          <note>
            Fru talman! Oppositionen talar i sin reservation också om vikten
            av att Arbetsmiljöverket har möjlighet att utnyttja arbetsmarknadens
            parter som kunskapskälla i arbetsmiljöfrågor. Det är svårt att
            ha någon invändning mot detta i sak. Så fungerar det i dag, och
            det är inte något som alls förändras genom det lagförslag som
            denna debatt handlar om.
          </note>
          <note>
            Även i framtiden kommer det att finnas lika goda möjligheter
            som i dag till samråd mellan Arbetsmiljöverket och arbetsmarknadens
            parter. Exempelvis framgår det tydligt av regelverket att Arbetsmiljöverket
            ska samråda med representativa arbetsgivar- och arbetstagarorganisationer
            innan verket beslutar om olika föreskrifter och i större förvaltningsärenden
            samt även i övrigt när det behövs för verksamheten. Var och en
            som läser betänkandet i detta ärende måste rimligen inse att ingen
            del av dessa samrådsmöjligheter påverkas det minska genom att
            man överklagar redan fattade beslut i en domstol i stället för
            hos regeringen.
          </note>
          <note>
            Fru talman! Sammanfattningsvis innebär förslaget om en ny instansordning
            i arbetsmiljöärenden en naturlig förändring som jämställer dessa
            ärenden med andra viktiga samhällsfrågor som sedan länge avgörs
            i en domstol som sista instans. Inget av de anförda skälen mot
            den föreslagna förändringen känns relevant. Tvärtom är det en
            viktig reform för att avlasta regeringen en olämplig och onödig
            arbetsuppgift och samtidigt garantera att det är juridiska och
            inte politiska avvägningar som ska fälla avgörandet vid överklagande
            av myndighetsbeslut.
          </note>
          <note>
            Trots oppositionens starka tro på regeringen som sista instans
            i arbetsmiljömål yrkar jag bifall till utskottets förslag i betänkandet
            och avslag på motionerna.
          </note>
          <note>
            I detta anförande instämde Reza Khelili Dylami och Anna König
            Jerlmyr (båda m), Tina Acketoft (fp), Désirée Pethrus Engström
            (kd) samt Lennart Levi (c).
          </note>
          <note type="speaker">
            Anf. 177 TORBJÖRN BJÖRLUND (v) replik:
          </note>
          <note>
            Fru talman! Jan Ericson är rätt så vältalig när det gäller att
            försvara det här betänkandet, men det finns några saker som jag
            tycker är lite märkliga som han lyfter upp.
          </note>
          <note>
            Du citerar våra reservationer och våra motioner och så vidare.
            Då finns det en del saker som du på något sätt försöker undervärdera.
          </note>
          <note>
            Vi har ett förslag om att ha något slags partssammansatt instans
            för att ta till vara den kunskap som finns i den här rättsprocessen.
            Det är det som vi egentligen är ute efter. Att Arbetsmiljöverket
            och parterna samverkar i föreskriftsarbete och sådant är jättebra.
            Men det här handlar faktiskt om rättsprövning av olika saker som
            då lyfts till en domstol. Där kan man definitivt behöva nyttja
            den kunskap som finns hos parterna. Vi pratar om både arbetsgivare
            och fackföreningar.
          </note>
          <note>
            Problemet när det gäller de saker som ni gör från regeringens
            och alliansens sida är att det för det mesta är till men och negativt
            för just fackföreningarna. De kan belastas mer. De har inte något
            att säga till om när det gäller de här bitarna i domstolen.
          </note>
          <note>
            Vi underkänner inte domstolsväsendet. Men det finns i många olika
            sammanhang experter, kan man säga, som har en kompetens i olika
            frågor som ofta får vara med och hantera de här frågorna. Varför
            är det inte så när det gäller arbetsmiljöärenden? Det är ju väldigt
            komplicerade frågor, och kunskapen finns faktiskt oftast just
            hos parterna på arbetsmarknaden.
          </note>
          <note>
            Vi vet att Arbetsmiljöverket och andra instanser också har det
            här. Men jag tänker på dem som framför allt jobbar med det dagligdags
            och som har kunskap om detta. Det dyker upp nya problem också,
            för de kommer naturligtvis att hamna i domstolarna. Då är det
            faktiskt parterna.
          </note>
          <note>
            Frågan är: Vad har Jan Ericson och majoriteten emot det förslag
            som vi från Vänsterpartiet lägger fram, om att faktiskt sätta
            in en partssammansatt instans som får yttra sig om det här och
            hjälpa till? Skulle det vara något hinder för att få en mer rättssäker
            process?
          </note>
          <note type="speaker">
            Anf. 178 JAN ERICSON (m) replik:
          </note>
          <note>
            Fru talman! Jag är själv jurist. Det är inte någon speciellt
            vanlig lösning i svenskt rättsväsende att en partssammansatt grupp
            ska vara någon sorts extrainstans i en domstol. Det hela blir
            väldigt konstigt.
          </note>
          <note>
            Samtidigt finns det ingenting som hindrar en domstol. En domstol
            har rätt att ta in den information som man vill och att ta fram
            information på olika sätt om man känner att det behövs. Det finns
            alltså ingenting som hindrar att domstolen tar fram information
            från en facklig organisation om man känner att det skulle behövas.
          </note>
          <note>
            Jag har ett väldigt stort förtroende för våra domstolar. Jag
            tror att de löser de här frågorna. Jag har väldigt svårt att tro
            att just de här frågorna skulle vara så mycket mer komplicerade
            för en domstol än alla andra komplicerade frågor.
          </note>
          <note>
            Under min tid som jurist jag har jobbat i 15 år som jurist har
            jag sett ganska många knepiga ärenden hanteras i domstolar. De
            brukar faktiskt lösa de här problemen på olika sätt och anpassa
            sin verksamhet och den information de tar in utifrån vilka problem
            de ska lösa.
          </note>
          <note type="speaker">
            Anf. 179 TORBJÖRN BJÖRLUND (v) replik:
          </note>
          <note>
            Fru talman! Jag tror, i fråga om det arbete som jag har bedrivit
            när det gäller arbetsmiljö, att arbetsmiljöfrågorna faktiskt är
            lite speciella. Det är många gånger svårare att ta fram det här.
          </note>
          <note>
            Dessutom har vi en situation där allting på arbetsmiljöområdet
            skärs ned från regeringens sida. Forskningsbiten finns inte med.
            Att man ska få ett rättssäkert underlag när det gäller alla de
            här frågorna måste domstolen vilja ha med. Det finns inte tillgång
            till det, utifrån att man har dragit ned på Arbetslivsinstitutet
            och tagit bort det. Arbetsmiljöverket har inte tillräckliga resurser
            för att jobba med det. Facket har det inte. Skyddsombuden får
            inte det som de behöver ha. Då är det klart att även om domstolen
            kan ta in det här blir den delen kanske någonting som man inte
            gör därför att det inte finns tillgång till det här.
          </note>
          <note>
            Det är det som är grejen i det hela. Att skapa en partssammansatt
            instans där man ger resurser för att den faktiskt ska vara en
            tillgång i domstolarnas arbete måste ju vara mycket bättre. Det
            kan inte vara till men. Det kan inte vara negativt att ha det
            så, om nu domstolarna behöver ha den här kunskapen. Det är det
            som är vår poäng i det hela. Det är inte så att man egentligen
            på något sätt ändrar när det gäller instansärende.
          </note>
          <note>
            Vi har också skrivit i vår motion att det här säkert kan fungera
            om man tillgodoser just den biten. Men du måste se till att den
            kompetens som finns hos arbetsmarknadens parter tas till vara.
            Det är det som är själva kärnan i det vi säger. Jag kan inte se
            att det på något vis skulle stå i motsats till det som Jan Ericson
            också är ute efter.
          </note>
          <note>
            Varför inte ta in det här? Det krävs naturligtvis resurser. Det
            krävs pengar. Men det kräver vi i alla fall. Vi bör ha mycket
            mer på arbetsmiljöområdet.
          </note>
          <note>
            Att regeringen har dragit ned på Arbetsmiljöverket och tagit
            bort Arbetslivsinstitutet forskning finns alltså inte med gör
            att det här blir ännu svårare. Då är egentligen vårt krav eller
            vår önskan väl befogad. Det kanske till och med är ett bra förslag
            för att få det här att bli mycket bättre än med just det förslag
            som ligger i betänkandet.
          </note>
          <note type="speaker">
            Anf. 180 JAN ERICSON (m) replik:
          </note>
          <note>
            Fru talman! Jag var beredd på att diskussionen skulle handla
            om ALI och Arbetsmiljöverket, precis som vanligt. Det är ju den
            enda fråga som normalt brukar komma upp i alla diskussioner.
          </note>
          <note>
            Det är faktiskt så här, som vi har avhandlat i den här kammaren
            ett antal gånger: Arbetsmiljöverkets anslag kommer framöver att
            ligga ungefär på den nivå som det låg på i slutet av 1990-talet.
            Därför är det väldigt svårt att se den fruktansvärda nästan nedläggning
            som Torbjörn Björlund pratar om när det gäller Arbetsmiljöverket.
            Vi tror helt enkelt att de resurser som finns där kommer att räcka
            till den här verksamheten.
          </note>
          <note>
            Jag förstår inte den här oron när det gäller parternas medverkan.
            Parterna kommer ju att vara med under diskussionerna och när Arbetsmiljöverket
            fattar sina beslut. Det är de som sedan överklagas. Om det är
            en komplicerad fråga kommer man av handlingarna och underlagen
            i Arbetsmiljöverkets beslut att kunna se vad det har varit för
            diskussioner. Det kommer också en domstol att kunna ta del av.
            Parternas åsikter under en diskussion fram till ett avgörande
            hos Arbetsmiljöverket kommer givetvis att finnas tillgängliga
            för domstolen.
          </note>
          <note>
            Jag vet inte vad det är för någonting nytt som man i så fall
            skulle komma fram till. Jag tror inte att Torbjörn Björlund behöver
            vara så orolig för att parterna inte kommer att ha inflytande
            över arbetsmiljöfrågorna. Så som förslaget ligger kommer de att
            fortsätta att ha det.
          </note>
          <note type="speaker">
            Anf. 181 SYLVIA LINDGREN (s) replik:
          </note>
          <note>
            Fru talman! Jan Ericson säger att han blir fundersam över oppositionen,
            och så drar han upp det här med att vi inte skulle vilja ställa
            upp på att avlasta regeringen. Vi skulle säkerligen vilja avlasta
            regeringen väldigt mycket. Men i den här frågan låter det nästan
            som att man inte har tittat på konsekvenserna av det här genomförandet,
            utan orsaken är att man vill avlasta regeringen arbete. Den problematiken
            och den diskussionen kan man självklart inte ställa upp på.
          </note>
          <note>
            Det jag och vi socialdemokrater skulle ha önskat är att man hade
            initierat åtgärder för att stärka arbetsmiljön. Men i stället,
            Jan Ericson, har man gjort tvärtom. Man har dragit ned resurserna
            för Arbetsmiljöverket. Det har blivit färre inspektörer som jobbar
            inom den verksamheten. Jag rabblade upp flera indragningar i mitt
            anförande. Dessutom är det Arbetslivsinstitutet, där den samlade
            kunskapen försvinner.
          </note>
          <note>
            Det är klart att vi socialdemokrater ser med stor oro på den
            här utvecklingen och mycket av det som också remissinstanserna
            säger. Jag tänker på Arbetsmiljöverkets mindre resurser och mindre
            inflytande för de fackliga organisationerna. Tror inte Jan Ericson
            på det?
          </note>
          <note type="speaker">
            Anf. 182 JAN ERICSON (m) replik:
          </note>
          <note>
            Fru talman! Nej, det gör han inte. Jag tror inte på det. Jag
            tror att inflytandet för de fackliga organisationerna och för
            arbetsmarknadens parter totalt sett inte alls kommer att påverkas
            av detta, helt enkelt eftersom det här handlar om själva överklagandet
            av ett redan fattat beslut. Och när det gäller det beslut som
            har fattats har parterna normalt varit med under den diskussionen
            eller på olika sätt påverkat de förordningar och föreskrifter
            som leder fram till beslutet. Jag tror att parternas inflytande
            kommer att vara lika bra som det är i dag.
          </note>
          <note>
            Den här debatten handlar om instansordningen vid överklagande.
            Den handlar inte om resurserna hos Arbetsmiljöverket och framför
            allt inte om Arbetslivsinstitutet. Men jag kan i alla fall påminna
            om att regeringen har påbörjat ett omfattande arbete just för
            att lyfta upp de viktiga arbetsmiljöfrågorna i framtiden.
          </note>
          <note>
            Vi kommer säkert att få anledning att återkomma till detta i
            en massa andra debatter framöver. Jag har en liten känsla av att
            min efterföljande talare också kommer att beröra de här frågorna.
            Men i dag ska vi diskutera det betänkande som ligger på bordet,
            och det gäller instansordningen för arbetsmiljöärenden.
          </note>
          <note>
            En av anledningarna till att man gör det här är faktiskt att
            man helt enkelt vill flytta bort den här typen av frågor från
            regeringen och i stället låta ärenden avgöras i en domstol. Som
            jag sade när jag inledde mitt anförande sade Socialdemokraterna
            redan 1984 att det är en strävan att man ska avlasta regeringen
            löpande ärenden, så att statsråden kan ägna sig åt de större och
            övergripande frågorna. Det är precis det som det här går ut på.
          </note>
          <note type="speaker">
            Anf. 183 SYLVIA LINDGREN (s) replik:
          </note>
          <note>
            Fru talman! Men man måste se konsekvenserna. Man kan inte föra
            över arbetsuppgifter till andra och sedan inte ge resurser för
            detta. Man måste också lösa inflytandefrågorna för de fackliga
            organisationerna.
          </note>
          <note>
            Tolkningarna av arbetsmiljölagen och dess föreskrifter förutsätter
            många gånger bedömningar av både social och teknisk mognad i samhället
            och inte minst av branscher.
          </note>
          <note>
            Flera remissinstanser anser att domstolarna kan få svårigheter
            med dessa bedömningar, främst när det gäller sociala och psykosociala
            förhållanden, vad arbetsorganisationen innehåller och så vidare.
            En överklagan av Arbetsmiljöverkets beslut kan också medföra politiska
            ställningstaganden som en domstol inte ska göra. Det finns konsekvenser
            som inte är berörda. Det är det som vi vänder oss mot. Detta är
            slarvigt genomfört. Men jag förstår det, om det är av endast ett
            enda motiv som Jan Ericson framför detta, nämligen att avlasta
            regeringen arbetsuppgifter. Det står också i utskottets ställningstagande.
          </note>
          <note>
            Nu sade Jan Ericson att kommande debattör kommer att ta upp dessa
            frågor men att man också har genomfört väldigt mycket samråd och
            så vidare om detta. Det var ett seminarium om arbetsmiljöfrågorna
            och utanförskapet i augusti. Sedan kom tankeramarna. Därefter
            kom det i början av april en inbjudan från regeringen till en
            diskussion med parterna om dessa frågor. Det är det som har varit,
            ingenting mer. Det tycker inte jag bådar gott för det samarbete
            och de diskussioner som ska vara. Tittar man på vilka åtgärder
            som man vidtar och vilka konsekvenser de får ser jag att det är
            tydligt. Det ger tyvärr inte något större förtroende för regeringen
            i arbetsmiljöarbetet, och det beklagar jag.
          </note>
          <note type="speaker">
            Anf. 184 JAN ERICSON (m) replik:
          </note>
          <note>
            Fru talman! Det är märkligt att den regering som Sylvia Lindgren
            säger är så värdelös i arbetsmiljöärenden ändå är önskvärd som
            sista instans att avgöra alla arbetsmiljöärenden. Det tycker jag
            faktiskt är väldigt spännande.
          </note>
          <note>
            När jag hör om social och teknisk mognad och att domstolen inte
            skulle klara av att göra dessa bedömningar av psykosociala frågor
            tycker jag att det är en väldigt märklig inställning med tanke
            på de oerhört komplexa ärenden som avgörs i domstolar i dag. Vi
            lever i ett väldigt komplicerat samhälle, och de flesta rättsfall,
            tvister och problem som kommer till domstolarna är oerhört komplicerade.
            Varför skulle inte en domstol kunna klara av att hantera ett komplicerat
            arbetsmiljöärende? Jag kan faktiskt inte förstå det. Jag kan inte
            förstå oron från Sylvia Lindgren över huvud taget i denna fråga.
          </note>
          <note type="speaker">
            Anf. 185 LENNART LEVI (c):
          </note>
          <note>
            Fru talman! Låt mig först nämna det som vi alla tycks vara överens
            om: Vi vill ha ett bra arbetsliv. Vi vill ha ett friskt arbetsliv.
            Vi vill inte att folk ska bli sjuka av det. Vi vill att folk ska
            må väl av det och vara produktiva. Det förenar oss alla. Jag tror
            inte att någon protesterar mot den slutsatsen.
          </note>
          <note>
            Frågan är hur vi ska åstadkomma detta. Jan Ericson har diskuterat
            ämnets juridiska aspekter. Jag är inte jurist och har väldigt
            svårt att delta i en sådan diskussion. Men jag har fullt förtroende
            för de slutsatser som han har dragit. Jag tror precis som han
            att en domstol är väl så kompetent att göra dessa bedömningar
            som någonsin ett regeringskansli. Det är inte så att våra statsråd,
            deras statssekreterare eller deras departementsråd och så vidare
            besitter en högre visdom som ger dem en insikt i förhållanden
            som jurister inte kan klara. Det är den ena saken.
          </note>
          <note>
            Den andra saken är att oppositionspartierna diskuterar som om
            förhållandena före september 2006 skulle ha varit väldigt idylliska.
            Jag har varit med i dessa utvecklingsfrågor i åtminstone 50 år,
            och jag vet att så inte var fallet. Jag vet att många människor
            slogs ut under resans gång av dåliga arbetsförhållanden. Vi hade
            en socialdemokratisk regering. Vi hade en socialdemokratisk arbetsmarknadsminister.
            Jag tvivlar inte på hans goda vilja. Men jag tvivlar på de direktiv
            och på de möjligheter att agera som han fick uppifrån från sin
            regeringschef.
          </note>
          <note>
            Sanningen är att utanförskapet ökade och var mycket högt. Just
            nu är det uppe i 551 000 personer som inte har ett jobb att gå
            till på grund av att de är förtidspensionerade. Det är inte en
            utveckling som uppkommer över en natt. Det är en utveckling som
            tar decennier. Det lät man ske, och man lät det hela fortlöpa.
          </note>
          <note>
            Jag har ett intryck av att oppositionspartierna väldigt gärna
            vill göra någonting åt det. Det erkännandet ska ges. Men hur?
            Jo, med inspektioner. Visst är inspektioner bra, och visst kan
            man inte alltid förlita sig på andra människors goda vilja. Det
            ska också göras domstolsprövningar. Ja, visst kommer även sådana
            att behövas fortsättningsvis.
          </note>
          <note>
            Men finns det inte en annan och möjligen effektivare och bättre
            modell? Det är att satsa på kunskap. Det behövs forskning. Det
            är sant att Arbetslivsinstitutets nedläggning orsakade en nedgång
            i forskningspotentialen med ungefär 200 miljoner. Men vi ska inte
            glömma att Fas varje år delar ut ungefär 150 miljoner till dessa
            ändamål. Partsorganet Afa delar ut ungefär lika mycket. Vinnova
            delade förra året ut 70 miljoner. Troligen blir det mer i dag.
            370 miljoner är inte att förakta. Men det är inte tillräckligt.
            Så långt har oppositionen rätt.
          </note>
          <note>
            Det som jag hoppas och tror är att en del av den deficit som
            har uppkommit kommer att rättas till i forskningspropositionen
            som kommer att läggas fram i höst. En del ytterligare medel kommer
            att tillskjutas.
          </note>
          <note>
            En möjligen ännu viktigare fråga är utbildning. Är det enbart
            skyddsombud, inspektörer eller jurister som ska hantera dessa
            frågor? Är det egentligen inte hela arbetslivet som ska göra det?
          </note>
          <note>
            Jag har en dröm, och den drömmen är att alla chefer i en inte
            alltför avlägsen framtid ska ha ett grundkunnande om arbetsmiljö
            och ledarskap. I dag har de inte det. Jag har tagit reda på att
            av de studenter som utbildas vid Kungliga Tekniska högskolan är
            det kanske 20 procent som får denna kunskap. 80 procent får den
            inte. Det är ett elände. Det borde vara omvända proportioner.
            80 procent borde kunna grundläggande data om vad folk behöver,
            vad folk förmår och vad som får folk att så att säga ticka, att
            må bra och fungera bra. Det är där som vi ska sätta in den stora
            åtgärden, att införa en obligatorisk utbildning. Jag förväntar
            mig visst motstånd från den akademiska kretsen eftersom det inte
            är alltid som de gillar obligatorier. Men jag tror faktiskt att
            obligatorier kommer att vara nödvändiga, så att nästa generation
            chefer, oavsett om det är civilingenjörer, civilekonomer, läkare,
            lärare, skolledare eller någon annan kategori, har ett grundkunnande
            om vad människor behöver, vad människor förmår och hur människor
            ska fungera fram till pensionsålderns inträdande. Då tänker jag
            på ålderspension och inte på förtidspension.
          </note>
          <note>
            I dag förtidspensioneras oerhört många alldeles för tidigt. Det
            är någonting som den dåliga arbetsmiljön också bidrar till. Det
            är där som vi ska sätta in stöten, och det är där som vi ska sätta
            in de förebyggande åtgärderna. På den punkten hoppas jag givetvis
            på enighet och på fullt stöd från både allianspartierna och oppositionspartierna.
          </note>
          <note>
            Fru talman! Med detta sagt yrkar jag bifall till propositionen
            och avslag på motionerna.
          </note>
          <note>
            I detta anförande instämde Anna König Jerlmyr (m).
          </note>
          <note type="speaker">
            Anf. 186 TORBJÖRN BJÖRLUND (v) replik:
          </note>
          <note>
            Fru talman! Egentligen begärde jag replik bara för att få tillfälle
            att prata lite med Lennart Levi som ju är en väldigt kompetent
            man på det här området. Vi tycker att det är kul att han finns
            med här, för ofta håller han med oss i oppositionen. Vi har ju
            många bra synpunkter där han faktiskt tycker likadant.
          </note>
          <note>
            Jag har några frågor som jag skulle vilja lyfta fram som Lennart
            Levi lite grann tog upp i sitt anförande. Den första frågan handlar
            om var man får tag på kunskap. Det här handlar ju om en rättsinstansordning
            som ska förändras och som på något sätt ska påverkas på bästa
            möjliga sätt och som ska få tag på underlag till sina beslut.
            Frågan är var den mesta kunskapen finns. Vi menar att den finns
            hos de fackliga organisationerna och hos arbetsgivarna som jobbar
            med detta varje dag.
          </note>
          <note>
            Den andra frågan är det historiska. Det var inte idylliskt före
            2006, och det vet vi alla. Men i debatten för man ofta fram att
            man kommer att hamna på en nivå som motsvarar slutet på 90-talet
            när det gäller resurser till arbetsmiljöarbete, och frågan är
            om det räcker med tanke på de arbetsmiljöproblem vi har i dag.
            Skulle man vara nöjd med lönen man hade för tio år sedan, bara
            för att det på något sätt ska räcka till? Jag tror inte det. Det
            finns alltså ett antal sådana frågor som måste lyftas fram.
          </note>
          <note>
            Samma sak gäller diskussionen om utanförskap. Vi har någonstans
            satt ett mål att hitta en väg till det vi vill kalla det goda
            arbetet, alltså där arbetsmiljön blir någonting naturligt att
            jobba med. Frågan är hur man ska kunna förebygga de nya problem
            som kommer inom arbetsmiljön när man drar ned på resurserna. Det
            handlar framför allt om forskningen. Vad jag vet har man i den
            kommande propositionen inte lovat något speciellt när det gäller
            arbetsmiljöforskning. Min fråga är: Finns det på något sätt några
            signaler om att just de bitarna kommer att vara prioriterade i
            forskningspropositionen?
          </note>
          <note type="speaker">
            Anf. 187 LENNART LEVI (c) replik:
          </note>
          <note>
            Fru talman! Jag kan inte förutse vad som kommer att stå i forskningspropositionen.
            Det är att överskatta mitt inflytande. Det är inte jag som skriver
            den. Men jag har haft möjlighet att kommunicera alliansens och
            mitt partis synpunkter på vad som bör stå i den till högskole-
            och forskningsministern, och mitt intryck är att han lyssnade
            med sympati och förståelse.
          </note>
          <note>
            Talaren har rätt i att det spelar roll varifrån kunskapen kommer.
            Varifrån kommer den då? Jo, den kommer från forskningen. Den kommer
            från den vetenskapliga världslitteraturen. Den finns i stora delar
            hos parterna; det är alldeles riktigt. Där ska den finnas, och
            där ska den tillämpas. Men det går inte att tillämpa den i ett
            lufttomt rum. Det måste till att alla berörda ges en mycket bättre
            kvalifikation, en mycket bättre kunskap på det här området, än
            de i dag har.
          </note>
          <note>
            Resursernas storlek spelar roll ja. Så är det utan tvekan. Utan
            pengar kan man inte göra någonting, men det spelar också roll
            hur man använder resurserna. Om man använder dem till en utbildning
            i universitetsvärlden är det exempelvis en ganska billig historia.
            Det kostar inte många miljoner att göra det. Gjorde man det på
            ett konsekvent sätt skulle enorma vinster kunna göras.
          </note>
          <note>
            Det goda arbetet ska vi sträva efter, och utanförskapet ska vi
            motarbeta på alla vis, vare sig det gäller arbetslivet eller i
            samhället utanför. Oppositionen har inte lyckats särskilt bra
            fram till september 2006. Ge oss chansen att visa att vi kan lyckas
            bättre och kanske rent av till en lägre kostnad!
          </note>
          <note type="speaker">
            Anf. 188 TORBJÖRN BJÖRLUND (v) replik:
          </note>
          <note>
            Fru talman! Jag vet inte om jag vågar lova något mer än fram
            till 2010. Sedan tror jag att vi kommer att försöka byta regering
            i alla fall.
          </note>
          <note>
            Det här med att skapa en bra utbildning hos cheferna är sympatiskt.
            Jag skulle kunna ställa upp på det, om man sätter till resurser.
            Det handlar väldigt mycket om utbildning. Att man den vägen faktiskt
            kan få ett bättre arbetsmiljöarbete tror jag också, men i grunden
            har arbetsmiljöarbetet historiskt sett varit en kamp för fackföreningsfolk
            att skapa en bättre arbetsmiljö. Så har det varit genom historien.
            Man har inte fått något gratis av arbetsgivarna väldigt sällan
            i alla fall.
          </note>
          <note>
            I dag är retoriken, bortsett från smileys och sådant, att man
            ska ha en positiv anklang till arbetsmiljöarbete visst, men jag
            tror inte att det räcker. Det kommer inte vara detta som driver
            det framåt heller, utan det kommer att vara en kamp för bättre
            arbetsmiljö mot motsträviga arbetsgivare. Tyvärr tror jag att
            den bilden stämmer.
          </note>
          <note>
            Det andra handlar om att använda resurserna på rätt sätt, och
            vår kritik mot att man lade ned Arbetslivsinstitutet var just
            att man där hade en chans att samla de kunskaper som togs fram.
            Man hade dem lättare tillgängliga i det här arbetet. Det hade
            säkert varit lättare även för en domstol, i rättsprocessen, att
            använda de kunskaper som fanns om det hade funnits samlat.
          </note>
          <note>
            Detta kommer att bli svårare framöver, för detta institut finns
            inte längre. Sverige är ett av de få länder som inte har något
            sådant, vilket naturligtvis måste vara ett problem. Dessutom kan
            det vara ett problem om man faktiskt skulle vilja skapa något
            slags utbildning för chefer, för hade man haft den kunskapen samlad
            och kanaliserat den så hade man kunnat använda den på ett bra
            sätt.
          </note>
          <note type="speaker">
            Anf. 189 LENNART LEVI (c) replik:
          </note>
          <note>
            Fru talman! Jag kan inte säga vad som kommer att stå i en framtida
            proposition, för det ligger utanför mitt mandat, men jag kan säga
            vad vi har försökt föra fram. Det är att de stora universiteten,
            tvärs över de olika fakulteterna, skulle samarbeta för att åstadkomma
            just det som Torbjörn Björlund efterfrågar. Om Karolinska Institutet,
            Stockholms universitet, Kungliga Tekniska högskolan och kanske
            också handelshögskolan samarbetar, får medel för detta samarbete
            och lägger pussel med sin enorma forsknings- och utbildningspotential
            så kan till lägre kostnad väldigt mycket åstadkommas.
          </note>
          <note>
            Kräver det kamp? Ja, det har det gjort historiskt. Men jag gissar
            att Torbjörn Björlund känner till Saltsjöbadsavtalet och det som
            kom efter det. Jag tror att lite av den andan går att återuppliva
            och att det inte behöver ske under kamp, därför att det ligger
            i arbetsgivarnas egenintresse. De skapar ett bättre varumärke
            om de uppför sig bra. De har lättare att rekrytera personal om
            de uppför sig bra. De får en bättre produktivitet om de uppför
            sig bra. Inte minst får de en bättre verkningsgrad på den insatta
            personalen än de annars hade fått.
          </note>
          <note>
            Allt detta är starka argument för arbetsgivarsidan och för arbetstagarsidan
            att finna gemensamma plattformar och utgångspunkter.
          </note>
          <note type="speaker">
            Anf. 190 SYLVIA LINDGREN (s) replik:
          </note>
          <note>
            Fru talman! Låt mig först också få säga att jag har mycket, mycket
            stor respekt för Lennart Levis kunnande i dessa frågor. Jag har
            också haft möjligheter att följa mycket av Lennart Levis föreläsningar
            inte minst kring stressforskningen under många år.
          </note>
          <note>
            För inte så länge sedan läste jag också i en föreläsning som
            Lennart Levi hade haft. Det lät väldigt bra. Han inledde med att
            säga: Vi ska ha jobb, men vi ska ha bra jobb.
          </note>
          <note>
            Detta tycker jag är en oerhört viktig fråga, för det handlar
            om det förebyggande arbetet och självklart också mycket om kunskapens,
            forskningens och utbildningens betydelse och också att man utbildar
            både arbetstagare och arbetsgivare, för det är oerhört viktigt
            att denna samverkan finns.
          </note>
          <note>
            Men vad är det som har skett? De partssammansatta medlen har
            också minskat, så utbildningen av skyddsombuden har blivit mycket
            lägre. Tittar vi på hur många arbetsgivare som utbildas i dag
            ser vi skrämmande siffror. Jag tror att även Lennart Levi har
            sett den statistiken. Antalet inspektörer har också de blivit
            färre. Det är ett bekymmer, för inspektörernas roll är inte i
            första hand att vara ute på stora företag där man har organiserat
            arbetsmiljöarbete, utan de är snarare med när det gäller de små
            och medelstora företagen.
          </note>
          <note>
            Det är klart att det här ligger i arbetsgivarnas egenintresse,
            säger Lennart Levi. Jag kan hålla med om det, men det ser inte
            riktigt ut så på arbetsmarknaden, och det är därför som dessa
            neddragningar gör oss så förtvivlade. Delar inte Lennart Levi
            den uppfattningen?
          </note>
          <note type="speaker">
            Anf. 191 LENNART LEVI (c) replik:
          </note>
          <note>
            Fru talman! Om neddragningarna som Sylvia Lindgren nämner var
            det enda som inträffade skulle jag dela oron, men det är det ju
            inte. Det ska det inte heller vara och alldeles speciellt inte
            i framtiden.
          </note>
          <note>
            Det är riktigt att regeringen ännu inte är färdig med sitt tänkande,
            men den har tagit in vad parterna har framfört. Den lyssnar, den
            diskuterar och den kommer alldeles säkert att agera både på arbetsmiljöforskningssidan
            och på arbetsmiljöutbildningssidan, förutom de insatser som Utbildningsdepartementet
            kan göra.
          </note>
          <note>
            Jag tackar för Sylvia Lindgrens stora respekt för mig. Om den
            är så stor hoppas jag att Sylvia Lindgren verkligen litar på det
            jag säger. Det finns en äkta vilja i alliansen att få det goda
            arbetslivet. I mitt parti, Centerpartiet, talar vi om livsvänligt
            arbetsliv, inte bara goda jobb utan också jobb för alla som kan
            och vill jobba. I dag är det ett enormt utanförskap som gör mig
            utomordentligt orolig. Det är alldeles för många som inte är hundraprocentiga
            och inte passar in i alla jobb och inte kan ta varje jobb. Men
            de skulle kunna jobba i någon omfattning, i något jobb eller under
            några betingelser som i dag inte kan plockas fram.
          </note>
          <note>
            Jag tror att med ett mer innovativt tänkande, där vi inte biter
            oss fast vid vad som varit under de senaste 10, 20, 30 åren, utan
            där vi tänker i nya banor kan långt fler få arbete, bättre arbete
            och friskare arbete. De kan må bättre och samtidigt producera
            mer och effektivare.
          </note>
          <note type="speaker">
            Anf. 192 SYLVIA LINDGREN (s) replik:
          </note>
          <note>
            Fru talman! Dilemmat är ju, Lennart Levi, att man drar ned resurserna
            först. Därefter säger man att det är klart att vi ska försöka
            prata med varandra så får vi se vad det blir av det. Men det hinner
            ju hända väldigt mycket under resans gång. Tyvärr kan man inte
            säga att arbetet har varit särskilt påskyndat när det gäller vidareutvecklingen
            och vad ersättningen ska bli.
          </note>
          <note>
            Jag vill tro på vad Lennart Levi anser om arbetsmiljöfrågorna
            och också det sätt som han har drivit dem på. Det som oroar mig
            är när jag ser att man gör neddragningar utan att göra något i
            andra änden. Vi får vänta och se.
          </note>
          <note>
            Sedan hoppas vi naturligtvis att Lennart Levis inflytande på
            regeringen kan bli stort i dessa frågor. Men jag känner mig inte
            övertygad. Förlåt min oro, den är tyvärr berättigad. Det kan vi
            se statistik över i dag också när det gäller förhållandet ute
            på arbetsplatserna, inte minst de små och medelstora.
          </note>
          <note>
            Vi delar uppfattningen att den nya instansordningen innebär att
            parternas medverkan i arbetsmiljöärendena beskärs och att arbetsorganisationernas
            inflytande över arbetsmiljöfrågorna minskar. Det måste ändå skapa
            en oro inför den samverkan som man pratar om när man skär ned
            på ena hållet.
          </note>
          <note>
            Förslaget ökar också bördan på de fackliga organisationerna genom
            att mer tid går åt till att driva fall i domstol. Det innebär
            inte minst kostnader, också för skyddsombuden och deras utbildning
            i juridik, liksom det som ligger på arbetsgivarna. Jag tycker
            att mycket ska ligga främst på det inriktade förebyggandet av
            ohälsa och olycksfall på arbetsplatserna. Det är det här sammantaget
            som inte går ihop i förhållande till det förslag som vi nu diskuterar
            och de åtgärder som vidtas.
          </note>
          <note type="speaker">
            Anf. 193 LENNART LEVI (c) replik:
          </note>
          <note>
            Fru talman! Vi är överens om målsättningen. Vi är inte överens
            om hur den målsättningen ska uppnås. Jag förstår kritiken att
            någonting skedde men inga omedelbara kompensatoriska åtgärder
            vidtogs.
          </note>
          <note>
            Det är möjligen svårt för en nytillträdd regering och utan att
            säkert veta att den skulle bli vald att ha färdiga planer på det
            här området. Det tar lite tid att få fram idéer. Nu arbetar man
            så att man inbjuder parterna att komma med förslag. Jag har läst
            tankeramen. Jag kan inte finna annat än att den är bra skriven,
            att där står väldigt väsentliga saker.
          </note>
          <note>
            Låt mig gå lite tillbaka i tiden. Innan arbetsmarknadsministern
            hette Sven Otto Littorin hette han Hans Karlsson. Jag gillade
            Hans Karlsson. Men jag såg Hans Karlssons vånda när han inte fick
            göra det som så uppenbart var efterfrågat, nämligen ungefär det
            som Sylvia Lindgren talar om nu. Han ville göra. Han kunde göra.
            Men han fick inte. Varför var inte Sylvia Lindgren uppe i talarstolen
            då och ställde frågor med en annan adress?
          </note>
          <note>
            Överläggningen var härmed avslutad.
          </note>
          <note>
            14 § Prövningstillstånd i Arbetsdomstolen m.m.
          </note>
          <note>
            Föredrogs
          </note>
          <note type="speaker">
            Anf. 194 SVEN YNGVE PERSSON (m):
          </note>
          <note>
            Fru talman! Vi ska strax få avnjuta en debatt angående arbetsmarknadsutskottets
            betänkande 2007/08:AU9. I detta betänkande behandlar utskottet
            regeringens proposition 2007/08:72, utvidgat system för prövningstillstånd
            i Arbetsdomstolen med mera.
          </note>
          <note>
            Regeringen föreslår ändringar i bland annat lagen om rättegångar
            i arbetstvister och i lagen om begränsning av samhällsstöd vid
            arbetskonflikt. Förslaget innebär bland annat att tingsrättens
            alla beslut och domar som överklagas till Arbetsdomstolen omfattas
            av systemet med prövningstillstånd. Lagändringarna föreslås träda
            i kraft den 1 november 2008.
          </note>
          <note>
            Riksdagen beslutade år 2005 om ändringar i rättegångsbalken med
            innebörden att prövningstillstånd krävs för att hovrätterna ska
            pröva tingsrättens beslut och domar i flertalet av de slags tvistemål
            som förekommer, utom i familjemålen. Dessutom infördes en ytterligare
            grund för när prövningstillstånd kan meddelas. Lagändringarna
            träder i kraft den 1 november 2008.
          </note>
          <note>
            Några motsvarande ändringar beslutades inte avseende överklagande
            av tingsrättens beslut och domar till Arbetsdomstolen. I stället
            infördes ett tillägg till lagen om rättegångar i arbetstvister
            som innebär att de nuvarande reglerna ska fortsätta att gälla
            i Arbetsdomstolen även efter den 1 november 2008.
          </note>
          <note>
            Utskottet tillstyrker regeringens förslag om ett utvidgat system
            med prövningstillstånd. Dock föreslår utskottet vissa justeringar
            i en bestämmelse om domstolens sammansättning för att förtydliga
            dess innebörd.
          </note>
          <note>
            Utskottet tillstyrker vidare regeringens förslag att ordförandena
            i Arbetsdomstolen framöver ska anställas som ordinarie domare
            i domstolen i stället för att som i dag förordnas tre år i taget.
            Ändringen i lagen om rättegångar i arbetstvister i denna del föreslås
            träda i kraft den 1 juli 2008.
          </note>
          <note>
            Regeringen har inhämtat Lagrådets yttrande över lagförslagen.
            Två motioner har väckts med anledning av propositionen.
          </note>
          <note>
            Fru talman! Jag ser nu fram emot en saklig debatt, där både majoritet
            och reservanter på ett tydligt sätt redogör för de för- och nackdelar
            de ser med det föreliggande förslaget.
          </note>
          <note type="speaker">
            Anf. 195 LARS LILJA (s):
          </note>
          <note>
            Fru talman! Jag vill börja med att yrka avslag på utskottets
            förslag till beslut rörande prövningstillstånd i Arbetsdomstolen
            och därmed bifall till reservation nr 1.
          </note>
          <note>
            Om en arbetstvist uppstår och företaget har kollektivavtal och
            de anställda är med i facket behandlas tvisten först i lokal förhandling,
            sedan i en central förhandling och till sist, om parterna inte
            kommer överens, i Arbetsdomstolen. Det är i de fall den anställde
            inte är fackligt ansluten och/eller arbetsgivaren inte har kollektivavtal
            som tvisten vanligtvis först hamnar i tingsrätten. Om den domen
            överklagas hamnar den i Arbetsdomstolen för avgörande.
          </note>
          <note>
            Regeringens nu framlagda förslag handlar om en utvidgning av
            systemet med prövningstillstånd i Arbetsdomstolen. Det betyder
            att de ärenden som ska tas upp i Arbetsdomstolen efter en dom
            i tingsrätten ska sållas betydligt hårdare. I praktiken innebär
            det att det blir svårare att få sin sak prövad i Arbetsdomstolen
            efter en dom i tingsrätten. Beslutet om prövningstillstånd ska
            dessutom fattas av tre lagfarna domare utan inblandning av intresseledamöter
            från arbetstagar- och arbetsgivarorganisationer.
          </note>
          <note>
            Mot förslaget har några remissinstanser framfört kritik. Sveriges
            Advokatsamfund anser att det skulle missgynna och försämra rättssäkerheten
            för part som inte kan väcka talan direkt i Arbetsdomstolen. JämO
            och Ombudsmannen mot etnisk diskriminering anser att övervägande
            skäl talar emot en utvidgning av systemet med prövningstillstånd.
            Ombudsmännen anser att under alla förhållanden borde diskrimineringsmål
            som väcks i tingsrätt undantas från kravet på prövningstillstånd.
          </note>
          <note>
            Landsorganisationen anser att intresseledamöter alltid ska delta
            i beslut som rör prövningstillstånd och att ett sådant tillstånd
            ska meddelas om en ledamot begär det. Även Arbetsgivaralliansen
            är tveksam till att prövningstillstånd ska avgöras av tre juristdomare.
          </note>
          <note>
            Fru talman! Argumenten mot denna förändring som bland annat dessa
            remissinstanser anför och som vi socialdemokrater också vill framhålla
            är följande.
          </note>
          <note>
            Arbetsrättsliga tvister förekommer sällan i landets tingsrätter,
            och därför kan det vara tveksamt vilket värde arbetsmarknadens
            parter kan tillmäta dessa domar i den dagliga rådgivningen och
            i förhandlingssituationer. Det kan helt enkelt leda till en lokal
            domstolspraxis, vilket betyder att folk kan få olika domar beroende
            på i vilken tingsrätt de döms.
          </note>
          <note>
            Det utvidgade prövningstillståndet slår orättvist mot parter
            som måste väcka talan i tingsrätt som första instans och därigenom
            ofta inte får tillgång till Arbetsdomstolen, som sannolikt är
            bäst skickad att döma i arbetstvister. Det finns också en uppenbar
            risk att rättssäkerheten försämras när många fall bara kommer
            att prövas i en instans. Att det dessutom är en instans med sämre
            erfarenhet av arbetstvister gör naturligtvis inte saken bättre.
          </note>
          <note>
            Rättssäkerheten riskerar också att försämras när det i huvudsak
            är enbart jurister och inte intresseledamöter som ska besluta
            om prövningstillstånd. Det är nämligen långt ifrån säkert att
            juristerna och parterna har samma syn på vilka ärenden som är
            av sådant intresse att de bör gå vidare till AD för prövning.
            Det kan betyda att viktiga fackliga frågor inte tas upp i högre
            instans. Vi socialdemokrater anser att ledamöterna från arbetsgivarsidan
            och arbetstagarsidan har en viktig funktion att fylla. De har
            kunskap och erfarenhet som är väsentlig även när det handlar om
            att bevilja prövningstillstånd. Därför är det viktigt att de alltid
            deltar i dessa beslut så att värdefull kunskap inte går till spillo.
          </note>
          <note>
            Fru talman! Avslutningsvis kan jag konstatera att detta förslag
            ligger väl i linje med den borgerliga regeringens idéer om att
            minska de fackliga organisationernas inflytande i viktiga frågor.
            Det ligger också i linje med borgerlighetens tankar om att minska
            politikens inflytande som för min del handlar om demokratin även
            inom andra samhällssektorer. Detta märks i högskolestyrelserna
            och i styrelserna för statliga myndigheter och organisationer
            där politiskt förtroendevalda byts ut mot höga tjänstemän och
            näringslivstoppar. Så kallade experters inflytande ska öka på
            bekostnad av förtroendevaldas inflytande. Det är något som vi
            socialdemokrater starkt motsätter oss.
          </note>
          <note type="speaker">
            Anf. 196 JOSEFIN BRINK (v):
          </note>
          <note>
            Fru talman! Förtroendet för rättsväsendet och skyddet för den
            enskildes rättssäkerhet tillhör själva fundamentet för att ett
            demokratiskt samhälle ska fungera. Generellt anser vi därför att
            man bör vara försiktig med att skapa hinder och trösklar för enskildas
            möjlighet att få en dom i en första instans överprövad i en andra.
          </note>
          <note>
            När frågan om prövningstillstånd i AD var uppe i riksdagen 1996
            var Vänsterpartiet bestämt emot att införa prövningstillstånd
            för den typen av ärenden. Den gången var huvudskälen dels risken
            för en urholkning av rättssäkerheten för den enskilde, dels farhågan
            att tingsrätterna inte besatt den fulla kompetensen att handlägga
            ärenden i enlighet med den särskilda praxis som gäller i arbetsrättsliga
            tvister. Vid den tidpunkten ändrades ungefär 35 procent av de
            ärenden som gick vidare från tingsrätten till AD.
          </note>
          <note>
            Sedan dess har utvecklingen vänt i en positiv riktning. Allt
            fler av de tingsrättsdomar som överklagas fastställs av AD. Vi
            väljer att tolka det i likhet med vad exempelvis LO gör, nämligen
            positivt. Det handlar om att tingsrätternas kompetens i arbetsrättsliga
            ärenden har ökat. I dag fastställer AD mellan 80 och 95 procent
            av de domar som har överklagats från tingsrätten.
          </note>
          <note>
            Därför anser Vänsterpartiet att det är försvarligt att införa
            prövningstillstånd för att inte i onödan belasta Arbetsdomstolen
            med ärenden som helt saknar principiell betydelse eller där det
            kan bedömas vara helt utsiktslöst att få en ändring av domen.
            Men vi har en allvarlig invändning mot regeringens förslag. Det
            gäller på punkten att juristdomare utan medverkan av partsledamöterna
            ska kunna fatta beslutet om prövningstillstånd. Rättstillämpningen
            i arbetslivet sköts i huvudsak genom avtal och förhandlingar mellan
            parterna, och parternas medverkan i AD och i alla processer som
            rör arbetsrättsliga tvister är en garant för att uttolkning och
            tillämpning av lagar och avtal får genomslag i arbetslivet.
          </note>
          <note>
            Därför menar Vänsterpartiet, i likhet med ett flertal remissinstanser
            som har uttalat sig i ärendet, att partsledamöterna även i fortsättningen
            måste vara en del i processen. Det är viktigt att ta till vara
            deras kunskap, perspektiv och bedömningar av huruvida ett mål
            är principiellt viktigt eller inte för tillämpningen i arbetslivet.
            I synnerhet är detta viktigt eftersom det inskärps i förslaget
            i betänkandet att ett av syftena med den nya ordningen är att
            stärka AD:s roll som prejudikatsinstans. Då är det rimligen parterna
            som bör vara med och fatta beslut om i vilka ärenden det är viktigt
            att få prejudicerande domar.
          </note>
          <note>
            Vänsterpartiet anser därför att lagförslaget ska ändras så att
            beslut om prövningstillstånd ska fattas med inflytande av två
            partsledamöter och en juristdomare. Därför yrkar vi bifall till
            reservation nr 2 i betänkandet.
          </note>
          <note>
            I detta anförande instämde Torbjörn Björlund (v).
          </note>
          <note type="speaker">
            Anf. 197 JAN ERICSON (m):
          </note>
          <note>
            Fru talman! Anledningen till att systemet med prövningstillstånd
            används alltmer i det svenska rättssystemet är att domstolarna
            ska kunna fokusera på principiellt viktiga mål och prejudicerande
            avgöranden eller på mål där tidigare domstols bedömning framstår
            som tveksam. Rutinmässiga överklaganden som rimligen aldrig kommer
            att leda till någon förändring bör helst inte belasta domstolarna.
          </note>
          <note>
            Riksdag och regering har redan tidigare beslutat att överklagande
            av domar i flertalet slag av tvistemål kräver prövningstillstånd.
            Dessa beslut har fattats av både föregående och nuvarande riksdagsmajoriteter
            och regeringar. Undantag gäller i dag för ärenden som överklagas
            till Arbetsdomstolen samt för familjemål. Upplysningsvis kan jag
            dock påpeka att justitieutskottet just nu bereder en proposition
            om att systemet med prövningstillstånd ska utvidgas till att också
            omfatta just familjemål.
          </note>
          <note>
            Förslaget som nu debatteras innebär att det införs krav på prövningstillstånd
            även för sådana mål som överklagas till Arbetsdomstolen. Precis
            som Josefin Brink sade lär det i praktiken inte innebära någon
            särskilt dramatisk förändring eftersom redan i dag över 80 procent
            av alla beslut och domar som överklagas till Arbetsdomstolen faktiskt
            fastställs av AD utan ändring.
          </note>
          <note>
            Faktum är att ärendena även i framtiden kommer att genomgå en
            faktisk prövning i två instanser, trots de nya reglerna om prövningstillstånd.
            AD är skyldig att göra en omfattande prövning av förutsättningarna
            för att bevilja prövningstillstånd.
          </note>
          <note>
            Vid denna prövning ska AD konstatera om det finns anledning att
            anta att tingsrättens dom är felaktig eller om det föreligger
            oklarhet om tingsrättens dom är korrekt. Man ska också pröva om
            det finns ett prejudikatvärde i ärendet eller om det finns andra
            synnerliga skäl att bevilja prövningstillstånd.
          </note>
          <note>
            Denna noggranna prövning innebär att varje ärende kommer att
            granskas grundligt innan man fattar beslut om prövningstillstånd.
            Vid oklara eller felaktiga domar kommer det med all rimlig sannolikhet
            att beviljas prövningstillstånd, till skillnad från vid tydliga
            och uppenbart korrekta domar som saknar prejudikatvärde. Det är
            en mycket rimlig ordning.
          </note>
          <note>
            Fru talman! Socialdemokraterna invänder i sin motion mot att
            det är jurister utan deltagande av arbetsmarknadens parter som
            ska besluta om prövningstillstånd. Även Vänsterpartiet vill att
            parterna ska vara representerade vid besluten.
          </note>
          <note>
            Jag vill då påpeka att avsikten med föreliggande förslag är att
            uppnå en enkel och snabb hantering av målen. Det är en av de stora
            vinsterna med kravet på prövningstillstånd. Detta förutsätter
            att besluten kan fattas av ledamöter som finns lätt tillgängliga
            i domstolen. Sammansättningen av tre juristdomare är därför mycket
            lämplig just i frågor om prövningstillstånd. Men det finns samtidigt
            inget i lagförslaget som hindrar att domstolen kan fatta beslut
            om prövningstillstånd med deltagande av intresseledamöter, om
            det anses lämpligt, i vissa mål. Detta kan domstolen formlöst
            avgöra från fall till fall. Därför tycker jag att invändningarna
            från både Socialdemokraterna och Vänsterpartiet i denna del känns
            helt obefogade.
          </note>
          <note>
            Det känns snarare något anmärkningsvärt att Socialdemokraterna
            och Vänsterpartiet inte vill bidra till att skapa ett effektivt
            rättsväsen där domstolarna kan koncentrera sig på de stora och
            viktiga målen och snabbt och effektivt leverera ett slutligt avgörande
            i mindre mål. Jag kanske inte ska vara alltför hård mot Vänsterpartiet,
            för nu sade Josefin att hon i grunden tycker att det är ett ganska
            bra förslag om hon nu bara får som hon vill när det gäller parterna.
          </note>
          <note>
            I sammanhanget är det positivt att kunna konstatera att Miljöpartiet
            i denna fråga går helt på regeringens linje och inte stöder vare
            sig Socialdemokraternas förlag om att avslå alltihop eller Vänsterpartiets
            förslag om att göra ändringar i föreliggande förslag. Oppositionen
            är totalt splittrad i denna fråga.
          </note>
          <note>
            Fru talman! Föreliggande förslag om prövningstillstånd vid överklagande
            till Arbetsdomstolen innebär att dessa mål jämställs med mål i
            andra domstolsprocesser och hanteras på ett likvärdigt sätt. Detta
            måste vara en rimlig och väl genomtänkt förändring.
          </note>
          <note>
            Betänkandet innehåller som sagt också ett förslag om att ordföranden
            vid Arbetsdomstolen bör anställas som ordinarie domare och inte
            som i dag förordnas tre år i taget. Den ändringen medför ett starkt
            skydd mot skiljande från anställningen och ger därför en domare
            en oberoende ställning i förhållande till exempel regeringen.
            Ändringen är värdefull ur rättssäkerhetssynpunkt. Jag kan konstatera
            att det inte finns några motioner med invändningar mot just detta
            förslag.
          </note>
          <note>
            Jag yrkar bifall till förslaget i utskottets betänkande och avslag
            på motionerna.
          </note>
          <note>
            I detta anförande instämde Reza Khelili Dylami och Anna König
            Jerlmyr (båda m).
          </note>
          <note>
            Överläggningen var härmed avslutad.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 maj
          </note>
          <note>
            Lennart Axelsson
          </note>
          <note>
            Dan Nilsson
          </note>
          <note>
            Ameer Sachet
          </note>
          <note>
            Barbro Westerholm
          </note>
          <note>
            Birgitta Eriksson
          </note>
          <note>
            Annelie Enochson
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Amineh Kakabaveh
          </note>
          <note>
            Berit Högman
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 20 maj.
          </note>
          <note>
            17 § Kammaren åtskildes kl. 21.03.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
