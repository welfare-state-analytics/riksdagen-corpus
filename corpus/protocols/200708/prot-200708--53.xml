<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--53</head>
          <docDate when="2008-01-17">2008-01-17</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2007/08:53
            </seg>
          </u>
          <note>
            Torsdagen den 17 januari
          </note>
          <note>
            Kl. 12:00 - 17:42
          </note>
          <note>
            1 § Utökning av antalet suppleanter i civilutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i civilutskottet skulle utökas
            från 23 till 24.
          </note>
          <note>
            Kammaren medgav denna utökning.
          </note>
          <note>
            2 § Val av extra suppleant i civilutskottet
          </note>
          <note>
            Företogs val av extra suppleant i civilutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i civilutskottet
          </note>
          <note>
            3 § Aktuell debatt: Framtidens järnväg
          </note>
          <note type="speaker">
            Anf. 1 PETER ERIKSSON (mp):
          </note>
          <u>
            <seg>
              Fru talman! Så här mycket bensin, som jag har i den här lilla
              burken, går det åt mellan Göteborg och Stockholm om man åker tåg.
              Vakterna skulle aldrig släppa in mig här om jag skulle försöka
              släpa med mig all den bensin som krävs för att åka bil eller flyga.
            </seg>
          </u>
          <u>
            <seg>
              Det är de investeringar som görs i dag som avgör hur samhället
              ser ut om 50 år. Utgångspunkten bör vara att varje investering
              som nu går åt fel håll är ett svek mot framtiden och mot våra
              egna barn.
            </seg>
          </u>
          <u>
            <seg>
              Vi har från Miljöpartiets sida begärt den här debatten om framtidens
              järnväg därför att vi är mycket oroliga över vad som händer. Regeringen
              har under fjolåret tagit beslut som innebär att Banverket tvingas
              stoppa arbetet med redan beslutade investeringar på 71 olika orter
              och sträckor över hela landet.
            </seg>
          </u>
          <u>
            <seg>
              Den långtidsplan med järnvägssatsningar som vi under förra mandatperioden
              tog beslut om är plötsligt överkörd och undangömd till förmån
              för nya motorvägar. Runt om i Sverige är oron stor. Vad ska man
              göra med de lokala och regionala planeringarna? Regeringens enda
              besked är att Banverket inte får några nya pengar.
            </seg>
          </u>
          <u>
            <seg>
              Nu har vi också fått höra att infrastrukturpropositionen, som
              skulle komma i vår, redan är senarelagd. Vi har inte fått något
              skäl och inget nytt datum. Tågen är fulla, och några fler finns
              det ofta inte plats för. Det gäller både gods- och persontransporter.
            </seg>
          </u>
          <u>
            <seg>
              Transporterna är dessutom det område där vi har det största oljeberoendet
              över huvud taget. Ingen åtgärd för att minska utsläppen är därför
              i Sverige så effektiv som att flytta över transporter från flyg
              och väg till tåg. Klimatfrågan har gjort läget akut. Tyvärr verkar
              inte den nuvarande regeringen inse det här. Finansministern har
              till och med deklarerat att vi ska satsa mer på vägar och mindre
              på järnväg. Regeringen har uppenbart gått i baklås. Är det inte
              dags att ministern kommer med ett besked till svenska folket?
              Finns det en politik, och hur ser den i så fall ut?
            </seg>
          </u>
          <note type="speaker">
            Anf. 2 Statsrådet ÅSA TORSTENSSON (c):
          </note>
          <u>
            <seg>
              Fru talman! Jag vill börja med att tacka Miljöpartiet för initiativet
              till dagens aktuella debatt om framtiden för svensk järnväg.
            </seg>
          </u>
          <u>
            <seg>
              För att kunna diskutera framtiden måste man utgå från det nuläge
              och den omvärld man befinner sig i.
            </seg>
          </u>
          <u>
            <seg>
              För en månad sedan samlades världens ministrar på Bali för att
              inleda förhandlingar om en ny klimatöverenskommelse 2009, en överenskommelse
              som sätter fokus på klimat och på hur fossila bränslen ska fasas
              ut och växthusgaserna ska minska. Stort ansvar ligger på rika
              västvärlden och på transportsektorn som i princip är helt beroende
              av fossila bränslen.
            </seg>
          </u>
          <u>
            <seg>
              Inom EU driver Sverige en aktiv klimatpolitik. Klimatfrågan är
              nämligen inte svensk. Den är global. Lösningar måste därför sökas
              i ett internationellt samarbete.
            </seg>
          </u>
          <u>
            <seg>
              I Sverige har statsministern och miljöministern samlat en parlamentarisk
              beredning som har till uppgift att utveckla såväl klimatmål som
              klimatåtgärder.
            </seg>
          </u>
          <u>
            <seg>
              Sveriges regering tar ett helhetsgrepp om klimat och miljöåtagande
              för att vi som land ska vara en förebild med hög tillväxt som
              är miljöanpassad och byggd på hållbara resurser. Vi tar oss an
              2000-talets utmaning som till stor del är just transportsektorns
              utmaning, för transportsektorn har det mesta ogjort när det gäller
              att minska koldioxidutsläppen.
            </seg>
          </u>
          <u>
            <seg>
              En övergång till järnvägstransporter är avgörande för transportsektorns
              åtagande om minskade koldioxidutsläpp och för att möta människors
              ökade rörlighet och nya resemönster.
            </seg>
          </u>
          <u>
            <seg>
              Intresset för att frakta gods och resa med tåg är stort. Det
              är trångt på våra tåg, och det är oerhört trångt på våra spår.
              Hög belastning och opålitlighet gör att många svenska företag
              i dag väljer bort järnvägen. Pendlare är oerhört frustrerade över
              dagliga förseningar. Enligt en ny undersökning är de samhällsekonomiska
              kostnaderna för tågförseningar sex gånger större än vad man tidigare
              beräknat. Resenärerna i Mälardalen upplever 4 ½ miljon förseningstimmar
              varje år. Det är en arbetsvecka per år och 1 miljard i samhällsekonomiska
              kostnader.
            </seg>
          </u>
          <u>
            <seg>
              Det här, fru talman, är den järnväg som Socialdemokraterna, Vänsterpartiet
              och Miljöpartiet har valt bort att underhålla. Den jumboplacering
              som Sverige fått av den europeiska järnvägsunionen för att tidigare
              svenska regeringar inte satsat på underhåll av vårt järnvägsnät
              resulterar just i förseningar och frustrerade pendlare. Därför
              har regeringen prioriterat underhåll av järnväg, så att tågresenärer
              ska kunna våga lita på tåget.
            </seg>
          </u>
          <u>
            <seg>
              Regeringen har gett länstrafikhuvudmännen i Skåne och Västsverige
              ökade möjligheter att sätta resenären i fokus, så att människor
              fortsatt väljer och kan känna sig trygga med tåget och att nya
              resenärer väljer bort bil till tågets fördel.
            </seg>
          </u>
          <u>
            <seg>
              I Mälardalen, Västsverige och Öresund tas det dessutom krafttag
              för att Banverket, operatörerna och trafikhuvudmännen i samverkan
              ska förbättra tillgängligheten. Det är viktiga satsningar för
              att snabbt skapa fler platser, fler avgångar och säkrare trafik,
              så att mammor och pappor kan lita på att de kan hämta barnen i
              tid. Det är detta, Peter Eriksson, som ni tillsammans med Socialdemokraterna
              och Vänsterpartiet har valt bort.
            </seg>
          </u>
          <u>
            <seg>
              Fru talman! Regeringen har påbörjat en upprustning av det svenska
              transportsystemet. 30 miljarder i bristande underhåll är oerhört
              mycket. Men i årets budget har regeringen valt att prioritera
              järnvägsunderhåll. Det som Miljöpartiet nu beskriver som en akut
              situation med förseningar beror naturligtvis på att Miljöpartiet
              har valt bort det som för mig är så självklart att göra, nämligen
              att sköta befintliga investeringar.
            </seg>
          </u>
          <u>
            <seg>
              Regeringens arbete fortsätter nu. Ambitionen är att i kommande
              budget presentera en rejäl närtidssatsning för att minska de luftslott
              på 5060 miljarder som den förra regeringen byggt upp i den nu
              befintliga järnvägsplanen, som faktiskt alla trodde kunde genomföras.
            </seg>
          </u>
          <u>
            <seg>
              Luftslott har tvingat Banverket att ta bort många viktiga järnvägsprojekt,
              till exempel Ådalsbanan, på grund av att den budgetram som den
              tidigare regeringen gett var helt orealistisk därav vikten av
              att göra en kraftfull närtidssatsning.
            </seg>
          </u>
          <u>
            <seg>
              Jag är glad över att regeringen kan göra den här satsningen.
              Men jag är mycket besviken över att vi har tre partier i riksdagen
              som under en lång följd av år inte har förstått järnvägens betydelse
              för miljön. Fast man har haft makten att förändra har man valt
              bort järnvägen och valt att måla upp drömmar utan att ens kunna
              tillföra de resurser som behövs för att sköta ett underhåll på
              den järnväg som redan finns.
            </seg>
          </u>
          <u>
            <seg>
              Som fru talman förstår skapar vi inte förutsättningar för tågresande
              genom fiktiva järnvägssatsningar. Det leder bara till frustrerade
              människor och ett näringsliv som väljer vägtransporter. Och som
              fru talman och alla förstår har inte klimatproblematiken börjat
              den 6 oktober 2006 när nuvarande regering tillträdde. Överbelastningen
              på våra järnvägsnät började inte heller då. Frågan är vad Peter
              Eriksson, Maria Wetterstrand, Lars Ohly och Göran Persson egentligen
              har hållit på med, för miljö- och transportpolitiken har inte
              varit prioriterad.
            </seg>
          </u>
          <u>
            <seg>
              Fru talman! Järnväg är ett gammalt sätt att transportera sig
              på. Trots sin höga ålder är kanske spårbunden transport det mest
              spännande just nu. Vi kan följa utvecklingen av järnväg som går
              tack vare magnetism, av spårbilar och förarlösa tåg som snabbt
              och säkert transporterar människor. I USA går en oerhört stor
              del av godstransporterna på tåg på helt egen infrastruktur. Och
              i Europa byggs huvudstäderna samman med höghastighetståg.
            </seg>
          </u>
          <u>
            <seg>
              När X 2000 introducerades i Sverige 1990 var det stort. Äntligen
              fick vi snabba tåg, och konkurrensen med flyget började. Nu är
              det dags att gå vidare, för samtidigt som vi lappar och lagar
              är det viktigt att vi också beslutar om inriktningsmål för 2020
              och om planer för de kommande tio åren. Vi ska formulera visionen
              för ett klimatsmart transportsystem och tågets roll i detta system.
              Inriktningsarbetet pågår för fullt, och i dag har regeringen gett
              regioner och trafikverken i uppdrag att beskriva viktiga transportstråk
              genom Sverige.
            </seg>
          </u>
          <u>
            <seg>
              I det perspektivet är det viktigt att fundera över hur snabbtåg
              kan knyta ihop Sverige med snabba persontransporter. Det handlar
              också om att sätta svensk järnvägs- och infrastrukturplanering
              i relation till de planer som nu till exempel pågår för Fehmarn
              bält-bron mellan Tyskland och Danmark. Nya investeringar även
              utanför Sverige utvecklar nya resemönster, och nya tillväxtområden
              skapas på ett mycket spännande sätt.
            </seg>
          </u>
          <u>
            <seg>
              Vad som ska göras för att godstransportstråk och övergång till
              gods på järnväg ska underlättas och förnyas för att möta näringslivets
              intresse att överföra gods till järnväg är det arbete som pågår.
              Naturligtvis handlar det också om hur vi stärker järnvägstransporterna
              över nationsgränser ut i övriga Europa. Kanske är det dags för
              en tunnel mellan Helsingborg och Helsingör. Tänk hur en ostlänk
              kan komma att inte bara skapa ökat intresse för tågtransporter
              utan troligen också förändra flygresenärernas beteende och ändra
              flygplatsstrukturerna. Jag kan se att Skavsta får en helt annan
              roll framöver.
            </seg>
          </u>
          <u>
            <seg>
              Mina viktigaste utgångspunkter i inriktningen till 2020 är att
              skapa ett klimatanpassat transportsystem. Transportkedjor omfattar
              oftast flera transportslag. Så bort med alla stuprörsplaneringar!
            </seg>
          </u>
          <u>
            <seg>
              Jag och regeringen vill skapa ett miljövänligt transportsystem
              som underlättar vardagen för människor och företag, som levererar
              både gods och människor i tid och på ett sätt som skapar bra förutsättningar
              för ökad tillväxt och välfärd utan att det sker på bekostnad av
              vår miljö.
            </seg>
          </u>
          <note>
            I detta anförande instämde Sven Bergström, Lennart Pettersson,
            Roger Tiefensee, Stefan Tornberg, Claes Västerteg (alla c), Lisbeth
            Grönfeldt Bergman, Ulla Löfgren, Betty Malmberg, Sten Nordin,
            Eliza Roszkowska Öberg, Lars-Arne Staxäng, Marianne Watz (alla
            m), Nina Larsson (fp) samt Annelie Enochson, Irene Oskarsson och
            Ingemar Vänerlöv (alla kd).
          </note>
          <note type="speaker">
            Anf. 3 PETER ERIKSSON (mp):
          </note>
          <u>
            <seg>
              Fru talman! Hur kul är det, tycker ni, att stå i långa köer på
              flygplatserna och tramsa om vätskekontroller eller nagelsaxen
              i bagaget? Det är trångt att vara med och flyga, och det tar onödigt
              lång tid. Varför ska man skita ned när man kan medverka till en
              hållbar utveckling? Moderna snabbtåg håller därför på att ta över
              i Europa. Så borde det naturligtvis vara även i Sverige.
            </seg>
          </u>
          <u>
            <seg>
              Järnväg är framtiden. Den binder ihop städer, regioner och länder.
              Den skapar utveckling och framtidstro. I Europa byggs just nu
              ett nätverk av höghastighetståg som binder samman de stora städerna
              i ett modernt och effektivt transportsystem. Tåget förknippas
              i dag mer än någonting annat med hållbar utveckling. Med ett modernt
              snabbtåg kan resan StockholmKöpenhamn till exempel göras på mindre
              än tre timmar. Resan GöteborgStockholm behöver inte ta mer än
              två timmar.
            </seg>
          </u>
          <u>
            <seg>
              Ska Sverige vara med på det? Självklart borde det vara så. Men
              nej säger faktiskt regeringen, trots att ministern här står och
              talar om något annat. Den moderatledda regering vi har i dag gör
              helt andra prioriteringar. Man har därför valt att stoppa eller
              skjuta på Ostlänken, Götalandsbanan och Europakorridoren på en
              osäker framtid. Det enda konkreta regeringen har pekat på är att
              nya motorvägar runt Stockholm är viktigare. Hur modernt är det
              egentligen 2008?
            </seg>
          </u>
          <u>
            <seg>
              Miljöpartiet vill fördubbla kapaciteten i det svenska järnvägssystemet.
              Den järnvägsplan som Miljöpartiet, Vänstern och Socialdemokraterna
              kom överens om för några år sedan har den nya regeringen nu stoppat
              och inte heller den är tillräcklig. Det akuta läget när det gäller
              klimatet innebär att ytterligare insatser är nödvändiga för att
              vi ska kunna flytta över gods- och persontransporterna från vägarna.
            </seg>
          </u>
          <u>
            <seg>
              Inrikesflyget söder om Sundsvall kan göras både onödigt och olönsamt
              om den politiska viljan bara finns. De långsiktigt viktigaste
              insatserna är att satsa på höghastighetsbanor för snabbtåg mellan
              de stora städerna. Då skapar vi också utrymme för mer godstransporter
              på spår. Men vi behöver också genomföra en lång rad investeringar
              för att förbättra den regionala trafiken, öka hastigheten och
              få plats för fler tåg på befintliga banor. Det finns ingen annan
              satsning som kan bidra så mycket till minskade utsläpp och utveckling
              av samhället.
            </seg>
          </u>
          <u>
            <seg>
              Ministern säger att vi inte har finansierat våra vidlyftiga järnvägssatsningar
              under den förra mandatperioden. Det är naturligtvis helt fel.
              De år Miljöpartiet hade ett inflytande över statsbudgeten tog
              vi beslut om en kraftfull satsning på järnvägarna i Sverige. Alla
              projekt var finansierade i långtidsplanen fram till 2015, huvuddelen
              direkt med skattemedel. Några finansierades genom lån, exempelvis
              TrollhättanGöteborg, dubbelspåret MjölbyHallsberg och Botniabanan.
              Vi ökade också anslagen för järnvägen i statsbudgeten.
            </seg>
          </u>
          <u>
            <seg>
              Ibland var det tuffa förhandlingar, men vi backade aldrig på
              den punkten. Det går att undersöka fakta i regeringspropositioner
              och riksdagsbeslut. Statens budget är ettårig. Vi ökade anslagen
              från 3 miljarder 2003 till 7 miljarder år 2007.
            </seg>
          </u>
          <u>
            <seg>
              Vi finansierade varenda krona i varenda budget och skulle ha
              fortsatt med det om vi hade fått chansen efter valet 2006. Den
              som vill följa upp frågan för den här mandatperioden kan titta
              på vår budgetmotion från i höstas som visar hur vi år från år
              fortsätter att höja järnvägsanslagen för att successivt få upp
              investeringsvolymen.
            </seg>
          </u>
          <u>
            <seg>
              Det är Åsa Torstensson som inte vill finansiera och genomföra
              investeringarna i ett modernare transportsystem. Det är den nya
              regeringen som har sagt nej till Banverkets begäran våren 2007
              om ökade anslag när högkonjunkturen ökat byggkostnaderna med 17
              procent de senaste åren. Det är den moderatledda regeringen som
              prioriterar vägar och inte minst motorvägar i stället för en hållbar
              utveckling.
            </seg>
          </u>
          <u>
            <seg>
              Åsa Torstensson administrerar ökade utsläpp i stället för snabba
              moderna transporter som ger regional utveckling och framtidstro.
              Det är fegt och pinsamt att försöka skylla på oss. Nu är det ni
              som har makten. Det är ni som väljer bort och stoppar järnvägsinvesteringarna
              över hela landet. Snacket om att ni gör en jättelik satsning på
              underhåll är bara ett sätt att försöka dribbla bort det här.
            </seg>
          </u>
          <u>
            <seg>
              Problemet, Åsa Torstensson, är att ni inte vill. Ni har helt
              andra prioriteringar. Var ärlig och säg det rent ut i stället
              för att fortsätta den här skamlösa föreställningen!
            </seg>
          </u>
          <note type="speaker">
            Anf. 4 IBRAHIM BAYLAN (s):
          </note>
          <u>
            <seg>
              Fru talman! I måndags träffade jag Sveriges Åkeriföretag för
              att diskutera framtiden med dem. De beskrev en framtid där allt
              fler av deras kunder efterfrågar godstrafik på järnväg därför
              att de vill ta sitt ansvar för miljön och framtiden.
            </seg>
          </u>
          <u>
            <seg>
              Man kan också se att människor i allt högre grad vill ta järnvägen
              därför att de vill ta ett ansvar för miljön och framtiden. Vi
              ser det i form av ökad passagerartrafik på tågen, kvartal efter
              kvartal. Det handlar om miljontals fler resor per år.
            </seg>
          </u>
          <u>
            <seg>
              När allt detta sker måste man naturligtvis ställa sig frågan:
              Vad gör regeringen? Vilket ansvar tar regeringen för miljön och
              för framtiden? Vilka visioner har regeringen om det framtida transportsystemet?
            </seg>
          </u>
          <u>
            <seg>
              Hittills har vi inte sett särskilt mycket. Det har inte kommit
              fram några nya resurser tvärtom. Man har till och med skurit ned
              en del resurser. Det har inte kommit några nya åtgärder. Åsa Torstensson
              har som infrastrukturminister inte kunnat hävda infrastrukturen
              i den borgerliga huggsexan. Stora järnvägssatsningar som Norrbotniabanan,
              Ådalsbanan och Citybanan här i Stockholm har antingen lagts i
              malpåse eller försenats kraftigt.
            </seg>
          </u>
          <u>
            <seg>
              I stället har Åsa Torstensson ägnat en stor del av sin energi
              och tid åt att skylla sitt misslyckande på det så kallade socialdemokratiska
              arvet. Vi fick höra det i inledningen av den här debatten också.
              Här hette det att vi valde bort järnvägen. Under den förra mandatperioden
              hette det att vi satsade alldeles för mycket på järnvägen och
              för lite på vägar. Det var framför allt det största regeringspartiet
              som anklagade oss för detta. Det är märkligt hur perspektiven
              kan förändras och förskjutas.
            </seg>
          </u>
          <u>
            <seg>
              Infrastrukturministern har som sagt var ägnat en stor del av
              sin tid åt att i stället för att kämpa för större satsningar på
              infrastrukturen i stället skyla över sina misslyckanden genom
              att skylla på den gamla socialdemokratiska regeringen och hävda
              att vi lämnade en dålig ekonomi efter oss.
            </seg>
          </u>
          <u>
            <seg>
              Låt oss prata om detta socialdemokratiska arv! Det handlar om
              att vi lämnade efter oss stora överskott i statsfinanserna hundratalet
              miljarder kronor. Vad har dessa resurser använts till? Har de
              använts till att göra investeringar i infrastrukturen som vid
              sidan av utbildning och forskning kanske är de viktigaste investeringarna
              vi kan göra för ekonomin, välfärden och tillväxten?
            </seg>
          </u>
          <u>
            <seg>
              Nej den största delen av dessa resurser har använts för stora
              skattesänkningar till landets mest välbetalda och förmögna människor.
              Miljonärerna i vårt land har blivit rikare tack vare att man har
              sänkt skatterna enormt mycket.
            </seg>
          </u>
          <u>
            <seg>
              Man har pratat om att vi har lämnat efter oss ett underskott
              på 30, 40, 50 miljarder siffrorna bollas fram och tillbaka och
              varierar beroende på om det är statsministern eller infrastrukturministern
              som säger det. Men då glömmer de att de faktiskt har prioriterat
              något helt annat för pengarna i statens budget.
            </seg>
          </u>
          <u>
            <seg>
              Denna regering har sänkt skatterna i en omfattning som motsvarar
              600 miljarder kronor över den tioårsperiod som vi pratar om när
              det handlar om infrastrukturen. 600 miljarder kronor har förts
              över framför allt till dem som har de högsta inkomsterna och till
              de miljonärer vi har i vårt land. Det är också en prioritering.
              Det är också att välja väg, men den vägen handlar inte om att
              ta ansvar för miljön och framtiden.
            </seg>
          </u>
          <u>
            <seg>
              Fru talman! Jag saknar visioner i regeringens infrastrukturpolitik.
              Vilka visioner har regeringen om framtidens transportsystem? I
              spåren av klimatdebatten förekommer visioner, som vi också fick
              höra här, som handlar om att kunna åka mellan Göteborg och Stockholm
              på ungefär två timmar och mellan Stockholm och Malmö på mindre
              än tre timmar. Man möter till och med näringslivsfolk i norra
              Sverige som har en vision om att kunna transportera gods från
              norra Sverige till södra Europa på mindre än tre dagar. I dag
              tar det minst tre veckor.
            </seg>
          </u>
          <u>
            <seg>
              Fru talman! Det händer väldigt mycket som handlar om infrastruktur,
              transportsystem och miljö i vårt land i dag. Människor vill ta
              ett ansvar. Människor ser att de måste vara beredda att dra sitt
              strå till stacken. Men hos regeringen och Åsa Torstensson finns
              inga åtgärder och inga visioner. Det enda man ägnar sin energi
              åt är att försöka leka opposition, fast man är i regeringsställning.
            </seg>
          </u>
          <u>
            <seg>
              Jag skulle vilja ta tillfället i akt, fru talman, och fråga infrastrukturministern:
              Vad exakt är det du vill göra? Resurser finns uppenbarligen. Det
              handlar bara om hur man vill prioritera dessa resurser. Vad vill
              regeringen göra? Jag blev naturligtvis väldigt fundersam när jag
              såg en hel radda borgerliga företrädare instämma i infrastrukturministerns
              anförande. Jag frågar mig: Vad exakt är det ni instämmer i? Jag
              skulle bra gärna vilja veta detta därför att framtidens järnväg
              och framtidens transportsystem kräver mer än bara löst snack.
              Det krävs ordentliga åtgärder och ordentliga insatser. Jag skulle
              vilja veta vad dessa insatser är för några, för hittills har vi
              sett väldigt lite.
            </seg>
          </u>
          <u>
            <seg>
              Vi har sett en budget som handlar om att ta bort resurser från
              järnvägen, och vi har sett en debattartikel av Åsa Torstensson
              och finansministern med rubriken Vi skapar budgetutrymme för flera
              stora vägprojekt. Är det framtidens transportsystem? Är det att
              ta ansvar för miljö och framtid?
            </seg>
          </u>
          <note>
            I detta anförande instämde Christina Axelsson , Kerstin Engle,
            Anders Karlsson, Jasenko Omanovic, Carin Runeson och Björn von
            Sydow (alla s).
          </note>
          <note type="speaker">
            Anf. 5 STEN NORDIN (m):
          </note>
          <u>
            <seg>
              Fru talman! Först vill jag hälsa Ibrahim Baylan välkommen till
              hans första trafikpolitiska debatt i den nya egenskapen av gruppledare
              för Socialdemokraterna i trafikutskottet och även som utskottets
              ordförande. Jag ser fram emot många friska debatter men faktiskt
              också mot en förmåga till samverkan. De stora besluten om infrastrukturen
              måste vara långsiktigt hållbara också politiskt. Det vore kanske
              att vänta sig lite för mycket att Ibrahim Baylan i dag skulle
              betona samverkan särskilt mycket. Trots allt gäller det väl att
              visa partikompisarna att de valt en kille som kan opponera.
            </seg>
          </u>
          <u>
            <seg>
              Men jag tycker att det är djärvt av Ibrahim Baylan. Som statsråd
              i den gamla Perssonregeringen bär han en del av ansvaret för det
              stora underskott i infrastrukturen som vi och inte minst resenärerna
              i dag lider av. Som statsrådet Åsa Torstensson nämnde har alliansen
              ärvt ett underskott i järnvägssektorn på hisnande 60 miljarder.
              Det får ordna sig hur det vill, tycks vänsterpartierna ha resonerat
              under löfteskarusellen i slutet av förra mandatperioden.
            </seg>
          </u>
          <u>
            <seg>
              Nu måste vi städa upp. Vi har storstädernas brister som drabbar
              luttrade pendlare, och där forskarna säger att förseningarna kostar
              miljarder i förlorad arbetstid. Vi har Mälardalens platsbrist
              och förseningar. Vi har Ådalsbanan. Listan kan göras lång.
            </seg>
          </u>
          <u>
            <seg>
              Fru talman! Järnvägen lokalt, regionalt, nationellt och internationellt
              är ett attraktivt, miljövänligt och alltmer modernt sätt att resa.
              Man kan åka från city till city. Man kan arbeta eller vila. Man
              kan vara uppkopplad med sin dator. Säkerheten är hög. Fördelarna
              är många. Det har alla möjligheter att bli uppskattat av resenärerna,
              och det blir det också om nu bara tiderna passas och sittplatserna
              räcker. Men här vet vi att det alltför ofta brister.
            </seg>
          </u>
          <u>
            <seg>
              Det är min övertygelse att järnvägen i framtiden kommer att kunna
              vara konkurrenskraftig. Prognoserna för antal resenärer och mängden
              gods för 2010 är redan överskridna. Men för att klara detta krävs
              ett antal framsynta och modiga politiska beslut, vilka jag strax
              ska återkomma till.
            </seg>
          </u>
          <u>
            <seg>
              Fru talman! Vad som krävs är sannerligen inte en enögd politik
              där järnvägen ställs i konflikt med andra transportsätt eller
              där människors rätt till och behov av fri rörlighet genom resor
              ifrågasätts. Att bara investera i järnvägen och låta de många
              eftersatta vägarna och propparna i trafiken som drabbar bussar,
              bilar och godstransporter vara oåtgärdade vore ansvarslöst och
              ett svek mot miljoner invånare och skattebetalare som har berättigade
              krav också på god vägstandard.
            </seg>
          </u>
          <u>
            <seg>
              Men järnvägen har en stark och växande plats i ett modernt och
              smart transportsystem. Alliansregeringen har redan i handling
              visat att investeringar i infrastrukturen är prioriterade. Årets
              proposition om infrastrukturen kommer att gå vidare på just den
              vägen, precis som statsråden Anders Borg och Åsa Torstensson gemensamt
              redan har deklarerat.
            </seg>
          </u>
          <u>
            <seg>
              Fru talman! Låt mig nämna fyra avgörande byggstenar för en modern
              järnvägspolitik! God samhällsekonomi och sunda statsfinanser krävs
              för att vi ska kunna satsa på infrastruktur tillsammans med skola,
              vård och forskning. Infrastrukturen har förstås en långsiktig
              betydelse för en fungerande ekonomi och arbetsmarknad.
            </seg>
          </u>
          <u>
            <seg>
              Försäljningen av bolag som staten inte behöver kommer att minska
              statsskulden och frigöra nya resurser. De 164 000 människor som
              redan nu lämnat utanförskapet och kommit i arbete har inte bara
              fått en bättre livskvalitet för egen del och för sina familjer
              utan bidrar förstås till samhällsbygget.
            </seg>
          </u>
          <u>
            <seg>
              Samverkan mellan stat, kommuner och det enskilda näringslivet
              är en annan byggsten. Den moderna teknikutvecklingen är beroende
              av forskning men också av företag som vågar och vill investera
              i järnvägssektorn. Här finns redan många spännande idéer som bara
              för ett antal år sedan hade varit overkliga. Staten och kommunerna
              måste ta sin del av ansvaret för besluten och en tung investeringspolitik.
            </seg>
          </u>
          <u>
            <seg>
              En moderniserad och förenklad planprocess är viktig för att visionen
              om snabbtåg från Sundsvall till Göteborg och Malmö, och vidare
              till övriga Europa, inte ska stanna på ritborden eller fastna
              i domstolarna. Även detta kräver politisk samverkan och politiskt
              mod.
            </seg>
          </u>
          <u>
            <seg>
              Sist men inte minst öppnar överenskommelser på europeisk nivå
              för ökad konkurrens inom järnvägssektorn. Mycket har skett, och
              järnvägssektorn leder redan i en konkurrenssituation med andra
              transportslag. Men självklart måste mer göras för att vi ska få
              nya investeringar och fortgående modernisering av järnvägssektorn.
              Alliansregeringen har visat att Sverige är berett att gå före
              och aktivt driva frågan om gemensam europeisk avreglering.
            </seg>
          </u>
          <u>
            <seg>
              Fru talman! Mina kamrater tyckte att jag skulle inleda denna
              debatt med att sjunga Stefan Demerts välkända låt med refrängen
              SJ, SJ gamle vän, festligt att du lever än. Men jag vill absolut
              inte genera talmannen, så jag avstår från att sjunga. Det är ändå
              kul att tänka på de raderna och det klimat och synsätt som var
              då.
            </seg>
          </u>
          <u>
            <seg>
              Mycket har hänt sedan de raderna fick oss att röra på smilbanden.
              Men mycket återstår att göra. Det kräver, fru talman, att den
              rikspolitiska nivån, vi, förmår ta det gemensamma, långsiktiga
              ansvar som i dag är vardag i kommunerna. Staten måste återigen
              bli en pålitlig partner när infrastrukturen planeras och byggs.
            </seg>
          </u>
          <note type="speaker">
            Anf. 6 NINA LARSSON (fp):
          </note>
          <u>
            <seg>
              Fru talman! Framtidens järnväg lider inte av gigantiska underhållsberg
              som Socialdemokraterna underlåtit att bekosta. Framtidens järnväg
              omfattar ett flexibelt spårnät. Det har nya höghastighetsspår
              som kopplar samman Nordens storstäder och leder vidare till kontinenten.
              Moderna höghastighetståg kompletteras med snabbtåg och regional-
              och lokaltåg, allt för resenärernas bästa.
            </seg>
          </u>
          <u>
            <seg>
              Framtidens järnväg knyter samman Europa och såväl godstrafik
              som persontrafik kan passera nationsgränser snabbt och effektivt.
              Framtidens järnväg kännetecknas av en fri konkurrens och att nya
              trafikidéer kan förverkligas. Enskilda initiativ hindras inte
              längre av traditionell monopolpolitik. Visionerna om framtidens
              järnvägar är i vissa fall långt borta. Men arbetet börjar nu.
            </seg>
          </u>
          <u>
            <seg>
              Det är med framtidens järnväg som med allt annat. Det hänger
              samman. Huruvida vi lyckas bryta utanförskapet och få människor
              i arbete spelar också roll för hur mycket resurser vi har att
              satsa på infrastrukturen. Jobb och tillväxt är avgörande för vår
              förmåga att hantera klimatutmaningen.
            </seg>
          </u>
          <u>
            <seg>
              Att minska utsläppen av koldioxid är en av våra största och viktigaste
              utmaningar. Men att minska utsläppen är kostsamt. Det ställer
              höga krav på ett genomförande med bibehållen tillväxt. Det måste
              göras. Här spelar framtidens järnväg en viktig roll.
            </seg>
          </u>
          <u>
            <seg>
              Transporter på järnväg innebär ökade möjligheter till utbyte
              och handel, vilket också genererar tillväxt utan att öka koldioxidutsläppen.
              Företagen har stor nytta av våra järnvägar. Det gäller inte minst
              vår basindustri. Också inom persontrafiken arbetspendlar allt
              fler allt längre.
            </seg>
          </u>
          <u>
            <seg>
              Regeringens strävan att fler människor ska komma i arbete innebär
              också att fler söker sig till jobb längre från hemorten. Detta
              ökar valmöjligheterna för den enskilde men också arbetskraftsutbudet
              för företagen. I denna situation innebär tågtrafik ett mer miljövänligt
              alternativ att transportera sig när fler människor väljer att
              röra sig över större yta.
            </seg>
          </u>
          <u>
            <seg>
              Tekniskt sett är järnvägen såväl trafiksäker som miljövänlig.
              Grundläggande är att stålhjul mot stålräls rullar med mycket mindre
              friktion än gummihjul mot asfalt. Utvecklingen på längre sikt
              kan förväntas leda till väsentligt snabbare och effektivare godstransporter
              på järnväg medan vägtransporterna knappast kan öka hastigheterna
              nämnvärt.
            </seg>
          </u>
          <u>
            <seg>
              I Folkpartiet liberalerna genomför vi för närvarande ett samråd
              kring viktiga frågeställningar för att kunna möta utmaningarna
              gällande klimatförändringarna. Vi måste gå över från energislag
              som orsakar koldioxidutsläpp till koldioxidfria energislag och
              det inte minst inom transportsektorn.
            </seg>
          </u>
          <u>
            <seg>
              En av dessa viktiga frågeställningar är att undersöka möjligheterna
              att bygga ut höghastighetståg för persontransporter. Vårt behov
              av att förflytta oss kommer inte att minska. Ur klimatsynpunkt
              är det viktigt att skapa ett alternativ till stora delar av inrikesflyget.
            </seg>
          </u>
          <u>
            <seg>
              Flyget kommer även i framtiden att ha en stor betydelse för vissa
              delar av vårt land där järnvägen inte byggs ut. En höghastighetssatsning
              skulle innebära avlastning av dagens nät. Det leder till att järnvägens
              konkurrensförmåga för gods förbättras. Men detta är resurskrävande.
            </seg>
          </u>
          <u>
            <seg>
              Det är satsningar som måste förberedas med omsorg. God planering
              och styrning av projekt är avgörande för att om vi ska våga oss
              på dylika storskaliga investeringar.
            </seg>
          </u>
          <u>
            <seg>
              I tidningen Framtider som ges ut av Institutet för framtidsstudier
              framgår det med all önskvärd tydlighet att Sverige inte är ensamt
              om att ha det problematiskt med stora megaprojekt, som man kallar
              det. Vi kan alla peka på exempel på projekt som av en eller annan
              anledning blivit kraftigt fördyrade, dragit ut på tiden eller
              helt enkelt varit felberäknade från början. Detta är inte acceptabelt.
              Vi måste ha en realistisk bild från början till slut om vi vill
              undvika att behöva senarelägga andra angelägna projekt, vilket
              tyvärr är situationen i dag.
            </seg>
          </u>
          <u>
            <seg>
              För Folkpartiet liberalerna är det självklart att framtidens
              järnväg ska kännetecknas av fri konkurrens. Den pågående Konkurrensutredningen
              ska titta på åtgärder som skapar förutsättningar för detta.
            </seg>
          </u>
          <u>
            <seg>
              Det hela förutsätter en avveckling av SJ AB:s exklusiva trafikeringsrätt.
              För att fungera väl krävs samordnade system för biljettbokning
              och information.
            </seg>
          </u>
          <u>
            <seg>
              Tydlighet och nödvändigheten av samordning ska heller inte underskattas.
              Detta gäller såväl regional, nationell, nordisk som europeisk
              nivå.
            </seg>
          </u>
          <u>
            <seg>
              Att konkurrensutsätta järnvägen är inget nytt. Ämnet har behandlats
              i flera utredningar där mer eller mindre alla landat i slutsatsen
              att ökad konkurrens är bra. Men avvägningar behöver göras, och
              detta är en stor utmaning.
            </seg>
          </u>
          <u>
            <seg>
              Till sist är tågen en storkonsument av elektricitet. Vill vi
              öka ett miljövänligt tåganvändande måste vi också se till att
              det finns kolfri elproduktion att tillgå.
            </seg>
          </u>
          <u>
            <seg>
              Ökar vi elanvändningen för klimatets skull måste vi också öka
              en kolsnål storskalig energiproduktion. Därför är det rimligt
              att på allvar börja diskutera utbyggnad av kärnkraft.
            </seg>
          </u>
          <note type="speaker">
            Anf. 7 ANNELIE ENOCHSON (kd):
          </note>
          <u>
            <seg>
              Fru talman! Framtidens järnvägståg kommer i tid till stationen,
              och det avgår i tid. Det kör säkert, är komfortabelt, och restiden
              är betydligt kortare än i dag. Persontrafiken och godstrafiken
              med tåg som går internationellt kör fort och säkert genom våra
              nya järnvägskorridorer. Alltmer av godset kommer att köras på
              järnväg, och godstågen kommer att köras med hastigheter som vida
              överstiger de 20 kilometer i timmen som godstågen kör med i EU
              i dag.
            </seg>
          </u>
          <u>
            <seg>
              Men för att allt detta ska bli möjligt måste vi i dag fatta rätt
              och bra beslut. Vår infrastrukturminister har i sitt anförande
              nämnt de stora luftslott som finns i de befintliga järnvägsplanerna.
              Befintliga järnvägsplaner saknar miljarder för att kunna realiseras.
              Till det kommer ett eftersatt underhåll på 10 miljarder på järnvägen.
              Alliansen har fått överta dessa luftslott, dessa löften utan ekonomisk
              täckning, från den förra regeringen, och där måste vi börja. Redan
              i höstens budget tillskapades 330 miljoner för att börja arbetet
              med det eftersatta underhållet på våra järnvägar.
            </seg>
          </u>
          <u>
            <seg>
              Vi kristdemokrater vill fokusera på följande för att uppnå den
              vision som jag skissade på inledningsvis.
            </seg>
          </u>
          <u>
            <seg>
              Först och främst ska järnvägstrafiken inte ha sämre villkor än
              vägtrafiken. För att järnvägen ska vara ett attraktivt alternativ
              för både gods- och persontransporter är det viktigt att tillförlitligheten
              är hög. Efter stormen Gudrun i januari 2005 tog det nästan tolv
              dygn för Banverket att återställa Södra stambanan och öppna den
              för trafik. En lämplig åtgärd vore att skapa breda trädfria zoner
              längs de viktigaste linjerna.
            </seg>
          </u>
          <u>
            <seg>
              Samordningen av olika transportslag spelar en avgörande roll
              för att förbättra miljöhänsynen. Transportkedjor och intermodala
              transporter är nyckelbegrepp, eftersom möjligheterna att överföra
              hela transporter från väg till järnväg är begränsade.
            </seg>
          </u>
          <u>
            <seg>
              Se över den svenska lagstiftningen för att minska ledtiderna
              för järnvägsbyggen! Det tar i dag orimligt lång tid från planering
              till färdig järnväg.
            </seg>
          </u>
          <u>
            <seg>
              Möjligheterna för godstransporter på tåg måste högprioriteras
              inom EU. Det måste bli mycket smidigare att transportera gods
              på järnväg genom flera länder. Transeuropeiska nätverk för transporter
              behöver vidareutvecklas för att bygga bort de flaskhalsar som
              i dag finns i det europeiska spårburna transportsystemet. Leveranstiderna
              för godstransporter måste bli kortare och tillförlitligare, och
              omlastningarna måste bli färre. Genomsnittshastigheten för en
              container som transporteras med tåg från Umeå till Rom är enligt
              uppgift 14 kilometer per timme.
            </seg>
          </u>
          <u>
            <seg>
              Bygg den nordiska triangeln, höghastighetstågen mellan Köpenhamn,
              Oslo och Stockholm! Det är viktigt att järnvägen mellan Oslo och
              Göteborg blir konkurrensmässig med E 6:an annars kommer godstrafiken
              på motorvägen att öka. Det är viktigt att Europakorridoren med
              Götalandsbanan som höghastighetsbanor kommer på agendan för medfinansiering
              med TEN-medel från EU.
            </seg>
          </u>
          <u>
            <seg>
              EU måste inrikta sig på att inlemma de nya medlemsländerna i
              det europeiska transportsystemet. En reformering och modernisering
              av det europeiska järnvägsnätet bör ges högsta prioritet under
              den kommande femårsperioden.
            </seg>
          </u>
          <u>
            <seg>
              De nuvarande statliga järnvägsföretagen bör befrias från sina
              leasingavtal och förberedas för privatisering. Men privatiseringar
              får inte leda till negativ miljöpåverkan. Det är också viktigt
              att biljettbokning och tidtabeller samordnas i samband med att
              man underlättar för fler entreprenörer att trafikera spåren.
            </seg>
          </u>
          <u>
            <seg>
              Stimulera utveckling av biogasdriven spårtrafik i hela Europa!
              Järnvägstransporter behöver inte drivas enbart med el utan kan
              även drivas med hjälp av biodrivmedel. Biogaståg finns redan och
              utgör ett alternativ för spårbunden lokal och regional kollektivtrafik.
              Med tanke på att det i Sverige finns 2 400 kilometer icke elektrifierad
              järnväg borde potentialen för biobränsledriven spårtrafik vara
              stor i det svenska transportsystemet.
            </seg>
          </u>
          <u>
            <seg>
              För att öka möjligheterna till kollektivt resande i glesbygden
              kan Inlandsbanan öppnas för persontrafik med tåg som drivs av
              biogas eller annat förnybart bränsle. Det är också angeläget att
              stödet till Inlandsbanan består. Banverkets underhållsstöd till
              Inlandsbanan AB är en viktig komponent i en ökad gods- och persontrafik
              och i strävan efter ett mer levande inland.
            </seg>
          </u>
          <u>
            <seg>
              Bygg Citybanan i Stockholm snabbt! Direkt efter regeringsskiftet
              pausades projektet. Regeringen skärskådade kalkylerna och blottlade
              en fördyring på 5 miljarder kronor jämfört med tidigare beräkningar.
              Regeringen lät därefter genomföra förhandlingar med regionerna
              kring Stockholm och fick från dessa fram 2 miljarder i medfinansiering
              just till Citybanan.
            </seg>
          </u>
          <u>
            <seg>
              Alliansregeringen har därmed under det första dryga året skaffat
              fram betydligt mer resurser till järnvägen än vad som fanns tillgängliga
              vid regeringsskiftet. Vi kommer att fortsätta på det inslagna
              spåret.
            </seg>
          </u>
          <u>
            <seg>
              Jag vill avsluta med att önska Ibrahim Baylan välkommen som ordförande
              i trafikutskottet.
            </seg>
          </u>
          <note type="speaker">
            Anf. 8 PETER PEDERSEN (v):
          </note>
          <u>
            <seg>
              Fru talman! Jag vill också hälsa Ibrahim Baylan välkommen till
              debatten, liksom hela svenska folket.
            </seg>
          </u>
          <u>
            <seg>
              Jag måste konstatera att vi här har hört ganska tomma proklamationer,
              där man bara i allmänna ordalag pratar väl om järnvägstrafikens
              framtid men egentligen inte säger någonting om vad man vill göra.
              Jag måste tyvärr säga att framtidens järnväg nog kräver en ny
              regering med en ny politik som tar det här på fullt allvar och
              inte bara pratar om klimatåtgärder utan också fattar de beslut
              som krävs för att komma till rätta med det här. Man blir mörkrädd
              när man hör en stor andel av ledamöterna på den borgerliga bänken
              applådera att vi tydligen ska bygga ut kärnkraften.
            </seg>
          </u>
          <u>
            <seg>
              Jag reser ungefär 2 000 mil, ett halvt varv runt jorden, varje
              år på mina resor från mitt hem fram och tillbaka till riksdagen,
              så jag börjar känna mig som expert på järnvägstrafik och tågtrafik.
              Jag tycker att den fungerar bättre och bättre.
            </seg>
          </u>
          <u>
            <seg>
              För att göra en liten tillbakablick innan jag kommer in på det
              som jag tycker är trist nu vill jag bara markera att Vänsterpartiet
              som enda parti sade nej när riksdagen 1988 styckade upp dåvarande
              Statens Järnvägar i två delar, SJ och Banverket. Då började till
              stor del det krångel och plotter som gör att det är väldigt svårt
              att förklara för människor när olika saker händer vem som har
              hand om vad, om det är Jernhusen, SJ, Banverket eller någon annan
              operatör som ska vara ansvarig om tågen inte kommer i tid.
            </seg>
          </u>
          <u>
            <seg>
              Vi har fortfarande en vision om hela folkets järnväg. Vi är väldigt
              medvetna om att det är svårt att återreglera en marknad som har
              blivit avreglerad. I själva verket är väl ett av de viktigaste
              skälen till att ni på den borgerliga sidan är så ivriga att avreglera,
              bolagisera och sälja ut svenska folkets gemensamma egendom att
              det är väldigt svårt för en ny majoritet att åtgärda det.
            </seg>
          </u>
          <u>
            <seg>
              Fru talman! Det här innebar att från att järnvägen hade varit
              en samhällelig nyttighet för hela folket bestämde riksdagen i
              stället att SJ AB ska gå med vinst och ge avkastning till statskassan.
              Det leder i sin tur till att SJ tvingas lägga ned eller minska
              trafiken på icke lönsamma sträckor. Vi menar att det är fel väg
              att gå att lyfta upp vinsten eller avkastningen som det viktiga
              argumentet. Det viktiga är att man ska transportera människor
              till arbete, studier och fritid på ett miljövänligt sätt.
            </seg>
          </u>
          <u>
            <seg>
              Det gjordes också en annan uppdelning. SJ AB har med sitt huvudansvar
              egentligen haft ensamrätt att på det statliga järnvägsnätet trafikera
              långväga trafik, men då fick olika länstrafikhuvudmän trafikera
              inom regiongränserna. Tanken var att det skulle vara en sådan
              uppdelning.
            </seg>
          </u>
          <u>
            <seg>
              Det här är lätt att säga, och det är lätt att prata om att vi
              ska ha konkurrens på nätet. Men faktum är att det på väldigt många
              sträckor finns bara ett spår. Man behöver inte vara speciellt
              fysikaliskt bevandrad för att inse att det är svårt att köra om
              på ett enkelspår och säga: Nu har vi företräde, för vi tillhör
              den interregionala trafiken och vi ska köra om. Det kan också
              handla om godstrafik.
            </seg>
          </u>
          <u>
            <seg>
              Det är ett stort problem ur konkurrensutsättningssynpunkt att
              man hävar att bara vi puttar in så många operatörer och intressenter
              som möjligt på spåret så fixar vi det här. Det är inte möjligt
              att ha den lättsamma attityden, vilket man bland annat i England
              har dragit vissa lärdomar av.
            </seg>
          </u>
          <u>
            <seg>
              Ett annat problem som jag tycker att regeringen tar lätt på,
              dock inte SJ:s ordförande, är att man inte ser skillnaderna med
              att ha konkurrensutsatt trafik som SJ bedriver med delvis skattefinansierad
              regional trafik som ska konkurrera om resenärer på samma sträckor.
            </seg>
          </u>
          <u>
            <seg>
              Ett exempel på en åtgärd som nu har vidtagits är att regeringen,
              i stället för att avvakta försöket med en avreglering eller en
              annan huvudman som bedriver trafiken i Norrland och se vad som
              händer då, beslutar att göra samma sak i södra Sverige. Denna
              princip ger den regionala trafiken monopol på trafikeringsrätten
              i södra Sverige.
            </seg>
          </u>
          <u>
            <seg>
              Då får man höra en massa debattörer stå här i dag och prata om
              att det är viktigt att vi har höghastighetstrafik mellan våra
              stora städer, att den nordiska triangeln ska upprätthållas och
              så vidare. Jag skulle vilja veta av regeringen via Åsa Torstensson:
              Vill ni hävda att det inte finns några som helst problem med den
              här försöksverksamheten, till exempel samordningen med interregional
              trafik StockholmMalmö, eller för den delen höghastighetstrafik
              på Västkustbanan, jämfört med om det regionala uppdraget nu uppfattas
              vara att man har ensamrätt på trafiken där nere? SJ upplever det
              på det sättet att man nu kommer att utestängas.
            </seg>
          </u>
          <u>
            <seg>
              Hur ska ni lösa det? Hur ska ni putta in den interregionala trafiken
              om det är den regionala trafiken som anser sig ha företräde? Hur
              ska godstrafiken planeras in i det hela? Och vart tar diskussionen
              om snabbtåg vägen? Är det tänkt att de regionala operatörerna
              ska stå för snabbtåg, och så ska man någonstans i Småland byta
              till en annan operatörs snabbtåg? Är det en bra utveckling för
              den framtida järnvägen?
            </seg>
          </u>
          <u>
            <seg>
              Vi skulle hellre, fru talman, vilja se en sammanhållen nationell
              järnvägspolitik som ställer resenärerna i centrum och som syftar
              till att öka andelen resande med spårbunden trafik av det totala
              antalet resande, inte minst för att klara klimatkraven. Då krävs
              faktiskt ökade satsningar på järnväg inte på väg, som ni i andra
              sammanhang, nämligen budgeten, har sagt nu under två års tid.
              Det krävs alltså ordentliga satsningar.
            </seg>
          </u>
          <u>
            <seg>
              I stället för att gömma oss och påstå att vi inte har någon ekonomi
              för att klara detta har vi i Vänstern sagt att vi behöver lånefinansiera
              för att klara samhällsnyttiga och långsiktigt viktiga investeringar.
              För perioden 20082019 har vi i våra förslag avsatt 42 miljarder
              kronor mer än regeringen har för dessa satsningar. Jag vill inte
              höra någon säga att Vänstern inte satsar mer än något av de borgerliga
              partierna.
            </seg>
          </u>
          <u>
            <seg>
              Att inte göra något och bara säga att vi inte har råd kostar
              oerhört stora summor pengar. Vi måste ta framsynta, långsiktiga
              beslut i dag. Då behövs satsningar på järnvägstrafik i dag, inte
              en fortsatt upplottring.
            </seg>
          </u>
          <note>
            I detta anförande instämde Marianne Berg, Egon Frid och Lena
            Olsson (alla v).
          </note>
          <note type="speaker">
            Anf. 9 Statsrådet ÅSA TORSTENSSON (c):
          </note>
          <u>
            <seg>
              Fru talman! Det är oerhört spännande att lyssna på debatten,
              kanske speciellt på Peter Eriksson, som fortsätter att drömma
              utan att ta ansvar för att det i dag är människor, mammor och
              pappor, som är fullständigt frustrerade över att tågen inte fungerar.
              Det beror på att Peter Eriksson har avstått från att agera som
              en framsynt politiker och satsa på järnvägen här och nu.
            </seg>
          </u>
          <u>
            <seg>
              Det akuta som Peter Eriksson hänvisar till beror ju på att man
              har underlåtit att sköta underhållet. Även om jag kan ha förståelse
              för att infrastrukturplanering är svårt, tar lång tid och att
              det ibland är svårt att räkna saknas det i dag 5060 miljarder
              för den infrastrukturplan på järnvägssidan som Miljöpartiet så
              ofta hänvisar till. Det blir fiktiva järnvägssatsningar när dessa
              miljarder inte finns. Det är därför som Ådalsbanan av Banverket
              har skjutits bort från planen. Det är också därför som jag och
              Anders Borg mycket tydligt har markerat vikten av att göra en
              närtidssatsning för att kunna bygga till exempel Ådalsbanan.
            </seg>
          </u>
          <u>
            <seg>
              Ibrahim Baylan hälsar jag också välkommen till spännande debatter
              framöver. Till honom vill jag säga att det inte är jag eller den
              här regeringen som lägger skulden på Socialdemokraterna för att
              ni inte har skött underhållet på befintlig järnväg. Det är den
              europeiska järnvägsunionen som pekar ut Sverige som ett land där
              man inte har skött underhållet av befintlig järnväg.
            </seg>
          </u>
          <u>
            <seg>
              Jag kan i och för sig ha förståelse för att Ibrahim Baylan inte
              är uppdaterad när det gäller budgetarbetet och så vidare. Men
              regeringen och jag ser de människor som i dag står frustrerade
              på Centralstationen, speciellt människor som reser i Mälardalen.
              Därför har vi nu under två års tid lagt mer resurser till Banverket
              för att man ska kunna vidta åtgärder så att människor ska ha ökad
              tilltro till järnvägen. Det är på det sättet som vi skapar förutsättningar
              för att ändra beteende och få människor att vilja välja tåg som
              transportmedel.
            </seg>
          </u>
          <u>
            <seg>
              Vad än Ibrahim Baylan säger innehåller Socialdemokraternas budgetalternativ
              inte tillräckliga resurser alltså de 5060 miljarder som behövs
              till järnvägssatsningar. Ni har förslag som innebär att ni lånar
              pengar till Norra länken. Då måste jag fråga mig: Oj, vart tog
              järnvägsengagemanget vägen? Man kan väl ändå ha förhoppningar
              om att Ibrahim Baylan som tidigare skolminister kan räkna ihop
              hur mycket resurser det de facto behövs för att en plan ska kunna
              genomföras.
            </seg>
          </u>
          <u>
            <seg>
              Det är därför som regeringen återkommer i ordinarie budget med
              en närtidssatsning för att till exempel en bansträcka som Ådalsbanan
              ska kunna byggas. Därför har vi ambitionen att också skapa förutsättningar
              för ökat ekonomiskt utrymme för planen 20102015. Det är på detta
              sätt vi skapar realistiska åtaganden och realistiska planer för
              de kommande tio åren, som är den stora utmaningen när vi ska skapa
              miljösmarta transportkedjor och transportstråk i landet, precis
              som jag beskrev i min inledning.
            </seg>
          </u>
          <note type="speaker">
            Anf. 10 PETER ERIKSSON (mp):
          </note>
          <u>
            <seg>
              Fru talman! Jag förstår om de som tittar och lyssnar på detta
              kan känna sig förvirrade. Det kommer siffror från olika håll,
              och vem ska man tro och lita på?
            </seg>
          </u>
          <u>
            <seg>
              Den som har tid att själv sätta sig in i detta och kolla själv
              har säkert de bästa förutsättningarna, men jag tycker att det
              är märkligt att man påstår att det skulle finnas ett underskott
              på 5060 miljarder i det vi har gjort. Det är fullständigt fel.
            </seg>
          </u>
          <u>
            <seg>
              Däremot är det lätt att ta reda på att eftersom kostnaderna för
              Banverket ökar på grund av ökade byggkostnader i högkonjunkturen
              gick Banverket 2007 till regeringen och begärde ökade anslag.
              Regeringen sade nej. Anders Borg och infrastrukturminister Åsa
              Torstensson sade nej. Det är detta som ledde till att man blev
              tvungen att stoppa Ådalsbanan. Det är därför Ostlänken inte längre
              finns med i planeringen. Det är därför man i hela Sverige i dag
              är väldigt orolig.
            </seg>
          </u>
          <u>
            <seg>
              Ni kan inte frånsäga er ansvaret. Det är ni som sitter i regeringen
              och måste se till att det finns anslag för de kostnader som kommer
              i dag.
            </seg>
          </u>
          <u>
            <seg>
              Runt om i Sverige har man förstått möjligheterna med moderna
              tåg på ett helt annat sätt än regeringen. När exempelvis näringslivet
              och politiken i Västsverige samlar sig till prioriteringar på
              infrastrukturområdet handlar i dag sju av tio projekt om järnvägar
              och tåg. I Östergötland är man enig om att det viktigaste man
              kan göra för att öka konkurrenskraften och för regionförstoring
              är att få i gång en start med Ostlänken en ny bansträckning mellan
              Linköping och Norrköping och upp mot Stockholm. Frustrationen
              över regeringens stopp och senareläggning är oerhört stor.
            </seg>
          </u>
          <u>
            <seg>
              I Jönköpings län skulle Götalandsbanan äntligen ha gett regionen
              en möjlighet att bli ett centralt nav i kommunikationen, med moderna
              förbindelser och ett nytt liv efter att man under hundra år ha
              varit lite vid sidan av allfarvägarna.
            </seg>
          </u>
          <u>
            <seg>
              Här får vi inte ens reda på när infrastrukturpropositionen kommer.
              Det blir bara senareläggningar. Vi vet inte ens om regeringen
              har politik på området.
            </seg>
          </u>
          <u>
            <seg>
              I Skåne har utvecklingen av resandet på spår varit exceptionell
              de senaste åren. Nu planerar man akut att förlänga perrongerna
              och sätta in 350 meter långa tåg för att klara det regionala resandet.
              Men man kräver och behöver ändå en snabb utbyggnad med fyrspår
              mellan Malmö och Lund och en rad andra nödvändiga insatser för
              att klara det ökande resandetrycket i en växande region.
            </seg>
          </u>
          <u>
            <seg>
              Åsa Torstensson, du kan inte bara fortsätta att prata om er lilla
              underhållssatsning som en lösning på alla världens problem! Det
              är självklart att det krävs ökad kapacitet på spåren för att vi
              ska kunna fortsätta en utveckling där vi flyttar över resande
              från flyg till järnväg och från vägarna till tåg. Det löser man
              inte med underhåll, även om jag tycker att det är helt rätt att
              satsa mer på underhåll. Det borde vi ha gjort tidigare. Det erkännandet
              kan jag ge till dig, Åsa Torstensson.
            </seg>
          </u>
          <u>
            <seg>
              Vi försökte till och med i förhandlingar häromåret att få en
              ökning av anslagen för underhåll till Banverket. Tyvärr lyckades
              vi inte i förhandlingen på grund av att Banverket inte ens själva
              hade med detta i sina äskanden. Men det behövs. Vi har skrivit
              in det i våra motioner allt sedan dess, liksom i det som kommer
              nu.
            </seg>
          </u>
          <u>
            <seg>
              I ministerns eget Bohuslän ökar också irritationen över att Rikstrafiken
              inte får pengar för att klara regionala banor som Bohusbanan.
              Miljöpartiet vill ha en upprustning i stället för den nedläggning
              som vi nu riskerar att få.
            </seg>
          </u>
          <u>
            <seg>
              Så här är det över hela landet. Vi behöver få besked. När får
              vi besked om det finns en politik från regeringen, och när får
              vi en infrastrukturproposition?
            </seg>
          </u>
          <note type="speaker">
            Anf. 11 IBRAHIM BAYLAN (s):
          </note>
          <u>
            <seg>
              Fru talman! Regeringen och Åsa Torstensson fortsätter att försöka
              komma undan sitt ansvar. Ni vann ju valet. Ni är en regering.
              Ändå gör ni ert yttersta för att försöka framstå som opposition
              mot den regering som inte längre finns.
            </seg>
          </u>
          <u>
            <seg>
              Ni har hunnit lägga två års budgetar. De har inte inneburit något
              särskilt stort lyft för infrastrukturen. 300 miljoner till underhåll,
              skryter ni med. Samtidigt ägnar ni er åt att sänka skatterna med
              60 miljarder per år, för de mest välbeställda framför allt.
            </seg>
          </u>
          <u>
            <seg>
              Det är småsmulor som har råkat ramla ned på Åsa Torstenssons
              bord från Anders Borgs stora kalas.
            </seg>
          </u>
          <u>
            <seg>
              Åsa Torstensson säger att hon ser människor på perrongerna som
              är frustrerade. Det kan mycket väl stämma när det inte riktigt
              fungerar och många människor gärna vill ta sitt ansvar. Varför
              gör du ingenting åt det? Du har ju snart haft två år i regeringsställning.
              Varför gör du ingenting åt det? Det enda vi har sett är att man
              senarelägger den infrastrukturproposition som skulle komma på
              våren.
            </seg>
          </u>
          <u>
            <seg>
              Åsa Torstensson frågar mig om jag som gammal utbildningsminister
              jag var skolminister inte kan räkna. Jo, det kan jag visst. Jag
              undrar om infrastrukturministern kan det. Det handlar inte bara
              om Norra länken. Det handlar också om att vi vill lånefinansiera
              Ostlänken som är järnväg. Det innebär sammantaget att det i det
              budgetalternativ som vi har lagt fram är betydligt mer pengar
              som investeras i infrastruktur och skapar större utrymme. Det
              borde också infrastrukturministern kunna räkna ut.
            </seg>
          </u>
          <note>
            Till Sten Nordin säger jag: Tack för välkomnandet.
          </note>
          <u>
            <seg>
              Det låter bra när Moderaterna pratar om samverkan, och det låter
              bra när statsministern pratar om miljön, men vad händer i verkligheten?
              Titta bara på exemplet i Lerum där Moderaterna gör sitt yttersta
              för att stoppa en viktig järnvägssatsning mellan Stockholm och
              Göteborg. Det handlar inte bara om att prata, Sten Nordin. Moderaterna
              måste se att det också spelar roll vad de gör. Hittills verkar
              i alla fall inte väljarna vara särskilt nöjda.
            </seg>
          </u>
          <note type="speaker">
            Anf. 12 STEN NORDIN (m):
          </note>
          <u>
            <seg>
              Fru talman! Jag tycker att det är väldigt tydligt för alla som
              har lyssnat och tittat på den här debatten att alliansen uppvisar
              en synnerligen enig linje och en enig vision kring järnvägspolitiken.
              Vi klargör också att det vi beslutar tänker vi finansiera så att
              det verkligen blir utfört. Där skiljer vi oss från tidigare regering.
            </seg>
          </u>
          <u>
            <seg>
              Jag tycker att det som förenar oppositionens partier här i talarstolen
              i dag är ett stort tungsinne. I övrigt är det inte så mycket.
              Det kan väl inte vara så att Socialdemokraterna ställer upp på
              Peter Pedersens dröm att gå tillbaka till det gamla statliga monopolet,
              det som rådde på den tiden då järnvägen dödförklarades? Det kan
              väl ändå inte vara den linje som ni vill företräda?
            </seg>
          </u>
          <u>
            <seg>
              Fru talman! En del av järnvägspolitiken som vi inte så ofta diskuterar
              här i kammaren är den lokala järnvägstrafiken. Vi har länge sett
              i många europeiska städer hur man framgångsrikt utvecklar spårbunden
              lokaltrafik light rail som det har kommit att benämnas. Vi kan
              väl helt enkelt säga spårvagn, även om vi i dag talar om helt
              andra, moderna fordon än de som skrotades i Stockholm i slutet
              av 60-talet.
            </seg>
          </u>
          <u>
            <seg>
              Jag tänker inte uppehålla mig vid om det var rätt eller fel då.
              Jag kan bara konstatera att Norrköping och Göteborg som behöll
              sina spårnät knappast ångrar sig i dag. I Stockholm finns det
              i dag en ny tvärbana mellan Hammarby Sjöstad och Alvik som är
              uppskattad. Det finns också museivagnar till Djurgården som i
              dag faktiskt fyller en funktion i den reguljära trafiken.
            </seg>
          </u>
          <u>
            <seg>
              Vid planering av bostadsområden i våra växande städer borde det
              vara en självklarhet att planera för god infrastruktur och kollektivtrafik.
              Här tror jag att spårbunden lokaltrafik har framtiden för sig.
              Även här krävs det politiska beslut för att underlätta att detta
              genomförs, för att underlätta planprocessen, underlätta för företagen
              inte minst byggföretagen som har intresse av attraktiva bostadsområden
              att bidra till de tunga investeringar som måste göras för att
              vi ska kunna utveckla spårbunden lokaltrafik.
            </seg>
          </u>
          <u>
            <seg>
              Kommuner och företag vinner ökade markvärden när spårvagnen börjar
              rulla. Det ger ekonomiska muskler som bör användas för utbyggnad
              och nyinvesteringar som i dag står och stampar i Stockholmsregionen,
              men säkert också i andra tillväxtregioner som vill ta efter många
              av Europas städer.
            </seg>
          </u>
          <note type="speaker">
            Anf. 13 NINA LARSSON (fp):
          </note>
          <u>
            <seg>
              Fru talman! Framtidens järnväg är en del av framtidens infrastruktur
              med ökad betydelse. Men vårt land ser olika ut. Vi kommer även
              i framtiden att behöva ett samspel mellan alla olika transportslag,
              såväl väg som järnväg, sjöfart och flyg. Vi behöver bådeoch.
            </seg>
          </u>
          <u>
            <seg>
              Jag ger inte flaska för Socialdemokraternas tidigare planer för
              järnvägen. Att trycka ut långa önskelistor som levererar ungefär
              lika mycket som tomten är beklagligt. Visst, det har blivit dyrare.
              Det har man också varit inne på. Den förra regeringens anslag
              räckte inte till att börja med.
            </seg>
          </u>
          <u>
            <seg>
              Nu säger bland andra Peter Eriksson att det är vi som har ansvaret.
              Ja, det är vi som har ansvaret att städa upp efter det som har
              varit. Vi tar det ansvaret. Jag kan konstatera att för att vara
              ett så kallat normalår innebär det här året en betydligt större
              satsning än tidigare. Vi har gjort det möjligt att se till att
              underhållet åtgärdas på många håll.
            </seg>
          </u>
          <u>
            <seg>
              Miljöpartiet har ju en del visioner. När det gäller exempelvis
              visionen om höghastighetståg finns det helt klart smakfulla bitar.
              Jag instämmer i mycket. Miljöpartiet har som helhet en människofientlig
              politik, en tillväxtfientlig politik som inte går ihop. Om vi
              över huvud taget ska ha möjlighet att satsa resurser på stora
              infrastruktursatsningar behöver vi ha tillväxt och vi behöver
              se till att jobben kommer i gång. Det handlar bland annat om att
              sänka viktiga skatter, att se till att det finns goda förutsättningar
              för företagen; det gäller inte minst utbildning. Det är vad den
              nuvarande regeringen håller på med.
            </seg>
          </u>
          <note type="speaker">
            Anf. 14 ANNELIE ENOCHSON (kd):
          </note>
          <u>
            <seg>
              Fru talman! Jag vill kort kommentera SJ och den försöksverksamhet
              som Skånetrafiken, Västtrafik och Hallandstrafiken fick att tillsammans
              köra Öresundstågen.
            </seg>
          </u>
          <u>
            <seg>
              Helstatligt ägda SJ besitter en särställning på den svenska järnvägsmarknaden
              och äger ensamrätt till den lönsamma interregionala persontrafiken.
              Trots denna förmånliga särställning uppdagades under hösten 2002
              att SJ befann sig i en akut ekonomisk kris. Riksdagen beslutade
              2003 att bemyndiga regeringen att tilldela SJ ett kapitaltillskott
              om 1,8 miljarder kronor.
            </seg>
          </u>
          <u>
            <seg>
              Kristdemokraterna motsatte sig detta beslut eftersom åtgärderna
              är otillräckliga för att på ett konkurrensneutralt sätt göra SJ
              affärsmässigt stabilt i ett längre perspektiv. Intresset bland
              regionala aktörer att organisera interregional trafik har ökat
              de senaste åren. Det är därför rimligt att länstrafiken också
              ges möjlighet att ta ett visst ansvar för att även tillgodose
              behovet av länsgränsöverskridande pendling till arbete och utbildning.
            </seg>
          </u>
          <u>
            <seg>
              Samtidigt är det viktigt att en utökning av länstrafikens ansvar
              inte urholkar möjligheten att bedriva kommersiell långväga persontrafik
              på järnväg. Trafikeringsrätt till regionala bolag innebär inte
              att SJ fråntas rätten att bedriva trafik på samma sträcka. Den
              kommersiella och den upphandlade marknaden kommer i stället att
              fungera sida vid sida.
            </seg>
          </u>
          <u>
            <seg>
              Jag kan tycka att det är märkligt att den förra s-regeringen
              talade om att den europeiska järnvägsmarknaden behöver öppnas
              för att trafiken ska kunna utvecklas. På hemmaplan är Socialdemokraterna
              däremot mycket defensiva när det gäller att bidra till en bättre
              konkurrens.
            </seg>
          </u>
          <u>
            <seg>
              Framtidens järnväg kräver visioner, ansvar och långsiktig ekonomisk
              stabilitet. Sverige kan vara lugnt det har alliansregeringen.
            </seg>
          </u>
          <note type="speaker">
            Anf. 15 PETER PEDERSEN (v):
          </note>
          <u>
            <seg>
              Fru talman! Det blir ett intressant jobb för forskare som intresserar
              sig för riksdagens politik och de beslut vi fattar att konstatera
              vem som har rätt. Var det vänsteralliansen som drev igenom och
              föreslog trängselavgifter? Var det vi som hade stora satsningar
              på järnvägstrafik kontra vägtrafik?
            </seg>
          </u>
          <u>
            <seg>
              Ni försöker vända på kuttingen nu när ni sent omsider har kommit
              på att det kanske fanns någonting i våra argument. Så får ni det
              att låta som om det är vi som har tyckt så här hela tiden. Det
              är en direkt historieförfalskning. Det är bara att titta i riksdagens
              protokoll vad som har sagts i alla debatter som vi har haft. Då
              ser man att vi har rätt här och att ni har fel punkt slut. Det
              är bara att läsa innantill.
            </seg>
          </u>
          <u>
            <seg>
              När det gäller detta med SJ, SJ gamle vän och så vidare är det
              intressant att läsa vad som står i ett pressmeddelande från SJ
              den 7 december. Där står följande:
            </seg>
          </u>
          <u>
            <seg>
              Det är därför med viss förvåning som vi tar emot besked att regeringen
              har upplöst SJ:s koncession på Södra stambanan och på Västkustbanan
              innan utredningen och de pågående försöken är avslutade. Om trafikhuvudmannen
              som organiserar kollektivtrafiken inom ett län får rätt att bedriva
              interregional trafik finns det en risk att Sveriges järnvägsnät
              slås sönder till ett lapptäcke av regionala förbindelser. Det
              påverkar möjligheterna att köra en kommersiell tågtrafik och utveckla
              fjärrtågstrafiken till förmån för de långväga resenärerna.
            </seg>
          </u>
          <u>
            <seg>
              Lite längre ned står det att detta riskerar satsningar på till
              exempel snabbtågstrafik.
            </seg>
          </u>
          <u>
            <seg>
              Detta är ingen pamflett från Vänsterpartiet, Miljöpartiet eller
              Socialdemokraterna, utan det är ett pressmeddelande från SJ. Jag
              hörde att ordföranden Ulf Adelsohn var rätt irriterad när detta
              proklamerades.
            </seg>
          </u>
          <u>
            <seg>
              Jag har fortfarande inte fått något svar från ministern. Det
              är väldigt lättsinnigt att säga att vi ska upprätthålla snabbtågsförbindelser.
              Annelie Enochson säger att det inte är några problem. SJ ska få
              köra sin interregionala trafik. Samtidigt sägs det i en annan
              mening att de ska få ta över interregional trafik.
            </seg>
          </u>
          <u>
            <seg>
              Vem är det som ska ha hand om vad? Det vore intressant att veta.
            </seg>
          </u>
          <u>
            <seg>
              Ni kommer att slå sönder inte bara SJ, SJ gamle vän, utan ni
              riskerar att slå sönder den svenska järnvägstrafiken och därmed
              gynna resande med bil och flyg. Är det detta som är meningen också
              fast ni inte törs säga det?
            </seg>
          </u>
          <note type="speaker">
            Anf. 16 Statsrådet ÅSA TORSTENSSON (c):
          </note>
          <u>
            <seg>
              Fru talman! Peter Eriksson ställde frågan vem man ska lita på.
              Man kan börja med att titta på Banverkets underlag som visar alla
              banor och investeringar som man måste skjuta på för att det saknas
              mellan 50 och 60 miljarder. Det är det reviderade underlag som
              Banverket lämnade till regeringen under senhösten.
            </seg>
          </u>
          <u>
            <seg>
              Till skillnad från Miljöpartiet har jag en plan. Vi har börjat
              mycket tydligt med att just poängtera vikten av att vi nu lägger
              och har lagt pengar på underhållssidan. Vilka banor likt Bohusbanan
              är det som behöver det? Man behöver just resurser till underhåll.
              Det finns fler banor runt omkring i landet som man kan nämna,
              till exempel Tjustbanan, som i dag i brist på underhåll kräver
              3 ½ miljard för upprustning, därför att underhållet har undanhållits.
              Det är inte att sköta det som man redan har investerat i.
            </seg>
          </u>
          <u>
            <seg>
              Vi har en plan att i ordinarie budgetarbete göra en närtidssatsning
              och därtill ambitionen att lägga nya resurser i befintliga planer
              mellan 2010 och 2015 just i syfte att kunna åtgärda och genomföra
              de planer som är viktiga att genomföra, till exempel Ådalsbanan
              som det naturligtvis skulle vara helt vansinnigt att inte bygga
              med tanke på alla resurser som lagts på Botniabanan. Det är därför
              som infrastrukturpropositionen kommer tillsammans med ordinarie
              budget, för att vi ska kunna göra åtagandet att göra ett omtag.
              Om man lägger fram en inriktningsplan för de kommande tio åren
              utan att både ha gjort tillräckliga analyser och lagt ytterligare
              resurser på befintliga planer, då, Peter Eriksson, bygger man
              vidare på era luftslott.
            </seg>
          </u>
          <u>
            <seg>
              Naturligtvis behövs det ökad kapacitet på spåren. Det är därför
              som vi gör detta samlade åtagandet under hösten.
            </seg>
          </u>
          <u>
            <seg>
              Peter Eriksson eller Ibrahim Baylan talade om småsmulor för underhåll.
              Det är intressant att man kallar det småsmulor. Den insats som
              gjordes för 2008 är trots allt bland de större insatser som har
              gjorts i ordinarie budget. Den berör både väg och järnväg. Det
              är precis av den anledningen som vi har haft fokus på resenärerna,
              med fördel Stockholm, eftersom vi vet att om det inte fungerar
              för tåg och spårbunden trafik i Stockholm stoppar det upp halva
              Sverige. Därför har vi gett Banverket nya resurser just för att
              skapa bättre förutsättningar för den spårbundna trafiken i och
              kring Stockholm.
            </seg>
          </u>
          <u>
            <seg>
              När Peter Eriksson hänvisar till att regeringen tänker lägga
              nya pengar på stora vägprojekt vore det intressant att höra vilka
              vägprojekt i den plan som Ibrahim Baylan och Peter Eriksson har
              varit överens om som inte ska prioriteras. Det skulle jag tro
              att det är ganska många som är intresserade av att höra.
            </seg>
          </u>
          <u>
            <seg>
              Peter Pedersen återkommer till SJ:s roll och rädslan för att
              SJ:s monopol inte fortsatt ska gälla. Hur är det med Schweiz då,
              som har hur många operatörer som helst? Där fungerar det uppenbarligen
              eftersom man sätter resenärerna i fokus. Det är precis det som
              trafikhuvudmännen i södra och västra Sverige har gjort när man
              önskade möjligheter att möta just pendlarnas behov.
            </seg>
          </u>
          <note type="speaker">
            Anf. 17 PETER ERIKSSON (mp):
          </note>
          <u>
            <seg>
              Fru talman! Det har varit en relativt lång debatt. Tyvärr tycker
              jag inte att vi har fått så många nya besked från regeringen.
              Jag tycker att man får återkomma till grundfakta i saken som handlar
              om att politik i grunden handlar om prioriteringar. Vad är det
              som man vill satsa på? Vad är det som man ser som viktigt för
              framtiden? Vad är det som Sverige behöver för att vi ska skapa
              ett hållbart samhälle som tryggar framtiden och möjligheterna
              till en bra försörjning för våra barn och barnbarn.
            </seg>
          </u>
          <u>
            <seg>
              Miljöpartiet vill prioritera stora satsningar i ett hållbart
              transportsystem. Vi ser det som en strategisk och central satsning
              som behövs inte bara i Sverige utan i Europa i övrigt och också
              i andra delar av världen. Men det är kanske den viktigaste insatsen
              för att vi ska kunna få ned utsläppen och ta vårt internationella
              ansvar när det gäller klimatfrågorna. Men just järnvägssatsningarna
              handlar också om, vilket jag vill säga till Nina Larsson, att
              få en regionförstoring och att få i gång en ökad ekonomisk utveckling
              och förbättring som ger möjlighet för människor att få en bra
              försörjning i framtiden.
            </seg>
          </u>
          <u>
            <seg>
              Jag skulle vilja säga att det knappast samkörs så bra på något
              annat område en stor satsning på minskade utsläpp och en bättre
              miljö och samtidigt en satsning på ekonomisk utveckling.
            </seg>
          </u>
          <u>
            <seg>
              Just i det skeendet förefaller det säkert förbryllande för väldigt
              många. Vi gjorde en stor satsning på järnvägen under den förra
              mandatperioden. 2003 tog vi ett beslut om en satsning på över
              100 miljarder i långtidsplan för järnvägen. Vi finansierade det
              2004, 2005 och 2006. 2007 kommer Banverket till regeringen och
              kräver ökade anslag på grund av ökade byggkostnader. Men då har
              vi tyvärr fått en ny regering, och det är en regering som säger
              nej. Den vill inte göra dessa satsningar, den har andra prioriteringar.
              Det är sanningen som jag tycker att svenska folket bör få veta.
              Jag tycker att det vore sjyst, ärligt och öppet om ni säger det
              också.
            </seg>
          </u>
          <note type="speaker">
            Anf. 18 Statsrådet ÅSA TORSTENSSON (c):
          </note>
          <u>
            <seg>
              Fru talman! Att välja tåget för att resa och för att transportera
              gods är ett mycket medvetet miljöval. Det är ett val som vi gör
              för att vi vet att om vi inte gör det kommer ingen annan heller
              att göra det. Det är ett medvetet val som vi ofta gör i tyst samförstånd
              därför att vi vet att ifall vi inte gör det nu lämnar vi efter
              oss ett arv till kommande generationer. Det är någonting som kanske
              får dagens skräckfilmer att blekna.
            </seg>
          </u>
          <u>
            <seg>
              Förra året gick 164 000 personer från arbetslöshet till arbete.
              Det skapas företag som aldrig förr, och turismen ökar kraftigt
              i vårt land. Allt detta kräver transporter. För att vi ska klara
              både att sänka koldioxidutsläppen och att tillgodose det ökade
              transportbehovet är järnvägen en oerhört viktig del.
            </seg>
          </u>
          <u>
            <seg>
              I går presenterade Sika, Statens institut för kommunikationsanalys,
              en rapport som visar att persontransporterna på järnväg ökar och
              att alltmer godstransporter faktiskt sker på järnväg. Det är ett
              kvitto på att de satsningar som nu görs av staten, av resenärerna
              och av företagen gör skillnad för trängseln på våra vägar och
              för klimatet.
            </seg>
          </u>
          <u>
            <seg>
              För att fortsätta denna utveckling väljer regeringen att väldigt
              kraftfullt både satsa på att rusta den järnväg vi redan har och
              satsa på utbyggnad av ny järnväg. Vi gör redan nu mycket och kommer
              att göra ännu mer.
            </seg>
          </u>
          <u>
            <seg>
              För mig är det avgörande att ha fokus på resenären, på vikten
              av att tågtrafiken flyter smärtfritt på våra spår och att mammor
              och pappor lugnt kan sätta sig på tåget och känna sig säkra på
              att komma hem i tid för att just hämta sina barn.
            </seg>
          </u>
          <u>
            <seg>
              Regeringen lägger stor kraft på att åtgärda bristerna i fråga
              om dagens spår och avser att göra en närtidssatsning för att bygga
              de järnvägsspår som i dag finns i planer, samtidigt som vi med
              tempo har ett brett arbete för att ha inriktningen på år 2020
              allt i syfte att möta klimatutmaningar och skapa förutsättningar
              för effektiva gods- och persontransporter.
            </seg>
          </u>
          <u>
            <seg>
              Vi går från ett arbete med fiktiva järnvägssatsningar till att
              göra verkliga, reella, investeringar.
            </seg>
          </u>
          <u>
            <seg>
              Tack för en inspirerande debatt!
            </seg>
          </u>
          <note>
            Överläggningen var härmed avslutad.
          </note>
          <note>
            4 § Meddelande om information från regeringen
          </note>
          <note>
            Tredje vice talmannen meddelade att torsdagen den 24 januari
            kl. 15.00 skulle statsrådet Cecilia Malmström (fp) lämna information
            om regeringens förberedelser för Sveriges ordförandeskap i EU
            år 2009.
          </note>
          <note>
            Meddelandet hade delats ut till kammarens ledamöter.
          </note>
          <note>
            5 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2007/08:298
          </note>
          <note>
            Interpellation 2007/08:298 Anhöriginvandring
          </note>
          <note>
            Interpellationen kommer att besvaras tisdagen den 29 januari
            2008.
          </note>
          <u>
            <seg>
              Skälet till dröjsmålet är tjänsteresa.
            </seg>
          </u>
          <u>
            <seg>
              Tobias Billström
            </seg>
          </u>
          <note>
            Interpellation 2007/08:307
          </note>
          <note>
            Interpellation 2007/08:307 Minskande antal lediga hyresrätter
          </note>
          <note>
            Interpellationen kommer att besvaras tisdagen den 29 januari
            2008.
          </note>
          <u>
            <seg>
              Skälet till förseningen är andra åtaganden som inte kan ändras.
            </seg>
          </u>
          <note>
            Mats Odell
          </note>
          <note>
            6 § Granskningsbetänkande. Vissa frågor i anslutning till flodvågskatastrofen
            m.m.
          </note>
          <note>
            Föredrogs
          </note>
          <note type="speaker">
            Anf. 19 BILLY GUSTAFSSON (s):
          </note>
          <u>
            <seg>
              Fru talman! Bakgrunden till detta betänkande känner vi alltför
              väl till: En av vår tids största naturkatastrofer inträffar på
              andra sidan jordklotet. En flodvåg av ofattbar storlek slår utan
              förvarning till på ett obönhörligt sätt.
            </seg>
          </u>
          <u>
            <seg>
              Ett stort antal semestrande svenskar drabbades hårt, och mer
              än 500 svenska liv gick förlorade. Detta utvecklades till en nationell
              katastrof också för Sverige. Hos många finns än i dag dessa smärtfyllda
              upplevelser kvar som en realitet i det dagliga livet.
            </seg>
          </u>
          <u>
            <seg>
              Konstitutionsutskottet har tidigare gjort en till djup och omfång
              unik genomgång av hur regeringen och dess statsråd utifrån det
              konstitutionella ansvaret hanterade denna krissituation.
            </seg>
          </u>
          <u>
            <seg>
              Det förtjänar här för tydlighetens skull att påminna om att konstitutionsutskottets
              uppgift inskränker sig till en granskning av regering och statsråd
              inte av tjänstemäns agerande, vilket är en uppgift för JO eller
              en arbetsrättslig fråga.
            </seg>
          </u>
          <note>
            I den granskning som konstitutionsutskottet avslutade i mars
            2006 konstaterades av ett enigt utskott att det fanns brister
            i regeringens handläggning av flodvågskatastrofen.
          </note>
          <u>
            <seg>
              Det tog för lång tid innan insatser kom i gång, även om dessa
              efter det första dygnet fungerade på ett tillfredsställande sätt.
              Organisationen var inte beredd på ett sådant sätt att den på ett
              bra vis kunde hantera så stora behov som flodvågen förde med sig.
              Det tog för lång tid att inse omfattningen av katastrofen och
              hjälpbehovet.
            </seg>
          </u>
          <u>
            <seg>
              Efter den granskning som konstitutionsutskottet gjorde 2006 har
              nu ytterligare anmälningar inkommit, närmare bestämt fyra anmälningar.
              De kan delas upp i tre olika delar.
            </seg>
          </u>
          <note>
            Den första delen handlar om huruvida det finns ett behov av förnyad
            granskning av den förra regeringens krishantering i samband med
            flodvågskatastrofen.
          </note>
          <u>
            <seg>
              En frågeställning har varit om de band med lagrade uppgifter
              om datatrafiken som återfunnits i Regeringskansliet ger anledning
              till andra slutsatser än vad som konstitutionsutskottet 2006 kom
              fram till.
            </seg>
          </u>
          <u>
            <seg>
              Liksom Katastrofkommissionen har även utskottet kommit fram till
              att de nya uppgifter som framkommit stärker och bekräftar den
              uppfattning som utskottet redan tidigare har uttalat. I den här
              delen finns det alltså ingen grund för att omvärdera de tidigare
              ställningstagandena.
            </seg>
          </u>
          <u>
            <seg>
              Den andra delen handlar också om den förra regeringen och då
              om agerandet under den tidigare granskningen. Här förtjänar det
              att sägas att det uppenbart är på det sättet att vissa svar från
              Regeringskansliet gällande om band från tiden för katastrofen
              fanns sparade i efterhand har visat sig vara felaktiga.
            </seg>
          </u>
          <u>
            <seg>
              Genomgången har visat att endast ett fåtal tjänstemän kände till
              att banden fanns sparade och att den kunskapen inte fördes vidare
              uppåt i organisationen. Som Katastrofkommissionen bedömer det,
              något som utskottet instämmer i, finns det inte någon anledning
              att anta att någon på den politiska nivån känt till bandens existens.
            </seg>
          </u>
          <u>
            <seg>
              Just mot den bakgrunden slår utskottet fast att det är alldeles
              självklart att uppgifter som lämnas till utskottet måste vara
              korrekta. Konstitutionsutskottets legitimitet och möjligheter
              att utföra sin uppgift för att kunna fullgöra sin roll förutsätter
              att de uppgifter som lämnas till utskottet är korrekta. Allt annat
              är otänkbart.
            </seg>
          </u>
          <u>
            <seg>
              För att kunna garantera korrekthet i lämnade uppgifter pekar
              utskottet på att det kan behöva vidtas en del åtgärder. Utskottet
              pekar här på behovet av en tydligare dokumentation när det gäller
              interna beslut och kanske också en ökad medvetenhet i Regeringskansliet
              om interna föreskrifter och rutiner.
            </seg>
          </u>
          <u>
            <seg>
              Den tredje delen i anmälningarna handlar om den nuvarande regeringen
              och dess hanterande av de så kallade tsunamibanden. Här har granskningen
              handlat om tre saker: bandantalet, överlämnandet av banden till
              Johan Hirschfeldt och ansvarighetsfrågan. Dessa tre saker har
              behandlats av Säpo och Katastrofkommissionen. Utskottet har för
              sin del inte funnit anledning att tillägga något utöver vad som
              där har framkommit.
            </seg>
          </u>
          <u>
            <seg>
              För min del jag instämmer i vad utskottet har kommit fram till
              är det emellertid självklart att granskningsuppdraget när man
              lämnar över ett material, typ tsunamibanden, måste vara utformat
              på ett sådant sätt att risk för brott mot efterforskningsförbudet
              inte kan uppkomma.
            </seg>
          </u>
          <u>
            <seg>
              Fru talman! Avslutningsvis: Det är med stor tillfredsställelse
              som jag kan konstatera att det är ett enigt utskott som överlämnar
              detta betänkande, ett betänkande som bekräftar vad ett tidigare
              lika enigt utskott har kommit fram till detta om flodvågskatastrofen.
            </seg>
          </u>
          <u>
            <seg>
              I betänkandet finns också en granskning av eventuell styrning
              av polis och åklagare i samband med en husrannsakan hos fildelningsföretaget
              The Pirate Bay. I den delen har jag inga kommentarer utöver vad
              som finns i betänkandet.
            </seg>
          </u>
          <u>
            <seg>
              För min del, fru talman, överlämnar jag härmed betänkandet till
              kammaren för debatt.
            </seg>
          </u>
          <note type="speaker">
            Anf. 20 BJÖRN LEIVIK (m):
          </note>
          <u>
            <seg>
              Fru talman! Vi börjar nu närma oss slutet på debatten efter den
              fruktansvärda flodvågskatastrofen. För människorna som drabbades
              kommer minnena för alltid att finnas kvar. För Sveriges riksdag
              och regering blev katastrofen ett uppvaknande och en påminnelse
              om hur sårbara vi är och hur svårt det är att hantera en allvarlig
              kris.
            </seg>
          </u>
          <u>
            <seg>
              Den efterföljande granskningen av dåvarande regeringen och dess
              krishantering visade på stora brister. Dåvarande statsministern
              Göran Persson och hans närmaste medarbetare kritiserades för passivitet
              och dålig organisation. Regeringskansliet saknade en fungerande
              krishanteringsförmåga.
            </seg>
          </u>
          <u>
            <seg>
              Fru talman! All granskning har som främsta syfte att upptäcka
              brister i organisationen och i de ansvarigas kompetens för att
              kunna vara bättre förberedd om liknande kriser uppstår i framtiden.
              Katastrofkommissionen riktade kritik mot såväl tjänstemän som
              regeringsråd. JO konstaterade att Lars Danielsson förtjänade kritik
              för bristande noggrannhet och för underlåtenhet att lämna besked
              till kommissionen och att han därmed försvårat Katastrofkommissionens
              granskning.
            </seg>
          </u>
          <u>
            <seg>
              Konstitutionsutskottet, som granskar regeringen, avslutade sin
              första granskning i mars 2006 och konstaterade att både Göran
              Persson och Laila Freivalds borde ha agerat mer aktivt liksom
              att informationsutbytet mellan departementen inte fungerade.
            </seg>
          </u>
          <u>
            <seg>
              Efter att ett antal band upphittats i Regeringskansliet med information
              om datatrafik under de aktuella dagarna uppstod behov av förnyad
              granskning. I sak har inget nytt framkommit. I betänkandet som
              lämnades i juni 2007 konstaterar Katastrofkommissionen att de
              grundläggande bedömningarna som gjordes i det första betänkandet
              inte förändrats av det nya materialet.
            </seg>
          </u>
          <u>
            <seg>
              Den debatt som därefter följt har mycket handlat om utlämnande
              av material och handlingar från Regeringskansliet detta med anledning
              av att utskottet på tidigare förfrågningar om ytterligare material
              fått negativa besked från Regeringskansliet. Obestridligt är det
              så att KU har rätt att ta del av regeringsprotokollen oavsett
              om de är hemliga eller ej. Föreskrifterna ger däremot inte utskottet
              rätt att få ut handlingar av så kallade regeringskansliärenden.
              Att bedöma av tidigare pm från Statsrådsberedningen och tolkningar
              av grundlagsspecialister får det dock anses endast i undantagsfall
              finnas godtagbara skäl för att vägra att ställa protokoll och
              andra handlingar till KU:s förfogande.
            </seg>
          </u>
          <u>
            <seg>
              Utskottet konstaterar nu att det inte finns anledning för KU
              att omvärdera sitt tidigare ställningstagande men framhåller starkt
              att uppgifter som lämnas till utskottet ska vara korrekta. Utskottet
              konstaterar att felaktiga uppgifter lämnades från Regeringskansliet
              till utskottet under den förra granskningen.
            </seg>
          </u>
          <u>
            <seg>
              Fru talman! Avslutningsvis vill jag framhålla att KU:s granskningar
              har som yttersta syfte att belysa svagheter i våra demokratiska
              system för att få en bättre ordning till stånd, inte att finna
              enskilda syndabockar. Regering och riksdag har lärt sig mycket
              efter flodvågskatastrofen, och det är allas vår förhoppning att
              vi är bättre rustade när nästa kris kommer, för vi kan vara säkra
              på att den kommer, men inte när.
            </seg>
          </u>
          <note type="speaker">
            Anf. 21 STEFAN TORNBERG (c):
          </note>
          <u>
            <seg>
              Fru talman! Idealet för KU:s granskningsarbete är självklart
              att det finns en bred enighet och bred konsensus i våra betänkanden.
              Särskilt angeläget är det i den typ av betänkanden som rör tsunamin
              och dess konsekvenser, den katastrof som hade stora konsekvenser
              personligen för dem som drabbades men också samhälleliga konsekvenser
              även i det politiska systemet och som kom att få konstitutionella
              konsekvenser i Sverige. Det här har granskats av både konstitutionsutskottet
              tidigare och Katastrofkommissionen.
            </seg>
          </u>
          <u>
            <seg>
              Möjligen ser vi i dag ett avslut på KU:s granskning av regeringens
              agerande efter tsunamikatastrofen 2004. Man kan säga möjligen,
              för det kan dyka upp saker även efter det här.
            </seg>
          </u>
          <u>
            <seg>
              Det har varit en bred genomgång, och det är ett digert material
              som ligger till grund. KU har haft tillgång till Katastrofkommissionens
              båda rapporter. Det är också viktigt att tänka på att KU endast
              granskar regeringen och enskilda statsråd, inte tjänstemännen
              den uppgiften har Justitieombudsmannen.
            </seg>
          </u>
          <u>
            <seg>
              Precis som tidigare sagts här har KU funnit att det inte finns
              något i det material som har kommit till efter den första granskningen
              som ger skäl till en förnyad prövning. Det nya materialet bekräftar
              den tidigare bilden. Göran Persson och Statsrådsberedningen borde
              ha varit mer aktiva i det inledande skedet av tsunamikatastrofen.
            </seg>
          </u>
          <u>
            <seg>
              KU:s granskning är mycket viktig, och svaren på KU:s frågor måste
              vara korrekta såväl i utfrågningar som i den skriftliga korrespondensen.
              Det är den delen som är det mest anmärkningsvärda. Det är uppenbart
              att KU har fått felaktiga svar på de frågor som vi har ställt
              till Regeringskansliet. Det är saker som delvis kan förklaras
              med bristande rutiner, men man måste också komma till den slutsatsen
              att det är anmärkningsvärt att uppgifter undanhållits KU. De uppgifter
              som lämnas till KU ska vara korrekta.
            </seg>
          </u>
          <u>
            <seg>
              Vi har inte heller kunnat få någon klarhet i den tidigare statsministerns
              kännedom om tsunamibanden även om jag ser det föga sannolikt att
              den kännedomen fanns eller hur det skulle ha påverkat vår granskning.
            </seg>
          </u>
          <u>
            <seg>
              Det kan inte nog understrykas att uppgifterna till KU ska vara
              korrekta. Annars undergrävs hela den konstitutionella kontrollen
              av regeringen. Det är mycket allvarligt.
            </seg>
          </u>
          <u>
            <seg>
              Det är också symtomatiskt att i genomgångens slutskede har av
              den nuvarande regeringen, efter den inledande turbulensen kring
              antalet band och hur meddelarskyddet kunde värnas, satts upp fungerande
              rutiner för detta. Det kunde säkerställas att det inte kom för
              när.
            </seg>
          </u>
          <u>
            <seg>
              Tsunamigranskningen är slut men kommer att delvis leva vidare
              i den översyn av sekretesslagstiftningen om säkerhetskopior som
              blir ett arv efter detta. Det tror jag kommer att bli en mycket
              viktig fråga att titta på som tidigare inte har varit belyst men
              som kom till sin spets under KU:s granskning.
            </seg>
          </u>
          <u>
            <seg>
              Precis som Billy Gustafsson sade har vi också haft att diskutera
              anmälningarna när det gäller razziorna mot The Pirate Bay. Det
              föranleder inget uttalande från KU. Man kan ha olika åsikter om
              lämpligheten i kommunikationen med såväl svenska som amerikanska
              myndigheter och de generella direktiv som ges, men något konstitutionellt
              fel begicks inte av vare sig statsrådet eller regeringen.
            </seg>
          </u>
          <note>
            Med det, fru talman, yrkar jag på godkännande av utskottets anmälan.
          </note>
          <note type="speaker">
            Anf. 22 MAURICIO ROJAS (fp):
          </note>
          <u>
            <seg>
              Fru talman! I dag sätter vi punkt för den parlamentariska granskningen
              av statsledningens hantering av en av det moderna Sveriges mest
              traumatiska händelser, tsunamikatastrofen. Fakta i målet är i
              dag tämligen oomtvistade, och vår nu avslutade granskning bekräftar
              i allt väsentligt det som Katastrofkommissionen först och konstitutionsutskottet
              sedan konstaterat.
            </seg>
          </u>
          <u>
            <seg>
              Det kan sammanfattas i två kritiska synpunkter.
            </seg>
          </u>
          <u>
            <seg>
              Följden av dessa brister, och det är vad vi mest har att beklaga,
              var att många människor fick lida mer än vad själva situationen
              krävde. Därför var det mer än befogat när statsministern bad de
              drabbade om ursäkt för allt det som inte gjordes bättre.
            </seg>
          </u>
          <u>
            <seg>
              Den stora lärdomen som statsledningen har dragit av tsunamikatastrofen
              gäller Regeringskansliets krisorganisation, som just därför har
              reformerats på ett sätt som borde förebygga att det inträffade
              upprepas.
            </seg>
          </u>
          <u>
            <seg>
              Fru talman! Detta är ett sätt att mycket kort summera det som
              vi i den granskande processen har konstaterat om och de lärdomar
              som vi har dragit av tsunamikatastrofen.
            </seg>
          </u>
          <u>
            <seg>
              Jag skulle emellertid vilja lägga till en reflexion om det inträffade,
              som ligger lite utanför vårt granskningsuppdrag men som ändå kan
              bidra till vår förståelse av det som hände och som förhoppningsvis
              kan göra oss bättre rustade inför framtida krissituationer. Det
              jag tänker på är de svårigheter som Sverige mer generellt har
              visat på vad gäller att både förutse och hantera krislägen, såväl
              psykologiskt som praktiskt. Det finns många exempel som jag skulle
              kunna ge på detta utöver tsunamikatastrofen. Mordet på statsminister
              Olof Palme är ett sådant exempel.
            </seg>
          </u>
          <u>
            <seg>
              Det är som om vi förvirras av allvarliga krissituationer på ett
              sätt som liknar ett förlamande chocktillstånd som hindrar vår
              förmåga att agera och på det viset förvärrar situationen. En del
              av förklaringen till detta ligger givetvis i situationens allvar,
              men jag tror att det finns en föreställning om Sverige som spelar
              roll i detta sammanhang. Det är föreställningen om Sverige som
              ett land som inte är som alla andra, som inte drabbas av samma
              missöden, som befolkas av ett bättre folk som dessutom styrs av
              klokare ledare. Det är landet Tryggt, med stort T, eller, för
              att säga det på ett klassiskt sätt, Lycksalighetens ö, eller också
              Gudarnas ö, som journalisten Per T. Ohlsson kallade en bok som
              han en gång skrev om det han benämnde det extremt svenska.
            </seg>
          </u>
          <u>
            <seg>
              Mats Svegfors skrev på 90-talet en bok kring denna föreställning
              om det svenska som heter Vi dumma svenskar , och i vi är också
              jag inkluderad numera. Där kan följande läsas: Vi trodde att vi
              hade alla svaren. Den svenska ideologin gjorde oss dumma. Vi trodde
              oss veta mycket mer än vad vi gjorde. Vi trodde oss kunna styra
              med större förnuft än det vi förfogade över. Själva vi vet hur
              det förhåller sig. Vi är klokare och egentligen lite förmer än
              andra.
            </seg>
          </u>
          <u>
            <seg>
              Fru talman! Häri ligger något viktigt. Att vårt land är ett bra
              land och att dess folk är fantastiskt bra hyser jag inget tvivel
              om. Men det gäller att akta sig för en så smickrande självuppfattning.
              I Sverige händer också det som vi ofta inte tror kan hända här,
              och det samhälle som vi har byggt upp har också stora brister.
              I själva verket är vi sårbara som alla andra, men vi kan göra
              oss ännu mer sårbara om vi låter vår egen självuppfattning bli
              till högmod.
            </seg>
          </u>
          <u>
            <seg>
              Det är, fru talman, vad tsunamikatastrofen till syvende och sist
              borde säga till oss. Om vi förstår det kan vi på ett bättre sätt
              hantera allt det som i framtiden kommer att hända i vårt land,
              allt det som vi aldrig trodde skulle hända oss eller hända här.
            </seg>
          </u>
          <note type="speaker">
            Anf. 23 INGVAR SVENSSON (kd):
          </note>
          <u>
            <seg>
              Fru talman! Det här granskningsbetänkandet tar upp efterdyningarna
              av vår tidigare granskning av flodvågskatastrofen och hur den
              tidigare regeringen hanterade frågeställningarna.
            </seg>
          </u>
          <u>
            <seg>
              Det centrala i budskapet från konstitutionsutskottet i den här
              delen är att vi måste kunna lita på uppgifter från Regeringskansliet,
              helt enkelt. Det handlar verkligen om förtroende, därför att konstitutionsutskottet
              har ju ingen inspektionsgrupp som bara kastar sig över handlingar
              i Regeringskansliet, utan vi måste kunna lita på att de uppgifter
              som vi får från Regeringskansliet är korrekta.
            </seg>
          </u>
          <u>
            <seg>
              För två år sedan kollade vi på vilket sätt statsministern blev
              informerad, för det hade ju stor betydelse för själva tidsaspekten.
              Den stora kritiken i den förra granskningen var att processen
              kom i gång för sent. Därför tittade vi speciellt på informationen
              till statsministern och då främst via statsministerns statssekreterare.
            </seg>
          </u>
          <u>
            <seg>
              Redan den 9 februari 2006 hade vi en utfrågning av denna statssekreterare.
              Då ställde jag just frågan om han befann sig i Regeringskansliet
              och om han använde datorn för att hålla sig informerad. Han svarade:
              Javisst, självklart. Jag sade: Vad bra. Då kan vi väl få in inloggningsfilen
              från datorn på Statsrådsberedningen för att få bekräftat att du
              var där. Då svarade statssekreteraren: Får jag bara erinra Ingvar
              Svensson om att när det gäller datauppkopplingar sker de i mitt
              fall både från hemmet och från kontoret. Det är samma system.
              Därpå svarade jag: Jag är inte expert på IT, men vad jag förstår
              går det lätt att hitta adresserna om man har en inloggningsfil
              det jag menade var IP-adressen oavsett om man varit hemma eller
              om man befunnit sig på jobbet.
            </seg>
          </u>
          <u>
            <seg>
              Många gånger är det så att när vi begär in uppgifter under utfrågningar
              översänder man dem självmant från Regeringskansliet. Det har jag
              varit med om ett antal gånger. Men jag anmälde för säkerhets skull
              till KU-kansliet att jag ville ha upp den här frågan på agendan
              och ställa en fråga till Regeringskansliet på den punkten. Men
              det dröjde ända till den 23 mars innan den frågan ställdes, och
              vi fick svar den 27 mars. Då svarade man från Regeringskansliets
              sida att det visserligen genererades loggar men att de var gallrade.
            </seg>
          </u>
          <u>
            <seg>
              Nu i efterhand kan vi konstatera att de här banden fanns som
              man har hittat. Men inte bara de, utan det finns också en brandväggslogg
              som sparas permanent. Det borde vara känt inom Regeringskansliet
              att det gjordes. Dessutom fanns det ytterligare en logg som gällde
              de så kallade hemdatorerna.
            </seg>
          </u>
          <u>
            <seg>
              Det är centralt att vi får korrekta uppgifter, därför att annars
              kan vi inte fungera på ett bra sätt i konstitutionsutskottet.
              Men som flera talare har varit inne på här i dag granskar inte
              KU tjänstemännens agerande, utan det är en sak för JO att hantera.
              Katastrofkommissionen har också framfört synpunkter på de delar
              som gäller hanteringen. Det kan vara ett problem i sig att den
              här typen av kommissioner överlappar Justitieombudsmannens befogenheter.
            </seg>
          </u>
          <u>
            <seg>
              Det är viktigt att vi i fortsättningen får klara och tydliga
              svar från Regeringskansliet. Jag blev väldigt konfunderad när
              vi i höstas begärde in uppgifter om det här och då frågade: Om
              sådana logguppgifter fanns, skulle det ha kunnat bidra till att
              besvara frågan som ställdes av utskottet den 23 mars 2006? Då
              fick vi svaret: Uppgiften i dessa loggar skulle därför knappast
              ha kunnat tillföra granskningen något material utöver det som
              senare togs fram, banden. Men dessa uppgifter levererades ju till
              allmänheten i juni 2007. Det där kan man raljera över, men jag
              tycker att det vore en fördel om Regeringskansliet lärde sig att
              svara klart och tydligt på frågeställningarna i stället för att
              ge den här typen av kryptiska svar.
            </seg>
          </u>
          <u>
            <seg>
              Ytterst har statsministern som chef för Regeringskansliet ansvar
              för att säkerställa att informationen lämnas, men man kan inte
              förvänta sig att en statsminister som har väldigt mycket att göra
              känner till alla tekniska detaljer. Men det är faktiskt en huvuduppgift
              att säkerställa att till exempel uppgifter som lämnas till konstitutionsutskottet
              är korrekta.
            </seg>
          </u>
          <note type="speaker">
            Anf. 24 MARIANNE BERG (v):
          </note>
          <u>
            <seg>
              Fru talman! Detta granskningsbetänkande berör vissa frågor i
              anslutning till flodvågskatastrofen och The Pirate Bay med mera.
              Jag har valt att ta upp lite kort om flodvågskatastrofen.
            </seg>
          </u>
          <u>
            <seg>
              Många katastrofer händer runt om på vår jord. Dessa för med sig
              mycket lidande i form av förluster av nära och kära och förluster
              av hus och egendomar. De för med sig stor sorg och mänskligt lidande.
              Att mista sina nära och kära, sin livskamrat, sina barn är något
              som de drabbade kommer att leva med resten av sina liv. Jag känner
              mycket med dessa drabbade personer såväl här hemma som i övriga
              världen.
            </seg>
          </u>
          <u>
            <seg>
              Frågan i det stora arbete som gjorts i samband med flodvågskatastrofen
              annandagen 2004 har debatterats, flera utredningar har genomförts,
              konstitutionsutskottet har granskat och också genomfört utfrågningar.
              Därtill kommer riksdagsbehandlingar och Riksdagens ombudsmäns
              beslut.
            </seg>
          </u>
          <u>
            <seg>
              Det som allt detta har fokuserat på om vi tittar massmedialt
              är dåvarande statssekreterare Danielssons agerande och icke-agerande.
              Det har också handlat om dåvarande statsministerns agerande och
              om vilken information han fick och så vidare. KU har i sina ställningstaganden
              kunnat konstatera att aktiviteterna från Statsrådsberedningens
              sida var för låga under krisens inledande skede.
            </seg>
          </u>
          <u>
            <seg>
              I oktober 2006 blev det känt att ett stort antal band från tiden
              närmast efter tsunamin förvarades i Regeringskansliet. Det var
              en fråga om säkerhetskopior. Regeringen beslutade att banden skulle
              granskas. Banden är granskade, och det har inte direkt framkommit
              några stora nyheter. Nu kommer bandens rättsliga status att utredas.
            </seg>
          </u>
          <u>
            <seg>
              Vad allt tydligt pekar på efter alla dessa år av utredningar,
              granskningar och så vidare är Statsrådsberedningens alltför passiva
              roll och att Regeringskansliet saknade en fungerande krishanteringsorganisation.
            </seg>
          </u>
          <u>
            <seg>
              Jag hoppas och vill tro att regeringen i dag har byggt upp en
              sådan organisation och att det som inträffade i höstas, när statsministerns
              dåvarande statssekreterare Schenström som var ansvarig för Sveriges
              krisjour fick avgå, inte var en signal på att det fortfarande
              saknas en fungerande organisation. Det är statsministerns ansvar
              i egenskap av chef för Regeringskansliet att se till att krishanteringsorganisationen
              fungerar.
            </seg>
          </u>
          <u>
            <seg>
              Fru talman! Det är min förhoppning att det i framtiden inte ska
              finnas ytterligare skäl till utredningar och så vidare. Det är
              min förhoppning och verkliga önskan att vi inom dessa väggar nu
              kan avsluta arbetet med flodvågskatastrofen.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 25 ANDRE VICE TALMANNEN:
          </note>
          <u>
            <seg>
              Nu har vi frågestund, och jag vill börja med att hälsa statsråden
              välkoma. De som deltar i dag är utbildningsminister Jan Björklund,
              statsrådet Cristina Husmark Pehrsson, jordbruksminister Eskil
              Erlandsson, integrations- och jämställdhetsminister Nyamko Sabuni
              och kulturminister Lena Adelsohn Liljeroth. Välkomna!
            </seg>
          </u>
          <note>
            Barnsjukvård i privat regi
          </note>
          <note type="speaker">
            Anf. 26 BERIT ANDNOR (s):
          </note>
          <u>
            <seg>
              Fru talman! Konsekvenserna av den borgerliga regeringens politik
              blir allt tydligare. Klyftorna ökar och de rika blir rikare, och
              det här får betalas av dem som har allra svårast att få pengarna
              att räcka till.
            </seg>
          </u>
          <u>
            <seg>
              Nästa steg i den här orättvisa politiken är uppenbarligen att
              överge principen om en gemensamt finansierad sjukvård där sjukvård
              ges efter behov. Till hösten kommer det första privatsjukhuset
              för barn att öppnas i Stockholm. Friska barn till rika föräldrar
              kommer i och med det här att kunna få förtur till sjukvård. Barn
              med föräldrar som inte har råd att köpa de här sjukvårdsförsäkringarna
              kommer inte i fråga, och barn med funktionshinder eller kronisk
              sjukdom och barn som är för tidigt födda kommer inte heller att
              kunna få del av de sjukvårdsförsäkringar som krävs för att få
              vård inte ens om föräldrarna har råd att köpa dem.
            </seg>
          </u>
          <u>
            <seg>
              Det här är början till ett systemskifte där den solidariskt eller
              gemensamt finansierade sjukvården ersätts med en sjukvård som
              kommer att se olika ut beroende på om man kan betala eller inte.
            </seg>
          </u>
          <u>
            <seg>
              Vad tänker Jan Björklund och regeringen göra? Tycker regeringen
              att barn med olika tillgång till sjukvård ska få olika vård?
            </seg>
          </u>
          <note type="speaker">
            Anf. 27 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Tack för frågan! Den svenska välfärden ska vara gemensamt
              finansierad, och det råder en mycket bred enighet om detta i Sveriges
              riksdag. Inget parti och inget regeringsalternativ förespråkar
              såvitt jag vet att välfärden ska övergå till privat finansiering.
            </seg>
          </u>
          <u>
            <seg>
              Den lagstiftning som möjliggör att man tecknar sjukförsäkringar
              vid sidan av det offentliga och gör det möjligt att ha privat
              sjukvård i Sverige är densamma i dag som den har varit hela tiden.
              Den här regeringen har inte gjort några som helst förändringar
              i den lagstiftningen.
            </seg>
          </u>
          <u>
            <seg>
              Vi vill fokusera på frågan: Varför är det så att många människor
              uppenbarligen är missnöjda med den offentliga vården? Vi måste
              göra någonting åt det. Vi ska inte sätta människor i väntrum,
              varken i privata eller landstingsdrivna väntrum. Människor ska
              få vård. Det är den här regeringens målsättning. Men vården och
              välfärden ska vara gemensamt finansierade i Sverige.
            </seg>
          </u>
          <note type="speaker">
            Anf. 28 BERIT ANDNOR (s):
          </note>
          <u>
            <seg>
              Fru talman! Ja, men det är en mycket medveten politik som den
              borgerliga regeringen för. Det är genom de förändringar i lagstiftningen
              som den borgerliga regeringen drev igenom förra året när det gäller
              möjligheten att sälja ut de offentliga sjukhusen som det här blir
              möjligt.
            </seg>
          </u>
          <u>
            <seg>
              Det är ett mycket aktivt och medvetet beslut från den borgerliga
              regeringen som vi pratar om. Ni vet mycket väl vad det här egentligen
              handlar om. Ni öppnar för den privata sjukvården.
            </seg>
          </u>
          <u>
            <seg>
              Den förändring som ni har genomfört innebär ju att alla sjukhus
              kan säljas ut, även våra universitetssjukhus. Och det här kommer
              att leda till, som vi kommer att se, att vi får privata alternativ.
              Vi får till och med privata barnsjukhus.
            </seg>
          </u>
          <u>
            <seg>
              Min fråga till Jan Björklund är: Kommer regeringen att göra någonting
              för att stoppa de här moderata landstingens planer på att införa
              en sjukvård som inte baseras på behov utan på plånbokens storlek?
            </seg>
          </u>
          <note type="speaker">
            Anf. 29 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Det måste väl vara så att Berit Andnor hade det här
              andra inlägget skrivet innan jag gav svaret på det första, för
              att upprepa samma fråga när jag redan svarat på det är ju inte
              så poängfullt.
            </seg>
          </u>
          <u>
            <seg>
              Jag sade just detta: Regeringen anser, precis som en enig riksdag
              gör, att Sveriges sjukvård ska vara gemensamt finansierad och
              att alla ska ha tillgång till en bra sjukvård via landstingsskatten.
            </seg>
          </u>
          <u>
            <seg>
              Det finns köer i en hel del landsting, framför allt i socialdemokratiskt
              styrda landsting. Dem ska vi få bort. Vi är inte livrädda för
              att sjukvård ägs av andra aktörer, och det uppfattade jag att
              Mona Sahlin inte var i går heller. Men sjukvården ska finansieras
              gemensamt.
            </seg>
          </u>
          <u>
            <seg>
              Sedan är det möjligt att vid sidan av den landstingsskatt man
              betalar teckna sjukvårdsförsäkringar. Det har det varit tidigare
              också. Det har växt fram under flera år i Sverige. Anledningen
              till att det har växt fram är brister i den landstingsdrivna sjukvården.
            </seg>
          </u>
          <u>
            <seg>
              Jag uppfattar inte att något parti i Sveriges riksdag har lagt
              fram något förslag om att förbjuda privata sjukvårdsförsäkringar.
              De regler som gäller nu är exakt desamma som gällde under den
              förra regeringens tid.
            </seg>
          </u>
          <note>
            Hjälp till personer med sjuk- och aktivitetsersättning
          </note>
          <note type="speaker">
            Anf. 30 SOLVEIG ZANDER (c):
          </note>
          <u>
            <seg>
              Fru talman! Jag vill ställa en fråga till statsrådet Cristina
              Husmark Pehrsson, och det gäller då ohälsotalet.
            </seg>
          </u>
          <u>
            <seg>
              Det var ju så att alliansen gick till val på och också fick svenska
              folkets förtroende för att minska utanförskapet. Vi har lyckats
              väldigt bra, för det är många som har kommit tillbaka till arbete
              164 000 och vi har minskat de korta sjukskrivningarna.
            </seg>
          </u>
          <u>
            <seg>
              Men, fru statsråd, när det gäller dem som har sjuk- och aktivitetsersättning,
              det vill säga de som har förtidspension och de långa sjukskrivningarna,
              har det inte hänt något. Det är fortfarande drygt 700 000 i den
              gruppen som inte har fått någon hjälp. Varför händer ingenting
              på det här området? Vad gör statsrådet för att förbättra detta?
            </seg>
          </u>
          <note type="speaker">
            Anf. 31 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Tack för frågan! Ja, varför händer ingenting? Antalet
              korta sjukskrivningar går ned. Det har inte varit så lågt sedan
              1997. Även antalet långa sjukskrivningar går ned.
            </seg>
          </u>
          <u>
            <seg>
              Jag instämmer i Solveig Zanders oro när det gäller dem som har
              en förtidspension eller sjuk- och aktivitetsersättning. Särskilt
              ser vi detta när det gäller kvinnor och unga personer. Det är
              också en händelse som vi kan se att många av dessa har gått väldigt
              många år och väntat på att få hjälp, stöd och rehabilitering,
              men ingenting har hänt.
            </seg>
          </u>
          <u>
            <seg>
              Det har funnits, och det finns fortfarande även om regeringen
              tänker ta bort det en obligatorisk prövning. Inom ett år ska en
              förtidspension prövas. Det har gjort att många som inte har fått
              hjälp, stöd och rehabilitering per automatik har fått sjuk- och
              aktivitetsersättning trots att de har en arbetsförmåga. De har
              gått sjukskrivna i väldigt många år.
            </seg>
          </u>
          <u>
            <seg>
              Regeringen har just nu två departementsskrivelser på väg ut på
              remiss, som ska ge en massiv insats för hjälp, stöd och rehabilitering
              med satsningar för att dessa människor ska få hjälp och stöd i
              tid.
            </seg>
          </u>
          <note type="speaker">
            Anf. 32 SOLVEIG ZANDER (c):
          </note>
          <u>
            <seg>
              Fru talman! Frågan är då kort och gott: Hur länge får vi vänta
              tills de här förslagen blir verklighet, och hur länge kan de här
              människorna förvänta sig att de kan få vänta? Det är det som är
              den viktiga frågan: När kommer de nya förslagen att träda i kraft
              och ge effekt?
            </seg>
          </u>
          <note type="speaker">
            Anf. 33 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Av de 550 000 personer som i dag har sjuk- och aktivitetsersättning
              vet vi av Riksrevisionens rapport att mindre än 1 procent kommer
              tillbaka. Det var 140 personer om dagen under de åren då Socialdemokraterna
              hade regeringsmakten som fick sjukersättning, många gånger med
              aktivitetsersättning. Bara 1 procent kommer tillbaka.
            </seg>
          </u>
          <u>
            <seg>
              Därför kommer regeringen nu inom kort att lägga fram ett förslag
              med en mängd åtgärder för att de som i dag har förtidspension
              eller sjukersättning ska våga vilja komma tillbaka på sina villkor
              och känna att de ska kunna pröva utan att deras förtidspension
              ifrågasätts.
            </seg>
          </u>
          <note>
            Överenskommelsen om torsken i Kattegatt
          </note>
          <note type="speaker">
            Anf. 34 TINA EHN (mp):
          </note>
          <u>
            <seg>
              Fru talman! Min fråga är riktad till jordbruksminister Eskil
              Erlandsson.
            </seg>
          </u>
          <u>
            <seg>
              Torsken i Kattegatt är akut hotad, och sänkningarna av kvoterna
              är inte tillräckliga. Jag tror även att jordbruksministern har
              uttalat sig åt det hållet. Samtidigt säger ministern att man måste
              vara med i förhandlingarna och inte ställa sig i hörnet, att man
              når längre genom att vara det.
            </seg>
          </u>
          <u>
            <seg>
              Jag skulle vilja fråga vilka påtagliga förbättringar Sverige
              uppnått genom att vara med på överenskommelsen om torsken i Kattegatt.
            </seg>
          </u>
          <note type="speaker">
            Anf. 35 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Jag tackar för frågan. Jag anser att bevarandet av
              den biologiska mångfalden är en av den svenska riksdagens uppgifter
              men också en av Europagemenskapens uppgifter.
            </seg>
          </u>
          <u>
            <seg>
              Genom det aktiva arbete som vi bedriver i Europeiska unionen
              har vi på ett påtagligt sätt kunnat medverka och bidra till ett
              bevarande av den biologiska mångfalden. Vi har gjort det efter
              en av mina grundprinciper, nämligen att naturens resurser ska
              brukas utan att förbrukas.
            </seg>
          </u>
          <u>
            <seg>
              Vad har vi då konkret uppnått? I den senaste förhandlingen, som
              bland annat rörde Kattegatt, kunde vi i gemenskapen enas om att
              till exempel använda selektiva redskap som gör att vi inte plockar
              upp annat än den fisk som vi är ute efter att fiska och som vi
              har kvot för att göra. Vi har uppnått en kvotminskning, som nämndes
              i frågan, och vi har även sett till att få bestämmelser som minskar
              det så kallade utkastet, det vill säga fisk som plockas upp och
              sedan slängs tillbaka därför att det inte finns någon kvot.
            </seg>
          </u>
          <note type="speaker">
            Anf. 36 TINA EHN (mp):
          </note>
          <u>
            <seg>
              Fru talman! Jag tackar för svaret.
            </seg>
          </u>
          <u>
            <seg>
              Det är trevligt att jordbruksministern talar om den biologiska
              mångfalden i havet och i synnerhet om torsken i Kattegatt. Trots
              allt försvarar man dock överenskommelserna, och Danmark tar åt
              sig äran av samma överenskommelser. Torsken i Kattegatt är en
              angelägenhet för Sverige och Danmark, som tillsammans har mer
              än 95 procent av kvoterna där. Därför har jag en ytterligare fråga:
            </seg>
          </u>
          <u>
            <seg>
              Kan jordbruksministern tänka sig att bjuda in sin danska kollega
              för särskilda diskussioner om just Kattegattfisket?
            </seg>
          </u>
          <note type="speaker">
            Anf. 37 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Jag tackar även för den frågan. Det som det frågas
              efter är redan gjort.
            </seg>
          </u>
          <u>
            <seg>
              Kulturens roll inom folkhälsoarbetet
            </seg>
          </u>
          <note type="speaker">
            Anf. 38 FINN BENGTSSON (m):
          </note>
          <u>
            <seg>
              Fru talman! Jag har en fråga till kulturminister Lena Adelsohn
              Liljeroth.
            </seg>
          </u>
          <u>
            <seg>
              Kulturministern har tillsammans med folkhälsoministern gjort
              ett intressant offentligt utspel om hälsobringande effekter som
              olika kulturyttringar kan medföra. Det är intressant av två anledningar.
              Dels skulle detta bekräfta kulturens kraft att förbättra hälsoläget
              hos människor, dels vore det en helt ny politisk väg att gå för
              att föra folkhälsoarbetet framåt.
            </seg>
          </u>
          <u>
            <seg>
              När detta är sagt måste jag konstatera att den svenska regeringsordningen
              i vissa stycken är rigid. Vi har enligt vår traditionella parlamentariska
              ordning definitiva gränslinjer mellan olika politiska ansvarsområdens
              uppgifter.
            </seg>
          </u>
          <u>
            <seg>
              Min fråga till ministern blir därför kort och gott: Hur fann
              ni, och hur vågade ni ta, detta initiativ till utveckling av såväl
              kultur- som folkhälsopolitiken tillsammans?
            </seg>
          </u>
          <note type="speaker">
            Anf. 39 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Jag tackar för frågan.
            </seg>
          </u>
          <u>
            <seg>
              I nästa vecka hålls ett seminarium om kultur och hälsa där jag
              och folkhälsominister Maria Larsson kommer att delta. Vi var i
              höstas i Göteborg och träffade företrädare för bland annat Sahlgrenska
              sjukhuset där forskning och samarbete nu påbörjats. Regeringens
              absoluta vilja är att luckra upp de gränser som Finn Bengtsson
              talar om och som finns mellan politikområden, det som brukar kallas
              stuprörspolitik.
            </seg>
          </u>
          <u>
            <seg>
              Så sent som vid regeringssammanträdet tidigare i dag talade jag
              med Maria Larsson om att det är dags att forcera arbetet.
            </seg>
          </u>
          <note type="speaker">
            Anf. 40 FINN BENGTSSON (m):
          </note>
          <u>
            <seg>
              Fru talman! Jag tackar för svaret. Det är mycket hoppingivande,
              och min följdfråga blir därför naturlig eftersom vi talar om stuprörstänkandet
              och hängrännorna.
            </seg>
          </u>
          <u>
            <seg>
              Initiativet leder till att man för det första ser kulturen som
              en inte nödvändigtvis tärande utan kanske en närande kraft i samhället.
              Om det går att genomföra skapas dessutom möjligheter till en unik
              marknad genom en utveckling av företagande i kulturen som då kanske
              till och med kan ha hälso- och sjukvården som huvuduppdragsgivare.
            </seg>
          </u>
          <u>
            <seg>
              Har ni tillsammans funderat på framtida finansieringsformer för
              det statliga åtagandet från de både departementen? Det kanske
              är möjligt för Socialdepartementet att budgetera för vissa delar
              av Kulturdepartementets traditionella verksamheter och vice versa.
            </seg>
          </u>
          <note type="speaker">
            Anf. 41 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Även om kulturen kostar pengar är den närande, inte
              tärande, oavsett om vi talar om utbildning eller som i detta fall
              om vård. Jag är övertygad om att kultur och hälsa kan berika varandra,
              och det finns forskning som visar att folk inte bara lever längre
              utan naturligtvis även mår bättre av att använda sig av kultur,
              antingen det är fråga om musik, konst eller teater.
            </seg>
          </u>
          <u>
            <seg>
              Hur detta ska finansieras vet vi inte. Därför är det samarbetsprojekt
              som nu är på gång i Göteborg mycket viktigt. På så sätt får man
              fram forskning som visar hur vi går vidare. Först då kan vi diskutera
              hur vi ska fördela pengar. Frågan är mycket riktigt väldigt viktig.
            </seg>
          </u>
          <u>
            <seg>
              EU-direktivet om små krediter
            </seg>
          </u>
          <note type="speaker">
            Anf. 42 CHRISTINA AXELSSON (s):
          </note>
          <u>
            <seg>
              Fru talman! Min fråga går till konsumentminister Nyamko Sabuni.
            </seg>
          </u>
          <u>
            <seg>
              I går fattade EU-parlamentet beslut om ett nytt EU-direktiv vad
              gäller små krediter. Det innebär att man gör en kreditprövning
              och även har ångerrätt på krediter från 200 euro.
            </seg>
          </u>
          <u>
            <seg>
              Därför undrar jag om ministern tänker ta några initiativ så att
              det också kommer att gälla för krediter understigande 200 euro,
              så kallade sms-lån.
            </seg>
          </u>
          <note type="speaker">
            Anf. 43 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Fru talman! I går antog parlamentet, glädjande nog, det som kallas
              konsumentkreditdirektiv. Vi har länge diskuterat problemen med
              sms-lånen, som framför allt drabbar unga människor. Vi har också
              fått en skrivelse från Konsumentverket där man föreslagit att
              tiden kanske ska ökas, eftersom det just är snabbheten som får
              många unga att ta dessa lån, eller att tillåta möjligheten att
              ta kreditupplysningar.
            </seg>
          </u>
          <u>
            <seg>
              Vi har hänvisat till detta direktiv, och när det nu antagits
              i parlamentet påbörjas vårt arbete för att införliva direktivet
              i vår lagstiftning. Vi är medvetna om problemen, och avsikten
              är att vi ska göra det så svårt som möjligt för unga människor
              att kunna ta den typen av lån. Jag kan dock inte redan nu ge besked
              om exakt på vilket sätt vi kommer att göra det. Vi inser att hastigheten,
              det faktum att man inte kan ta kreditupplysningar och så vidare
              leder till att unga människor sätter sig i onödig skuld.
            </seg>
          </u>
          <note type="speaker">
            Anf. 44 CHRISTINA AXELSSON (s):
          </note>
          <u>
            <seg>
              Fru talman! Jag tackar för svaret. Direktivet kommer inte att
              träda i kraft förrän 2010. Dit är det flera år. Redan nu ser vi
              hur många 1825-åringar, särskilt i Stockholms län, är uppskrivna
              hos kronofogden och lagsökta för att betala tillbaka dessa lån.
              Det är alltså bråttom. Det räcker inte att säga att vi följer
              upp och ser vad det blir.
            </seg>
          </u>
          <u>
            <seg>
              Därför vill jag fråga om ministern tänker ta några initiativ
              för att skynda på arbetet så att vi i Sverige kan få en lagstiftning
              före 2010 och som även gäller lån understigande 200 euro, vilket
              enligt pressmeddelandet är ungefär 1 900 svenska kronor.
            </seg>
          </u>
          <note type="speaker">
            Anf. 45 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Fru talman! Ja, vi har redan vidtagit vissa åtgärder för att
              få unga människor att förstå att det är problematiskt när man
              i hettan tar den typen av lån. Bland annat samarbetar Konsumentverket
              med kronofogden när det gäller information till unga människor
              i skolan. Man informerar om vad det hela innebär, om finansiellt
              ansvar och så vidare.
            </seg>
          </u>
          <u>
            <seg>
              Det pågår alltså redan ett antal insatser, men jag tror att det
              ändå är viktigt med lagstiftning. Tyvärr går det inte alltid så
              fort som man vill när det gäller lagstiftning. Vi har diskuterat
              möjligheterna till snabbspår men har insett att det ändå inte
              kommer att gå så mycket fortare. Däremot vill jag inte säga att
              det är först 2010 som detta måste göras, utan vi har möjlighet
              att med hjälp av direktivet påskynda arbetet efter den förmåga
              vi har. Även om 2010 kan vara sluttiden för kommissionens krav
              måste det inte vara sluttiden för Sveriges riksdag att fatta beslutet.
            </seg>
          </u>
          <u>
            <seg>
              Vi inser problemet och kommer att jobba med det så skyndsamt
              som möjligt.
            </seg>
          </u>
          <note>
            Utvecklingen av den europeiska fiskeripolitiken
          </note>
          <note type="speaker">
            Anf. 46 SVEN GUNNAR PERSSON (kd):
          </note>
          <u>
            <seg>
              Fru talman! Jordbruksministern har, trots mycket berömvärda insatser
              i EU:s fiskeriförhandlingar, ibland uttryckt frustration över
              resultatet. Jag vill därför fråga honom vad han anser behöver
              göras inom fiskeripolitiken för att reformera den, för att göra
              den bättre.
            </seg>
          </u>
          <u>
            <seg>
              Situationen är den att vissa arter som fiskas är under biologiskt
              säkra gränser. Fiskeflottan är i många länder för stor. Kvotsystemet
              innebär att en stor mängd fisk dör efter att ha kastats över bord.
              Redskapen sorterar inte i tillräcklig omfattning bort unga fiskar
              som inte har lekt. Och det förekommer ett omfattande oreglerat
              fiske.
            </seg>
          </u>
          <u>
            <seg>
              Har ministern någon vision för hur han skulle vilja se den europeiska
              fiskeripolitiken utvecklas?
            </seg>
          </u>
          <note type="speaker">
            Anf. 47 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Jag har en vision. Den bygger på uttrycket som jag
              tycker kan användas för alla element i naturen, nämligen att vi
              ska bruka utan att förbruka.
            </seg>
          </u>
          <u>
            <seg>
              Vad beträffar fisken är det nödvändigt att förändra den gemensamma
              fiskeripolitiken i ett antal avseenden. Bland annat måste vi tydligare
              i målformuleringarna för fiskeripolitiken peka ut att vi måste
              bevara såväl den biologiska mångfalden som fiskeriresursen. Så
              är det inte i dag.
            </seg>
          </u>
          <u>
            <seg>
              Vi måste se till att på ett annat sätt än i dag nyttja den regionala
              rådgivningen därför att unionen i dag är mycket större än vad
              den var när vi fick den gemensamma fiskeripolitiken. De rådgivande
              organ som vi har i vår del av Europa har visat sig fungera alldeles
              utomordentligt. Detta bör tas efter i andra delar av unionen,
              likväl som vi ska nyttja dem på ett betydligt mer kraftfullt sätt
              än vad vi har gjort så här långt.
            </seg>
          </u>
          <note type="speaker">
            Anf. 48 SVEN GUNNAR PERSSON (kd):
          </note>
          <u>
            <seg>
              Fru talman! Tack, jordbruksministern, för svaret! Det var fint
              att höra att du har den inriktningen och visionen.
            </seg>
          </u>
          <u>
            <seg>
              Låt mig då fråga på vilket sätt vi kan driva på eller ta initiativ
              för att få till stånd en mer djupgående och omfattande reformering
              och översyn av den gemensamma fiskeripolitiken. Kan det till exempel
              vara möjligt att göra det i samband med det svenska ordförandeskapet,
              även om det skulle vara ännu bättre om det kunde ske tidigare?
            </seg>
          </u>
          <note type="speaker">
            Anf. 49 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Vi driver på för att inom ramen för den överenskommelse
              som finns göra förändringar och förbättringar på olika områden.
              Den totala politiken kan vi tyvärr inte se över förrän 2012, men
              även innan dess måste vi göra en hel del.
            </seg>
          </u>
          <u>
            <seg>
              Det jag närmast kan peka på i den här diskussionen är att vi
              har fått ett antal förvaltningsplaner. Vi har fått en för ålen,
              och vi har fått en för torsken. Det är bra. Vi arbetar vidare
              på förvaltningsområdet. Vi måste se till att få förvaltningsplaner
              för vattnen totalt sett och inte bara för arter. Vi måste också
              se till att fortsätta att utveckla selektiva redskap så att vi
              inte plockar upp fisk som är hotad eller sårbar på något sätt.
              Vi ska plocka upp bara det vi har kvoter för och som ligger inom
              biologiskt säkra gränser.
            </seg>
          </u>
          <u>
            <seg>
              Vi kan också försöka med till exempel havdagar. Vi kan försöka
              införa individuella kvoter så att ägaren blir mer rädd om fiskeresursen.
              Det var några exempel.
            </seg>
          </u>
          <note>
            Fri entré för vuxna på statliga museer
          </note>
          <note>
            Anf. 50 GÖRAN PERSSON i Simrishamn (s):
          </note>
          <u>
            <seg>
              Fru talman! Jag har en fråga till kulturministern. Den socialdemokratiska
              regeringen införde fri entré på våra museer åren 20052006. Det
              blev, som vi vet, en succé. Antalet besökare ökade med drygt 60
              procent. Vuxna med barn kunde besöka museerna. Vi vet att det
              betyder mycket att kunna göra ett återbesök. Att kunna besöka
              ett museum en timma då och då ger mer än ett enda långt besök.
              Nya grupper besökte våra museer, och lågutbildade gick också dit
              på kanske ett första besök.
            </seg>
          </u>
          <u>
            <seg>
              Nu ser vi att besöksantalet har gått ned. En och en halv miljon
              besök har registrerats. Det är en minskning på över 40 procent.
              Museipedagogerna har ersatts av personal vid vändkorsen.
            </seg>
          </u>
          <u>
            <seg>
              Är kulturministern beredd att ompröva beslutet att införa entré
              för vuxna?
            </seg>
          </u>
          <note type="speaker">
            Anf. 51 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Tack för frågan. Den är inte ny. Göran Persson och
              jag har diskuterat den tidigare.
            </seg>
          </u>
          <u>
            <seg>
              Nej, jag är inte i dagsläget beredd att ompröva detta. Frågan
              har diskuterats många gånger i riksdagen. Man kan få intrycket
              att fri entré är något som har funnits under lång tid. Så är det
              inte. Det var under två år som den socialdemokratiska regeringen
              hade det som kallades fri entré, eller rättare sagt förbud för
              de statliga museerna att ta betalt. Det var till en kostnad av
              100 miljoner kronor för 19 museer.
            </seg>
          </u>
          <u>
            <seg>
              Våra museer har stora behov, och vi måste prioritera. Vi har
              valt att prioritera vård av samlingarna men också utökade möjligheter
              för barn och unga att ta del av alla utställningar. Det var inte
              så tidigare. Då fick man betala för specialutställningar. Det
              behöver barn och unga upp till 19 år inte göra i dag.
            </seg>
          </u>
          <note>
            Anf. 52 GÖRAN PERSSON i Simrishamn (s):
          </note>
          <u>
            <seg>
              Fru talman! Jag vill då påpeka och jag tror att ministern håller
              med att föremålen inte tillhör regeringen, inte oss i oppositionen
              och inte heller museerna. De tillhör invånarna i vårt land. Jag
              anser att de via skattsedeln har betalt för att på våra statliga
              museer se och uppleva det fina med begreppet museum.
            </seg>
          </u>
          <u>
            <seg>
              I regionerna, i bland annat min egen region längst i söder, har
              man sedan många år redan haft fri entré på regionmuseerna.
            </seg>
          </u>
          <u>
            <seg>
              Jag kan här se paralleller med hanteringen av En bok för alla.
              De grupper av människor som i vanliga fall inte läser en bok eller
              besöker museer drabbas av prioriteringarna, där skattesänkningar
              går före tillgängligheten. Till och med Folkpartiet har ändrat
              sig i frågan och ställer sig nu bakom vårt förslag om fri entré
              på statliga museer även för vuxna. Det är så även utomlands i
              till exempel Paris och Washington.
            </seg>
          </u>
          <u>
            <seg>
              Jag vill därför ställa en följdfråga till ministern: Håller du
              inte med om att just tillgängligheten är en viktig aspekt?
            </seg>
          </u>
          <note type="speaker">
            Anf. 53 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Jag anser absolut att tillgängligheten är viktig.
              Det handlar inte alltid bara om fri entré. Tillgänglighet är mycket.
              Det är bland annat fråga om museipedagoger, som Göran Persson
              mycket riktigt påpekade.
            </seg>
          </u>
          <u>
            <seg>
              Vi ska också komma ihåg att ett stort antal museer trots att
              de tar entré har ökat sitt besöksantal. Friluftsmuseet Skansen
              är ett exempel. Musikmuseet i Stockholm är ett annat. Det gäller
              även Vasamuseet och Tekniska museet. Det är inte alltid kopplat
              enbart till pengar.
            </seg>
          </u>
          <u>
            <seg>
              Rovdjurspolitiken
            </seg>
          </u>
          <note type="speaker">
            Anf. 54 ROLF GUNNARSSON (m):
          </note>
          <u>
            <seg>
              Fru talman! Jag har en fråga om rovdjur. Jag är fullt medveten
              om att jordbruksministern inte har huvudansvaret för frågan, men
              jag vet att hans kunskaper är breda och stora och att han delvis
              är inblandad. Därför ställer jag frågan till Eskil Erlandsson.
            </seg>
          </u>
          <u>
            <seg>
              Långt in på 1800-talet var det varje bys skyldighet att ha en
              varggrop för att hålla vargstammen på en rimlig nivå. I de mellansvenska
              länen hörs oroliga röster om vargstammens numerär. Det sägs att
              om inga åtgärder vidtas kommer situationen att förändras jämfört
              med de förutsättningar som ges i Rovdjursutredningen, som så småningom
              ska komma hit. Målet för antalet vargar som har fastställts av
              riksdagen har redan nåtts. Det har nyligen varit demonstrationer
              i Falun och Gävle i frågan. Kommer regeringen att vidta några
              praktiska åtgärder, jordbruksministern, eftersom det inte går
              att säkerställa att antalet vargar blir det vi har bestämt utan
              kommer att öka? Jag läste på Svensk Jakts hemsida att man trodde
              att det skulle avskjutas 60 vargar per år.
            </seg>
          </u>
          <note type="speaker">
            Anf. 55 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Den fråga som tas upp behandlas i det här fallet
              närmast av Miljödepartementet. Departementet emottog Rovdjursutredningen
              i början av december månad. Utredningen innehåller förslag till
              hur de stora rovdjuren ska förvaltas när vi har nått upp till
              de delmål och ibland mål som riksdagen har slagit fast. Denna
              utredning, som är överlämnad till regeringen, kommer att remissbehandlas.
              Därefter blir det en sedvanlig beredning av förslagen och möjligen
              i en framtid en proposition om de frågor som tas upp av Rolf Gunnarsson.
            </seg>
          </u>
          <note type="speaker">
            Anf. 56 ROLF GUNNARSSON (m):
          </note>
          <u>
            <seg>
              Fru talman! Tack för svaret! Eskil Erlandsson har en framtid
              som diplomat. Det var ett diplomatiskt svar!
            </seg>
          </u>
          <u>
            <seg>
              Detta är naturligtvis en nollfråga här i huvudstaden, men jag
              lovar att den under valrörelsen var outstanding från Falun och
              norrut. Det var en fråga som dominerade hela valrörelsen.
            </seg>
          </u>
          <u>
            <seg>
              30 procent av landets yta hyser 95 procent av det totala antalet
              vargar. På Svensk Jakts hemsida skriver man om 5060 vargar per
              år. Det gäller att vi är snabba här i riksdagen, så att det inte
              blir 120 man ska skjuta ett år och så vidare.
            </seg>
          </u>
          <u>
            <seg>
              Jag vill höra om diplomaten Eskil Erlandsson kan säga lite mer
              om vad han tror om det här. Det gäller också möjligheterna för
              länsstyrelsen att fatta snabbare beslut om skyddsjakt än man gör
              när byråkratin ska mala mot Naturvårdsverket.
            </seg>
          </u>
          <note type="speaker">
            Anf. 57 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Apropå diplomati bereder vi i vårt beslutsfattande
              ärenden i den ordning som vi har kommit överens om att vi ska
              göra. I det här fallet har vi kommit så långt nu att vi har ett
              utredningsmaterial på regeringens bord. Vi kommer att låta organisationer
              och enskilda, länsstyrelse och liknande, tycka till om materialet
              för att se om det finns något vi behöver komplettera med och vilka
              förslag man tycker är adekvata och som vi ska arbeta vidare med.
              När den omgången är genomförd kommer det möjligen en proposition.
            </seg>
          </u>
          <u>
            <seg>
              Vad jag däremot kan lova är att vi ska besluta någonting i den
              del som riksdagen beslutade om för drygt ett år sedan, nämligen
              den tillfälliga skyddsjaktsparagraf som nu är införd i lagstiftningen.
              Det handlar om möjligheten att avliva rovdjur även utanför hägn
              om de skadar så kallade hemdjur. Den lagstiftningen gäller bara
              till maj 2009, och både regeringen och sedermera riksdagen måste
              ta ställning till hur vi tycker att den har fungerat. Detta måste
              vi göra i god tid före den 1 maj 2009.
            </seg>
          </u>
          <u>
            <seg>
              Det sydsamiska kulturcentrumet Gaaltije
            </seg>
          </u>
          <note type="speaker">
            Anf. 58 MARIE NORDÉN (s):
          </note>
          <u>
            <seg>
              Fru talman! Min fråga handlar om framtiden för det sydsamiska
              kulturcentret Gaaltije i Östersund, Jämtland. Kultur- och informationscentret
              har funnits sedan 1998, tror jag. Invigningen hölls i början på
              1999.
            </seg>
          </u>
          <u>
            <seg>
              Centret finansieras bland annat med medel från EU:s strukturfonder
              oftast i projektform. Gaaltije är samiska och betyder källa på
              svenska. Centret har syftet att vara just en källa till kunskap
              om samerna runt om i samhället och en plats för dem själva där
              de kan stärka den samiska kulturen.
            </seg>
          </u>
          <u>
            <seg>
              Man har nu kommit till en punkt där finansieringen har tagit
              slut, och man kommer troligtvis att vara tvungen att lägga ned
              verksamheten inom en snar framtid.
            </seg>
          </u>
          <u>
            <seg>
              Jag tror att det här är kulturministerns bord. Jag vill fråga
              henne hur hon ser på denna situation och om hon är beredd att
              vidta åtgärder för att Gaaltije även i framtiden ska kunna fortsätta
              sin viktiga verksamhet.
            </seg>
          </u>
          <note type="speaker">
            Anf. 59 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Jag måste säga att den frågan inte ligger på Kulturdepartementets
              bord i alla fall inte i dag. Vi har inte mött den. Jag vet inte
              om sameminister Eskil Erlandsson är bättre informerad än vad jag
              är. Annars lovar jag att vi gärna återkommer i frågan. Tyvärr
              har jag inget svar för dagen.
            </seg>
          </u>
          <note type="speaker">
            Anf. 60 MARIE NORDÉN (s):
          </note>
          <u>
            <seg>
              Fru talman! Jag är förvånad över att kunskapen om en sådan viktig
              verksamhet är så dålig i regeringen. Jag borde ha ställt frågan
              till Eskil Erlandsson, som är sameminister.
            </seg>
          </u>
          <u>
            <seg>
              Gaaltije bedriver en viktig verksamhet som inte bara är viktig
              för samerna utan även för oss. Detta är ett gemensamt kulturarv.
              Den förståelse som vi behöver ha för samernas kultur är mycket
              sämre än vad den borde vara många gånger.
            </seg>
          </u>
          <u>
            <seg>
              Gaaltije har bedrivit sin verksamhet under nio år. Man gör det
              i olika kulturprojekt. Man arrangerar konserter, utställningar
              och viktiga debatter om samiska frågor. När verksamheten var som
              störst och hade sin mest omfattande form var man nio personer.
              I dag vet man inte hur framtiden kommer att se ut. Man kommer
              troligtvis att vara tvungen att lägga ned verksamheten inom en
              snar framtid.
            </seg>
          </u>
          <u>
            <seg>
              Jag tycker att vi borde värdera de här personernas arbete och
              Gaaltijes verksamhet mycket bättre och mycket högre. Vi borde
              värdesätta den. Regeringen borde öka sin kunskap, och man borde
              även överväga om man inte ska ha en fast finansiering för den
              verksamhet som bedrivs.
            </seg>
          </u>
          <u>
            <seg>
              Vad är regeringen beredd att göra?
            </seg>
          </u>
          <note type="speaker">
            Anf. 61 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Fru talman! Jag ansvarar för minoritetspolitiken i vårt land.
              Eftersom kunskapen om hur de här frågorna är fördelade är så liten
              hos många blir det också så att frågorna kan hamna mellan stolarna
              och att man ställer frågor till fel statsråd.
            </seg>
          </u>
          <u>
            <seg>
              Vi jobbar just nu med en minoritetspolitisk proposition. I det
              arbetet fortsätter jag den tradition som jag tror att min företrädare
              bedrev med att träffa de olika minoritetsgrupperna. Jag har hunnit
              träffa romer. I morgon träffar jag sverigefinländare, och snart
              kommer jag också att träffa samerna. Tanken är att vi i dialog
              och samförstånd ska kunna bygga upp denna proposition så att den
              innehåller det som minoriteterna själva anser är viktigt att politikerna
              och regeringen satsar på.
            </seg>
          </u>
          <u>
            <seg>
              Jag kan i dag inte ge exakt besked om Gaaltijes framtid, men
              jag utgår ifrån att samerna i mitt samtal med dem kommer att lägga
              fram den typ av frågor som är viktiga för dem. Mitt svar är att
              vi återkommer med svaret i den minoritetspolitiska propositionen.
            </seg>
          </u>
          <note>
            Finansieringen av järnvägen
          </note>
          <note type="speaker">
            Anf. 62 GUNNAR ANDRÉN (fp):
          </note>
          <u>
            <seg>
              Fru talman! Min fråga går till statsrådet för övergripande frågor.
              Konsekvenserna av den förda politiken blir allt tydligare. Det
              är fler som får arbete. Statsfinanserna är i ett utmärkt skick.
              Allra trevligast är att allt färre är sjuka eller förtidspensionerade.
            </seg>
          </u>
          <u>
            <seg>
              Icke desto mindre eftersom detta är den första frågestunden på
              det nya året vill jag ställa en fråga som rör de 208 interpellationer
              som gällde infrastrukturinvesteringar under förra hösten. Det
              gäller hur denna regering ska klara ut det vid det här laget mycket
              stora underskott som finns på Banverkets och Vägverkets område.
              Det rör sig i storleksordningen tillsammans om nästan 100 miljarder
              kronor.
            </seg>
          </u>
          <u>
            <seg>
              Jag undrar: Har regeringen någon strategi för detta? Det tror
              jag är någonting som efterfrågas från Ystad till Haparanda.
            </seg>
          </u>
          <note type="speaker">
            Anf. 63 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Tack för frågan! Just därför att det handlar om så
              enorma belopp blir frågan central för Sveriges riksdag.
            </seg>
          </u>
          <u>
            <seg>
              Jag tycker att det finns ett par saker att påtala när det gäller
              varför det har blivit så här.
            </seg>
          </u>
          <u>
            <seg>
              Det ena är att under den förra regeringen fanns det över huvud
              taget inte någon koppling mellan de löften som gavs när det gäller
              infrastruktur och beredvilligheten att i nästa steg finansiera
              de löftena. Det uppstod stora svarta hål gång på gång. Inte minst
              gäller det de löften som avgavs till alla möjliga regioner alldeles
              före valet 2006. Detta saknade ekonomisk täckning.
            </seg>
          </u>
          <u>
            <seg>
              Det andra är att det är uppenbart att vi måste se över planeringsprocessen
              på dessa infrastrukturmyndigheter i Sverige. Varför är det så
              att projekten alltid blir dyrare och dyrare för varje ny prognos
              som kommer? När man planerar ett projekt kostar det en viss summa.
              När det sedan är klart kostar det 50 procent mer. Det är mer regel
              än undantag. Detta är inte acceptabelt, och det måste också ses
              över.
            </seg>
          </u>
          <u>
            <seg>
              Att detta behöver ses över är en av anledningarna till att infrastrukturpropositionen
              är framskjuten ett halvår. Vi måste skapa grepp över de kostnadsstegringar
              som har skett.
            </seg>
          </u>
          <note type="speaker">
            Anf. 64 GUNNAR ANDRÉN (fp):
          </note>
          <u>
            <seg>
              Fru talman! Jag tackar statsrådet för det. Vi kan vara överens
              om hålen. Nu handlar det om vad den nya regeringen tänker göra.
              Såvitt jag förstår har man tvingats skjuta fram propositionen
              till riksdagen på den här punkten.
            </seg>
          </u>
          <u>
            <seg>
              Hur går det med de projekt som nu har satts i gång? Det är många
              runt om ute i landet som undrar. Kan de fullföljas, eller kommer
              vi inte att kunna bygga de sista kilometerna av de här projekten?
            </seg>
          </u>
          <note type="speaker">
            Anf. 65 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Det är klart att det måste lösas på ett eller annat
              sätt. Projekt som är igångsatta och som nästan är färdiga måste
              naturligtvis färdigställas. Men ingen bygger utan att få betalt,
              så riksdagen kommer att bli tvungen att skjuta till medel i en
              eller annan form.
            </seg>
          </u>
          <u>
            <seg>
              Att vi måste skapa ett grepp över detta innan vi fattar nya beslut
              som skulle kunna innebära nya svarta hål är skälet till varför
              det hela är framskjutet ett halvår. Svaret på den fråga som Gunnar
              Andrén ställer om vad regeringen tänker göra och vilka förslag
              som läggs fram kommer till hösten när vi lägger fram den här propositionen.
              Vi behöver ytterligare ett halvår på oss därför att det har varit
              så illa skött förut av den föregående regeringen. Jag vill också
              säga att vi är kritiska mot de myndigheter som lämnar in en kostnadskalkyl
              som sedan stegras i nästa prognos. Det är inte acceptabelt.
            </seg>
          </u>
          <u>
            <seg>
              Har riksdagen bestämt en ekonomisk ram för en viss sak ska den
              gälla. Det ligger både i regeringens och i riksdagens intresse
              oavsett vilken regering vi har i det här landet att de beslut
              som riksdagen fattar ska fullföljas av våra myndigheter.
            </seg>
          </u>
          <note>
            Nordiskt samarbete för minskning av gränshinder
          </note>
          <note type="speaker">
            Anf. 66 STEFAN TORNBERG (c):
          </note>
          <u>
            <seg>
              Fru talman! Jag vill ställa min fråga till statsrådet Cristina
              Husmark Pehrsson i hennes egenskap av nordisk samarbetsminister.
              Strax före jul presenterades en första avstämning av arbetet i
              den svensk-danska arbetsgruppen för gränspendlarfrågor. Arbetsgruppen
              är ett bra initiativ som jag är övertygad om kommer att underlätta
              rörligheten i Öresundsregionen.
            </seg>
          </u>
          <u>
            <seg>
              För en knapp vecka sedan besökte jag Ravigruppen i Haparanda.
              Ravi är ett lokalt samarbete mellan Skatteverket, Försäkringskassan,
              Arbetsförmedlingen, polisen och andra myndigheter i Haparanda
              och deras finska motsvarigheter i Tornio. Det stod klart att behovet
              av att undanröja gränshinder är stort i den integrerade staden
              Haparanda-Tornio, men även i övriga delar av gränstrakterna mellan
              Sverige och Finland.
            </seg>
          </u>
          <u>
            <seg>
              Därför vill jag fråga samarbetsministern om det inte finns skäl
              att initiera en motsvarande arbetsgrupp för arbetet mellan Sverige
              och Finland eller på annat sätt initiera ett arbete för att eliminera
              gränshinder.
            </seg>
          </u>
          <note type="speaker">
            Anf. 67 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! De nordiska frågorna ligger högt upp på dagordningen.
              Jag upplever att de blir alltmer aktuella. Sverige har nu tagit
              över ordförandeskapet för Nordiska ministerrådet i år. Vi har
              också levererat en arbetsplan, ett program för vad som ska göras
              och åstadkommas under det här året. Gränshinder, globalisering,
              klimat och samverkan är några av de teman som vi kommer att arbeta
              hårt med.
            </seg>
          </u>
          <note>
            De svenska och danska arbetsmarknadsministrarna beslutade i maj
            månad om ett sådant samverkansarbete som presenterades nu den
            17 december, precis som frågeställaren beskrev.
          </note>
          <u>
            <seg>
              Jag har också besökt Haparanda och sett vilken kreativitet det
              finns för att samverka mellan de olika myndigheterna och mellan
              de två städerna på var sida om gränsen. Jag kan lova frågeställaren
              att speciellt under det här året går vi in väldigt hårt för att
              på olika sätt försöka minska hindren och i stället göra det möjligt
              att leva, bo, studera och vara verksam på varje sida om gränsen.
            </seg>
          </u>
          <note type="speaker">
            Anf. 68 STEFAN TORNBERG (c):
          </note>
          <u>
            <seg>
              Fru talman! Ett positivt initiativ som också samarbetsministern
              var med på var Gränshindersforum som startades nu i oktober. Det
              är ett samarbete mellan de fem nordiska länderna. Jag kan känna
              en liten oro för att man kanske för mycket koncentrerar sig på
              att alla fem länderna ska komma överens. Därför tycker jag det
              är så positivt att Sverige och Danmark har ett bilateralt samarbete
              och inte väntar på de gemensamma lösningarna som ska passa alla
              de nordiska länderna. Det är positivt att man också har bilaterala
              arbetsgrupper medan man väntar på att Norden som helhet ska komma
              samman.
            </seg>
          </u>
          <note type="speaker">
            Anf. 69 Statsrådet CRISTINA HUSMARK PEHRSSON (m):
          </note>
          <u>
            <seg>
              Fru talman! Jag finner det inte alls för otroligt att man också
              har bilaterala överenskommelser. Vi har en tradition av detta,
              inte minst från Öresundsregionen där vi har gjort överenskommelser
              bland annat på skattesidan. Det ifrågasätter jag inte alls. Jag
              tror säkert att man kan arbeta på det sättet.
            </seg>
          </u>
          <u>
            <seg>
              När vi tittar på hinder där vi tror att vi behöver lagstiftningen
              är det många gånger egentligen saker som myndigheterna kan komma
              överens om sinsemellan. Jag har också erfarenheter från Eda kommun
              där man har ett gränshindersråd, ett forum, där myndigheterna
              sätter sig ned och tänker efter vad man kan göra på myndighetsnivå
              över gränserna. Man kan lösa väldigt mycket där.
            </seg>
          </u>
          <u>
            <seg>
              Saker och ting behöver lösas bilateralt, i Norden och även, tror
              jag, myndigheter emellan.
            </seg>
          </u>
          <note>
            Utnämningspolitiken
          </note>
          <note type="speaker">
            Anf. 70 MONICA GREEN (s):
          </note>
          <u>
            <seg>
              Fru talman! Jag har en fråga om regeringens utnämningspolitik,
              och den tänkte jag ställa till Jan Björklund.
            </seg>
          </u>
          <u>
            <seg>
              När ni tillträdde skröt ni vitt och brett om hur transparent
              och bra det skulle bli med utnämningar på alla tjänster. De skulle
              utlysas. Man skulle använda sig av ett helt annat sätt när tjänsterna
              skulle tillsättas.
            </seg>
          </u>
          <u>
            <seg>
              I dag har vi fått veta att biståndsministern har utsett sin gamla
              Mufkompis Henrik Landerholm till chef för Folke Bernadotteakademin.
              Då undrar jag var den tjänsten utlystes och hur det gick till.
            </seg>
          </u>
          <note type="speaker">
            Anf. 71 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Monica Greens referat av de löften som utställdes
              före valet är inte korrekt. Vi har utlovat en ökad transparens,
              vi har utlovat att en hel del tjänster ska utlysas och vi har
              utlovat nya processer. Dessa processer är delvis på plats, och
              de är delvis fortfarande under utredningsarbete.
            </seg>
          </u>
          <u>
            <seg>
              Regeringen tillsätter egentligen hur många befattningar som helst
              genom olika beslut. Såsom partiledarna och statsministern redovisade
              ganska snabbt efter regeringsskiftet finns det nu principer fastlagda
              för detta. En del tjänster utlyses. Ibland kan en person som redan
              är myndighetschef flyttas till en annan myndighet utan att den
              tjänsten utlyses. I det här fallet, utan att gå in i detalj på
              det namn som nämndes av frågeställaren, är den person som nämndes
              konkret redan chef för en statlig myndighet och flyttas till en
              annan myndighet. Det är alltså fullt möjligt att göra så. Det
              är inte alltid så att allting måste utlysas. Men som har noterats
              är det många chefstjänster som nu utlyses, och de tillsätts i
              konkurrens.
            </seg>
          </u>
          <note type="speaker">
            Anf. 72 MONICA GREEN (s):
          </note>
          <u>
            <seg>
              Fru talman! Under er oppositionstid angrep ni oss väldigt mycket
              för att vi gjorde precis som ni har gjort i dag. Ni skulle minsann
              aldrig försätta er i den situationen, utan alla tjänster skulle
              utlysas. Nu säger Jan Björklund att det finns en policy och en
              princip som är framtagen, men i det här fallet har man inte använt
              sig av den här principen.
            </seg>
          </u>
          <u>
            <seg>
              Nej, det kanske är så i stället att Henrik Landerholm skulle
              mista sitt jobb på Försvarshögskolan och att Moderaterna håller
              sina egna om ryggen samtidigt som de sparkar på dem som redan
              ligger.
            </seg>
          </u>
          <note type="speaker">
            Anf. 73 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Jag nedlåter mig inte ens till att kommentera det
              påståendet. Det var så lågt att det saknar motstycke.
            </seg>
          </u>
          <u>
            <seg>
              Det finns personer som är myndighetschefer i Sverige som har
              olika partipolitisk bakgrund. Jag skulle aldrig någonsin stå här
              och säga, och jag har aldrig sagt det, att personer som har en
              politisk bakgrund skulle vara diskvalificerade från ledande chefsjobb.
              Det är tvärtom så att personer som har en politisk bakgrund från
              olika partier, vilket det vara månde, många gånger har en samhällserfarenhet
              som man ska ta till vara. Det är ingenting att skämmas för.
            </seg>
          </u>
          <u>
            <seg>
              Däremot måste man räkna med att när man tillsätter personer på
              nya befattningar, personer som inte har varit chefer i statliga
              myndigheter tidigare, kommer tjänsterna att utlysas i konkurrens
              i ökad utsträckning. Det är lagändringar på gång för att möjliggöra
              detta. Den som redan är myndighetschef och har gått igenom granskningen
              kan flyttas till en annan myndighet vid omorganisation. Utan att
              avslöja något kan jag berätta att jag själv har ett par ärenden
              på bordet som gäller personer med socialdemokratisk bakgrund där
              detta kan bli aktuellt.
            </seg>
          </u>
          <u>
            <seg>
              Vi ska ha en ökad transparens. Det ska inte bara tillsättas personer
              med en politisk färg, utan vi ska ha en prövning av varje persons
              kompetens. Fler och fler tjänster tillsätts nu efter att de har
              utlysts.
            </seg>
          </u>
          <note>
            Ursprungsmärkning av livsmedel
          </note>
          <note type="speaker">
            Anf. 74 ANN-KRISTINE JOHANSSON (s):
          </note>
          <u>
            <seg>
              Fru talman! Nu har det hänt igen. En livsmedelshandlare har fuskat
              med märkning och importerat kött har fått svensk märkning och
              längre hållbarhetstid. Vi minns alla köttfärsskandalen i höstas.
            </seg>
          </u>
          <u>
            <seg>
              I morse satt jordbruksministern i tv-soffan och pratade om USA:s
              beslut om klonade djur och försäljning av kött därifrån. Det är
              bra att jordbruksministern var tydlig när det gäller klonade djur.
              Det är otroligt viktigt att maten vi köper och stoppar i oss är
              säker. Det är otroligt viktigt för oss som konsumenter, för svenska
              lantbrukskåren och hela branschen.
            </seg>
          </u>
          <u>
            <seg>
              Sveriges bönder kräver enligt LRF en ursprungsmärkning av livsmedelsråvaror,
              och det har vårt fulla stöd. Vi socialdemokrater har länge drivit
              förslaget om ursprungsmärkning. I valrörelsen 2006 ställde sig
              samtliga partier utom Moderaterna bakom förslaget till en sådan
              lagstiftning.
            </seg>
          </u>
          <u>
            <seg>
              Jag vill ställa en fråga till jordbruksministern eller konsumentministern,
              men jag tror att jordbruksministern kanske vill svara på den.
              Står du fast vid vad som sades i valrörelsen? Är det inte snart
              dags för en tydlig ursprungsmärkning av alla livsmedelsråvaror
              som säkrar kvaliteten och gör att vi som konsumenter kan välja
              i butiken när vi handlar?
            </seg>
          </u>
          <note type="speaker">
            Anf. 75 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Jag är angelägen om att konsumenter har val att göra,
              att man kan välja respektive välja bort som en aktiv konsument.
              Av det skälet förespråkar jag i många olika sammanhang att vi
              har olika typer av märkning. Men jag ser för det mesta helst att
              detta införs på frivillig grund. Jag är nämligen också angelägen
              om att vi får nya företag med nya produkter i vårt land som inte
              slås ut de kanske rent av inte skulle komma till stånd på grund
              av för höga initialkostnader. Det är ju inte säkert att den nya
              produkten vinner efterfrågan på marknaden. Det är inte säkert
              att den affärsidé som den ensamma människan har, som kanske till
              och med har ett företag eller en verksamhet på sin fritid, är
              så god att den vinner marknadens efterfrågan och därmed kan bära
              de kostnader som ett obligatorium för med sig.
            </seg>
          </u>
          <note type="speaker">
            Anf. 76 ANN-KRISTINE JOHANSSON (s):
          </note>
          <u>
            <seg>
              Fru talman! Det var ett intressant svar. Jag funderar på varför
              det är ett sådant motstånd mot just ursprungsmärkning av alla
              råvaror. Det ger ju en tydlig märkning för oss konsumenter när
              vi är i affären. Då vet vi vad vi handlar, och vi vet att vi kan
              lita på märkningen. Det handlar om säkerhet för oss konsumenter.
              Det handlar om trovärdighet för svenska lantbrukare, och det handlar
              om att kunna sälja de svenska mervärdena.
            </seg>
          </u>
          <u>
            <seg>
              Jag har blivit kontaktad av ett antal lantbrukare som kräver
              ursprungsmärkning. På LRF:s hemsida står det just att Sveriges
              bönder ska erbjuda säkra livsmedel. Konsumenterna ska kunna lita
              på svenska livsmedel och känna sig trygga. Ja, men hur, om inte
              märkningen är att lita på?
            </seg>
          </u>
          <u>
            <seg>
              Vad anser ministern ska göras om inte processen går framåt med
              frivillig märkning? Är det inte dags för en tydlig ursprungsmärkning
              av alla livsmedel som vi har i affären?
            </seg>
          </u>
          <note type="speaker">
            Anf. 77 Jordbruksminister ESKIL ERLANDSSON (c):
          </note>
          <u>
            <seg>
              Fru talman! Ann-Kristine Johansson tar upp två frågeställningar.
              När det gäller den ena säger jag obetingat ja. Självklart ska
              man kunna lita på en märkning. Om det gäller ursprung, datum eller
              någonting annat får man inte ljuga eller bedra konsumenten. Man
              måste kunna lita på märkningen. Det är självklart.
            </seg>
          </u>
          <u>
            <seg>
              När det gäller den andra frågeställningen säger jag: Ursprungsmärk
              produkten om det upplevs som en konkurrensfördel, så att konsumenten
              blir upplyst om härkomsten!
            </seg>
          </u>
          <u>
            <seg>
              Men jag håller inte med om att vi skulle införa en lagstiftning
              om detta. Jag kan ju lite retoriskt fråga, om det nu är så viktigt,
              varför den tidigare regeringen inte gjorde detta, som hade ett
              antal år på sig att göra det.
            </seg>
          </u>
          <u>
            <seg>
              Jag bedömer att vi får fler företag och nya fräscha produkter
              på marknaden genom att inte ha obligatoriet. Då vågar nämligen
              fler testa att bli företagare, och man vågar testa fler produkter
              på marknaden.
            </seg>
          </u>
          <note>
            Lärarlyftet
          </note>
          <note type="speaker">
            Anf. 78 EVA JOHNSSON (kd):
          </note>
          <u>
            <seg>
              Fru talman! Jag har en fråga som egentligen handlar om Lärarlyftet,
              men jag är övertygad om att skolministern har den breda kunskap
              som också omfattar det.
            </seg>
          </u>
          <u>
            <seg>
              Regeringen har gjort en ordentlig satsning på lärarutbildningen
              och fortbildningen. Vi fick i veckan rapporter som bekräftade
              att det tyvärr inte har varit den anstormning till utbildningsplatserna
              som vi hade hoppats på. Den har varit ett något måttligare intresse.
            </seg>
          </u>
          <u>
            <seg>
              Min fråga är kort och gott: Har regeringen och Utbildningsdepartementet
              några planer på att helt enkelt göra bättre reklam för att Lärarlyftet
              ska få en betydligt större spridning ute bland våra lärare? Det
              är en chans som naturligtvis är unik och som vi inte har sett
              på väldigt lång tid. Det är en möjlighet för våra lärare att utbilda
              sig.
            </seg>
          </u>
          <note type="speaker">
            Anf. 79 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Tack för frågan! Det är helt riktigt att Lärarlyftet
              är en historisk satsning på fortbildning av våra lärare.
            </seg>
          </u>
          <u>
            <seg>
              Nu visar en rapport som kom från Lärarförbundet häromdagen det
              är väl den som Eva Johnsson har läst att ett antal kommuner, främst
              socialdemokratiska kommuner, inte vill vara med på Lärarlyftet.
              Jag beklagar det. Jag uppmanar de kommunerna att tänka om.
            </seg>
          </u>
          <u>
            <seg>
              De ekonomiska villkoren är mycket generösa från statens sida.
              Staten betalar i stort sett hela kostnaden. Kommunerna behöver
              bara skjuta till lite grann för att den här uppgiften ska lösas.
              Det är egentligen, från början, kommunens uppgift som arbetsgivare,
              nämligen att fortbilda sin personal. Men staten går in och betalar
              huvuddelen.
            </seg>
          </u>
          <u>
            <seg>
              När det gäller de socialdemokratiska kommuner som inte har hängt
              på detta hoppas jag att det bara beror på att de är sena i starten
              och inte på att de medvetet anser att lärare inte behöver fortbildning
              i Sverige.
            </seg>
          </u>
          <note type="speaker">
            Anf. 80 EVA JOHNSSON (kd):
          </note>
          <u>
            <seg>
              Fru talman! Det är en förhoppning som jag naturligtvis till hundra
              procent delar med skolministern.
            </seg>
          </u>
          <u>
            <seg>
              Det har framkommit en annan fråga som har gällt just en brist
              i lärarutbildningen. Det handlar om de skriftliga omdömena. Det
              är ett lite annat spår. Men fortfarande handlar det om kunskap
              som kanske inte har varit fullödig i lärarutbildningen.
            </seg>
          </u>
          <u>
            <seg>
              Finns det några tankar kring att man ska fördjupa sig och bredda
              kunskapen när det gäller de kommande skriftliga omdömena, som
              det nu kommer att ges möjlighet till, som stöd till både föräldrar
              och elever och lärare? Hur ser skolministern på det?
            </seg>
          </u>
          <note type="speaker">
            Anf. 81 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Jag kan vidga frågan från Eva Johnsson något. Det
              är en rad utbildningsreformer på gång de kommande åren. Skriftliga
              omdömen är en. Det handlar om nya betyg från årskurs 6, en ny
              betygsskala, nya läroplaner, en ny gymnasiereform.
            </seg>
          </u>
          <u>
            <seg>
              Vi tänker inte göra om det misstag som regeringen gjorde i mitten
              av 1990-talet, nämligen att man genomförde nya stora skolreformer
              utan att ge fortbildning till lärarna.
            </seg>
          </u>
          <u>
            <seg>
              De skolreformer som nu ligger i pipeline kommer att paras med
              rätt stora fortbildningsinslag för Sveriges lärarkår, där staten
              går in och finansierar en hel del. Det kommer naturligtvis att
              bygga på att arbetsgivaren också är beredd att ge ledigheter och
              så vidare för detta, så kommunerna måste medverka även där. Men
              för att de stora reformer som nu ligger framför oss ska fungera
              och bli bra måste skolans personal självklart ha full kunskap
              om reformernas innehåll och bakgrunden till dem.
            </seg>
          </u>
          <note>
            Bevarandet av Österbybruks kulturvärden
          </note>
          <note type="speaker">
            Anf. 82 AGNETA GILLE (s):
          </note>
          <u>
            <seg>
              Fru talman! Jag vill ställa en fråga till kulturministern om
              en kulturbygd, Österbybruk. Det är en fantastisk kulturbygd med
              en av världens äldsta vallonsmedjor, ett herrgårdsområde som är
              mycket vackert och där bland annat Bruno Liljefors levde på sin
              tid.
            </seg>
          </u>
          <u>
            <seg>
              I dag sköts det här av Bruno Liljefors stiftelse. Där har man
              nu problem när man inte har resurser som täcker de kostnader som
              finns. Byggnaderna håller på att vittra sönder, och denna fantastiska
              kulturrikedom förstörs.
            </seg>
          </u>
          <u>
            <seg>
              Jag skulle vilja fråga kulturministern hur hon ser på möjligheten
              att Statens fastighetsverk kanske skulle kunna ta över och bevara
              denna kulturbygd.
            </seg>
          </u>
          <note type="speaker">
            Anf. 83 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Tack för frågan! Jag har ännu inte haft möjlighet
              att besöka Österbybruk men gör det gärna.
            </seg>
          </u>
          <u>
            <seg>
              Vården och värnandet av kulturarvet är också en av alliansregeringens
              absoluta prioriteringar. En stor del av det här kulturarvet sköts
              av ideella krafter. Det var också därför som regeringen gav ett
              tillskott på närmare 2 miljoner kronor till hembygdsrörelsen strax
              före jul, för de arbetar väldigt mycket med att mobilisera krafterna
              här.
            </seg>
          </u>
          <u>
            <seg>
              Huruvida Statens fastighetsverk kan komma in som en aktuell intressent
              kan jag inte svara på i dag. Jag har nämligen ännu inte fått frågan
              till departementet. Stiftelsen är välkommen att ta kontakt med
              oss på Kulturdepartementet.
            </seg>
          </u>
          <note type="speaker">
            Anf. 84 AGNETA GILLE (s):
          </note>
          <u>
            <seg>
              Fru talman! Tack för svaret! Det är väldigt intressant. Man har
              nu från Bruno Liljefors stiftelse och från Länsstyrelsen i Upplands
              län uppvaktat regeringen just för att visa på vikten av denna
              kulturbygd. Man har då önskat att Statens fastighetsverk skulle
              ha möjlighet att ta över det här. Det är därför som jag också
              vill väcka kulturministerns intresse för denna kulturbygd, så
              att vi bevarar de här fantastiska fastigheterna och så att kulturministern
              vet vad det handlar om den dag som ni har den här frågan på regeringens
              bord.
            </seg>
          </u>
          <note type="speaker">
            Anf. 85 Kulturminister LENA ADELSOHN LILJEROTH (m):
          </note>
          <u>
            <seg>
              Fru talman! Statens fastighetsverk sorterar som bekant under
              Finansdepartementet, men får jag frågan vet jag mer om vad det
              gäller.
            </seg>
          </u>
          <note type="speaker">
            Anf. 86 ANDRE VICE TALMANNEN:
          </note>
          <u>
            <seg>
              Vi får säga tack till alla frågeställare och ett varmt tack till
              alla statsråd som har deltagit vid dagens frågestund.
            </seg>
          </u>
          <note>
            8 § Justitieombudsmännens ämbetsberättelse
          </note>
          <note>
            Föredrogs
          </note>
          <note type="speaker">
            Anf. 87 BERIT ANDNOR (s):
          </note>
          <u>
            <seg>
              Fru talman! Vi ska nu behandla konstitutionsutskottets betänkande
              nr 7, Justitieombudsmännens ämbetsberättelse .
            </seg>
          </u>
          <u>
            <seg>
              Vi har inga reservationer till det här betänkandet och heller
              inga särskilda yttranden. Det innebär inte på något sätt att det
              här skulle vara ett betänkande som inte har diskuterats eller
              rönt uppmärksamhet. Tvärtom vi i konstitutionsutskottet anser
              att det är en mycket viktig redogörelse för justitieombudsmännens
              verksamhet som nu presenteras. Den gäller för tiden 1 juli 200630
              juni 2007.
            </seg>
          </u>
          <u>
            <seg>
              Som bekant är justitieombudsmännens uppgift att utöva tillsyn
              över verksamheter som bedrivs av våra myndigheter men också av
              våra kommuner och landsting. Det handlar om att följa att man
              just följer de lagar, förordningar och författningar som finns.
            </seg>
          </u>
          <u>
            <seg>
              Den tillsynen gör justitieombudsmännen på lite olika sätt. Man
              kan göra det på grund av anmälningar som man får från allmänheten.
              Man kan också göra det via egna inspektioner.
            </seg>
          </u>
          <u>
            <seg>
              Det här är en viktig redogörelse. Den säger ganska mycket om
              tillståndet i vårt land. Det är något som jag tycker att våra
              myndigheter men också utskotten i riksdagen borde ta till sig,
              ta med sig i behandlingen av våra ärenden, reflektera över och
              också ha med sig när vi ska fatta beslut i en rad olika sammanhang
              kring ny lagstiftning.
            </seg>
          </u>
          <u>
            <seg>
              Vi har i konstitutionsutskottet fått en bra redogörelse av innehållet.
              Det är min förhoppning att fler av utskotten, dess ledamöter och
              kanslier tar del av berättelsen.
            </seg>
          </u>
          <note type="speaker">
            Anf. 88 PER BILL (m):
          </note>
          <u>
            <seg>
              Fru talman! För andra gången ska jag börja med att instämma i
              den socialdemokratiska ordförandens anförande som jag ställer
              upp på till hundra procent.
            </seg>
          </u>
          <u>
            <seg>
              När man läser att utskottet föreslår att riksdagen lägger redogörelsen
              till handlingarna och ser det lilla tunna häfte vi har här får
              man lätt intrycket av att det här är någonting litet, formellt
              och någonting som inte är så viktigt. Det är därför som ordföranden
              och jag för andra året i rad går upp i talarstolen och påpekar
              att det just är viktigt. Vi i Sverige är stolta över våra justitieombudsmän.
              Den här redogörelsen är viktig.
            </seg>
          </u>
          <u>
            <seg>
              Under det år redogörelsen avser var det 5 711 ärenden som man
              tittade igenom och fattade beslut kring. Vi hade också en mycket
              lång information i konstitutionsutskottet och frågor som säkert
              hade räckt en hel dag om vi hade gått igenom alltihop.
            </seg>
          </u>
          <u>
            <seg>
              Det finns därför, tycker jag, all anledning att göra lite reklam
              för justitieombudsmännens ämbetsberättelse. Allra enklast att
              göra reklam för denna är att hänvisa till justitieombudsmännens
              webbsida på Internet som är www.jo.se. När man får upp startsidan
              tittar man till vänster där det finns ett antal menyer. Så klickar
              man på ämbetsberättelsen. Under den kan man hitta inte bara årets
              ämbetsberättelse utan ganska många års ämbetsberättelser. Där
              finns otroligt mycket att titta på och mycket att fundera kring
              när det gäller hur tillståndet är i Sverige.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Granskning av statsrådens tjänsteutövning och regeringsärendenas
            handläggning
          </note>
          <note>
            Föredrogs
          </note>
          <note>
            Anf. 89 HELENE PETERSSON i Stockaryd (s):
          </note>
          <u>
            <seg>
              Fru talman! Enligt regeringsformen ska konstitutionsutskottet
              granska statsrådens tjänsteutövning och regeringsärendenas handläggning.
              Det ärende vi har i dag till behandling är den så kallade administrativa
              granskningen.
            </seg>
          </u>
          <u>
            <seg>
              Utskottet har vissa områden som vi följer upp regelbundet. Det
              gäller exempelvis antalet tjänstgörande i Regeringskansliet, ärenden
              som avgjorts på regeringssammanträden, hur regeringsprotokollen
              förs och författningsutgivningen.
            </seg>
          </u>
          <note>
            Andra områden som utskottet tittat på under detta riksmöte har
            aktualiserats i samband med förra årets granskningar av statsrådens
            tjänsteutövning. Det gäller notifieringar och avnotifieringar,
            handlande i regeringens eller utrikesministerns namn och en expeditionsministärs
            befogenheter.
          </note>
          <u>
            <seg>
              Att titta närmare på hur Regeringskansliet handlägger sina ärenden
              och hur personalstyrkan ser ut är viktigt ur ett jämställt, demokratiskt
              och offentligt perspektiv. Här ska Regeringskansliet vara en förebild.
            </seg>
          </u>
          <u>
            <seg>
              Vi värnar om den svenska förvaltningsmodellen med en väl dokumenterad
              transparent verksamhet och med offentlig insyn i det arbete som
              bedrivs. Då gäller det att protokoll förs på ett riktigt och överskådligt
              sätt, att det sker en fullständig dokumentation även i ärenden
              där förvaltningslagen inte kräver det och att handlingar diarieförs
              på rätt sätt.
            </seg>
          </u>
          <u>
            <seg>
              Det är viktigt att Regeringskansliet är en förebild vad gäller
              personalsammansättning, att det är lika könsfördelning på högre
              tjänster och att löneutvecklingen inte heller är könsdiskriminerande.
            </seg>
          </u>
          <u>
            <seg>
              Utskottet har inte kunnat skönja någon större förändring mot
              föregående år under granskningen när det gäller förändring av
              personalstyrkan, men vi påtalar att protokollen och ärendeförteckningarna
              bör göras mer tillgängliga.
            </seg>
          </u>
          <u>
            <seg>
              Vad gäller författningsutgivningen har utskottet vid tidigare
              granskningar påpekat vikten av att lagar kungörs i god tid före
              ikraftträdandet. Det är alltså inte acceptabelt, som framkommit
              vid årets granskning, att lagar kungjorts efter det att de trätt
              i kraft. Utskottet förutsätter att rutinerna inom Regeringskansliet
              förbättras på detta område.
            </seg>
          </u>
          <u>
            <seg>
              Fru talman! Ett annat område som regelbundet granskas av utskottet
              är utnämningsmakten i form av myndighetschefernas tillsättning,
              kön och bakgrund. Granskningen visar även i år att flertalet myndighetschefer
              inte har någon politisk bakgrund. Men det är också viktigt att
              påtala, precis som vi hörde i frågestunden för en liten stund
              sedan, att en politisk bakgrund inte får vara diskvalificerande
              för ett chefsuppdrag. Grunderna för en utnämning ska alltid vara
              sakliga, såsom förtjänst och skicklighet.
            </seg>
          </u>
          <u>
            <seg>
              Utskottet kan också konstatera att det fortfarande finns en hel
              del att göra för att få en jämn könsfördelning vad gäller myndighetschefer.
            </seg>
          </u>
          <u>
            <seg>
              Detta betänkande tar alltså fokus på Regeringskansliets administration
              och handläggning av ärenden. Hur ett ärende administreras eller
              handläggs kan vara starkt reglerat via instruktioner och riktlinjer.
              Det kan också handläggas genom utarbetad praxis.
            </seg>
          </u>
          <u>
            <seg>
              I vilket fall är det viktigt att det är en tydlig och transparent
              handläggning som är lätt att följa både för utskottet, andra granskningsorgan
              och för allmänheten. Det ska finnas en omsorgsfull dokumentation
              både i form av skriftliga beslut och noggranna tjänsteanteckningar.
            </seg>
          </u>
          <u>
            <seg>
              Det är också viktigt att det tydligt framgår från vem ett dokument
              kommer så att det inte kan missuppfattas vem som är avsändaren,
              vilket det rått en viss tvekan om i fallet med utrikesministern.
            </seg>
          </u>
          <u>
            <seg>
              Det är beklagligt att utskottet inte har kunnat enas i frågan
              om processen kring avnotifieringar och riksdagens roll i det sammanhanget.
              Riksdagen är folkets främsta företrädare och Sveriges högsta beslutande
              organ. Enligt instruktioner har Regeringskansliet som sin uppgift
              att notifiera ett beslut. Ett statsråd har alltid det yttersta
              ansvaret för en fungerande kommunikation vad gäller statsstöd.
              Beslutet som kräver en notifiering kan vara fattat av regeringen
              själv eller av riksdagen.
            </seg>
          </u>
          <u>
            <seg>
              I de fall utskottet granskat har regeringen själv fattat beslut
              i tre fall. I fyra fall har riksdagen fattat beslut. I de fall
              då en återkallelse av notifieringen ska ske i ett ärende som föregåtts
              av ett riksdagsbeslut är det enligt vår mening av betydelse att
              även återkallelsen blir föremål för riksdagens behandling och
              detta innan återkallelsen sker.
            </seg>
          </u>
          <u>
            <seg>
              Detta är inte bara en fråga om en administrativ hantering. Det
              är fråga om vilken betydelse ett riksdagsbeslut har. Det kan inte
              vara rimligt att regeringen kan åsidosätta ett beslut som riksdagen
              fattat, vilket man de facto gör eftersom beslutet blir omöjligt
              att genomföra utan ett godkännande från EU-kommissionen.
            </seg>
          </u>
          <u>
            <seg>
              Vi anser inte att det räcker med att riksdagen så snart som möjligt
              underrättas. Riksdagen ska besluta om förändringen innan avnotifieringen
              görs. Det har fungerat i ärendet om nedsättning av koldioxidskatten
              då regeringen först efter det att riksdagen tagit beslut om förändringen
              anmäler till EU-kommissionen att Sverige återtar sin notifiering.
              Det borde kunna fungera även i övriga fall.
            </seg>
          </u>
          <u>
            <seg>
              Fru talman! Det är bra att statsrådsberedningen ser över riktlinjerna
              för beredning av statsstödsärenden. Vi anser att vår skrivning
              i reservationen ska utgöra grunden för framtidens riktlinjer.
            </seg>
          </u>
          <note>
            Med detta vill jag yrka på godkännande av anmälan i reservationen.
            I övrigt yrkar vi från Socialdemokraterna på godkännande av utskottets
            anmälan i betänkandet som härmed överlämnas till riksdagen.
          </note>
          <note type="speaker">
            Anf. 90 MARIANNE BERG (v):
          </note>
          <u>
            <seg>
              Fru talman! Utskottet är i det stora hela väldigt enigt kring
              konstitutionsutskottets betänkande KU10 som handlar om granskning
              av statsrådens tjänsteutövning. Det finns endast en reservation
              i betänkandet, och den gäller regeringens handläggning, notifiering
              och avnotifiering av statsstödsärenden.
            </seg>
          </u>
          <u>
            <seg>
              I reservationen tas bland annat upp att det har stor betydelse
              att även en avnotifiering blir föremål för riksdagens behandling
              i de fall en notifiering av ett statsstödsärende har föregåtts
              av ett riksdagsbeslut. Detta är av största vikt.
            </seg>
          </u>
          <u>
            <seg>
              I utskottets granskning förra året var ett ärende specifikt aktuellt.
              Då gällde det det svenska presstödet och EU-kommissionens syn
              på detta.
            </seg>
          </u>
          <u>
            <seg>
              Fru talman! Jag inledde mitt anförande med att utskottet i det
              stora hela är överens i detta betänkande. Men jag vill ändå beröra
              en punkt. Det gäller utnämningar till myndighetschefer i Sverige
              och i utlandet. Det är trist och sorgligt att stå här 2008 och
              beröra denna punkt som är så viktig ur alla könsaspekter.
            </seg>
          </u>
          <u>
            <seg>
              Jag tog fram Fredrik Reinfeldts regeringsförklaring som nytillträdd
              statsminister den 6 oktober 2006 och slog upp följande: Jämställdheten
              i Sverige har förbättrats, men kvinnor och män har fortfarande
              inte lika möjligheter. Ett aktivt jämställdhetsarbete kommer att
              prägla regeringens arbete. Kvinnor och män skall ha lika möjligheter
              att utvecklas. Regeringen kommer att motverka och förändra system
              som konserverar fördelningen av makt och resurser ur ett könsperspektiv.
              När män och kvinnor delar makt och inflytande i alla delar av
              samhällslivet får vi ett bättre samhälle.
            </seg>
          </u>
          <u>
            <seg>
              I utskottets ställningstagande, just när det berör svenska och
              utländska myndighetschefer, kan vi konstatera att det har varit
              fördel män.
            </seg>
          </u>
          <u>
            <seg>
              När man läser Fredrik Reinfeldts regeringsförklaring låter det
              väldigt bra, men vad sker egentligen i praktiken? Vi vet att det
              återstår mycket arbete inom jämställdhetsområdet, men om inte
              statsministern kan fullfölja och se till att detta arbete finns
              med när det gäller utnämningar, då är regeringen inte mycket till
              förebild.
            </seg>
          </u>
          <u>
            <seg>
              Jag vill ta upp några konkreta exempel. Från den 6 oktober 2006
              fram till den 30 september 2007 har regeringen utnämnt chefer
              vid utlandsmyndigheterna 10 kvinnor och 17 män. När det gäller
              utnämnda myndighetschefer i Sverige är siffrorna under samma period
              9 kvinnor och 16 män. Dessa siffror innebär för mig att regeringens
              jämställdhetsarbete inte är trovärdigt. Statsministern kan inte
              ens leva upp till det han tog upp i sin regeringsförklaring. Inte
              heller blir det mer trovärdigt när just dessa chefer utnämns av
              regeringen.
            </seg>
          </u>
          <u>
            <seg>
              Vi tar ett litet exempel till. Av de senaste 59 utnämningarna
              som regeringen har gjort, till exempel till generaldirektörer,
              generalmajorer, överintendenter, länspolismästare etcetera har
              42 varit män och 17 kvinnor. 71 procent av utnämningarna har alltså
              gått till män.
            </seg>
          </u>
          <u>
            <seg>
              Fru talman! Om regeringen verkligen menar allvar vad gäller jämställdhetsarbetet,
              vilket jag inte sett något av, är det väl ett första steg att
              städa framför egen dörr. Varför tar inte regeringen denna ypperliga
              möjlighet att visa allvar med sitt jämställdhetsarbete? Visa en
              positiv förebild och prata inte bara som hittills utan agera!
            </seg>
          </u>
          <u>
            <seg>
              Kommer den högerregering vi har i dag att kunna svara på frågan?
              Vad avser regeringen att göra för att öka antalet kvinnor på ledande
              positioner i staten? Jag och Vänsterpartiet ser fram emot ett
              svar.
            </seg>
          </u>
          <u>
            <seg>
              Jag vill härmed också yrka på godkännande av anmälan i reservationen.
            </seg>
          </u>
          <note type="speaker">
            Anf. 91 KARL SIGFRID (m):
          </note>
          <u>
            <seg>
              Fru talman! Det är konstitutionsutskottets uppgift att granska
              statsrådens tjänsteutövning och regeringsärendenas handläggning.
              Det åligger konstitutionsutskottet att minst en gång om året meddela
              riksdagen vad det har funnit anledning att uppmärksamma.
            </seg>
          </u>
          <u>
            <seg>
              Det betänkande som vi debatterar i dag är en allmän granskning
              av regeringsarbetet. Betänkandet berör ämnen som regeringens protokoll
              och ärendeförteckningar. Det är i det sammanhanget viktigt att
              regeringsprotokollen är enhetliga och lättillgängliga. Det är
              också viktigt att lagar kungörs innan de träder i kraft, precis
              som en kollega tidigare har påpekat.
            </seg>
          </u>
          <u>
            <seg>
              Vi har granskat vissa förvaltningsärenden och ärenden som beslutas
              av expeditionsministärer. Vi har också granskat Regeringskansliets
              utveckling och hur antalet anställda har förändrats.
            </seg>
          </u>
          <u>
            <seg>
              I det sammanhanget kan det nämnas att det är naturligt att Regeringskansliet
              temporärt växer något när Sverige är ordförandeland i EU. Så skedde
              förra gången vi hade ordförandeskapet, och så kommer naturligtvis
              att ske igen. Dock konstaterade vi förra gången att ökningen av
              antalet anställda, som skulle ha varit temporär, i stället blev
              en permanent ökning. Vi förutsätter att det inte upprepas när
              det nu snart är dags att återigen träda in som ordförandeland
              i EU.
            </seg>
          </u>
          <u>
            <seg>
              Jag vill särskilt nämna den del av betänkandet som rör avnotifieringar
              av statsstöd och behovet av väl dokumenterade beslutsprocesser
              på Regeringskansliet. Bakgrunden till att vi fördjupar oss i det
              är att vi våren år 2007 granskade både den förra och den nuvarande
              regeringens handläggning av presstödet.
            </seg>
          </u>
          <u>
            <seg>
              På grund av att EU-kommissionen i ett meddelande hade förklarat
              att den ville granska hela det svenska presstödet avnotifierades
              de planerade förändringarna. Meddelandet kom från EU-kommissionen
              och förmedlades i ett telefonsamtal. Det väcker frågor om vilken
              dokumentation som ska krävas när det kommer till information som
              är av stor betydelse.
            </seg>
          </u>
          <u>
            <seg>
              För att se eventuella mönster vad gäller avnotifieringar har
              vi tittar på tidigare fall. Totalt har det handlat om sju fall
              19992007, och det finns få likheter mellan dem. Antalet avnotifieringar
              är dessutom så pass litet att man kanske inte kan tala om att
              det finns ett normalt sätt att hantera den typen av ärenden. Utskottet
              har i varje fall gjort bedömningen att befogenheten att avnotifiera
              ligger hos den minister som har ansvaret för det aktuella sakområdet.
            </seg>
          </u>
          <u>
            <seg>
              Vikten av bra dokumentation har lyfts upp flera gånger tidigare
              i betänkanden. Det finns självklart lägen där muntlig kommunikation
              är mer praktisk än skriftlig kommunikation. Men det måste ändå
              finnas skriftligt beslutsunderlag som kan granskas i efterhand.
              Inte minst granskningsorgan som vi själva i konstitutionsutskottet
              eller för den delen Justitieombudsmannen är beroende av det.
            </seg>
          </u>
          <u>
            <seg>
              I vårgranskningen år 2004 påpekade den dåvarande statsministern
              att alltmer av samtalen med utländska företrädare sker informellt.
              Det innebär att en mindre del av informationen som utbyts dokumenteras
              i tjänsteanteckningar.
            </seg>
          </u>
          <u>
            <seg>
              Hur man i en framtid som präglas av mer informella kontakter
              ska kunna dokumentera samtal mellan stats- och regeringschefer
              var enligt dåvarande statsministern något som vi måste reflektera
              över.
            </seg>
          </u>
          <u>
            <seg>
              Det finns riktlinjer för muntlig handläggning av ärenden inom
              Regeringskansliet. Det finns också riktlinjer för muntlig handläggning
              av ärenden som rör bidrag till föreningar. Det finns däremot inga
              särskilda bestämmelser om telefonkontakter med tjänstemän vid
              EU:s institutioner.
            </seg>
          </u>
          <u>
            <seg>
              I en tidigare granskning bedömde konstitutionsutskottet att det
              hade varit en fördel om beredningsarbetet och beslutsfattandet
              hade kunnat grundas på skriftliga meddelanden från kommissionen.
              Det är en uppfattning som utskottet upprepar i det betänkande
              som vi diskuterar nu.
            </seg>
          </u>
          <u>
            <seg>
              Samtidigt inser vi att det ibland kan vara en fördel med en telefonkontakt,
              givet att det förs noggranna tjänsteanteckningar. En tjänsteanteckning
              ska alltid föras om kommunikationen innehåller nya sakuppgifter
              som kan ha betydelse för ett beslut.
            </seg>
          </u>
          <u>
            <seg>
              Det är inte acceptabelt att kontakter av betydelse förekommer
              mellan Regeringskansliet och EU-kommissionen utan att dessa kontakter
              noteras. När Jordbruksdepartementet helt saknar dokumentation
              från den kommunikation som förts med EU-kommissionen under mer
              än ett års tid tycker vi att det är ganska anmärkningsvärt.
            </seg>
          </u>
          <note>
            Med det yrkar jag på godkännande av utskottets anmälan i betänkandet.
          </note>
          <note type="speaker">
            Anf. 92 STEFAN TORNBERG (c):
          </note>
          <u>
            <seg>
              Fru talman! Den granskning KU genomför under hösten har inte
              haft samma uppmärksamhet vare sig i processen eller här i kammardebatten
              som den granskning och debatt som är under våren. För den skull
              är den här granskningen nog så viktig för utvecklingen av Sveriges
              demokrati och ordning och reda i Regeringskansliet. Det gäller
              det föredöme som Regeringskansliet ska utgöra för Sverige.
            </seg>
          </u>
          <u>
            <seg>
              Det kan tyckas att de ställningstaganden som utskottet gör inte
              är sensationella. Men enbart det att granskningen genomförs har
              en mycket stor betydelse. Det handlar om kännedomen om hur Sverige
              styrs men också om att bidra till att utveckla verksamheten. Det
              finns en strävan efter ordning och reda som vi har uppmärksammat,
              men det finns mycket kvar att göra. Några av de erfarenheterna
              har tagits upp här tidigare i dag.
            </seg>
          </u>
          <u>
            <seg>
              Vi har i betänkandet också erfarenheter från den granskning vi
              gjorde med anledning av anmälningar mot enskilda statsråd under
              våren. Det gäller notifieringsärendet, handläggande i regeringen
              i utrikesministerns namn och expeditionsministär.
            </seg>
          </u>
          <u>
            <seg>
              Som tidigare har påpekats, och där är utskottet enigt, är det
              viktigt att vi eftersträvar skriftlig dokumentation. Det är viktigt
              att hävda gentemot EU att vi vill ha det. Den kommunikation som
              sker med EU-kommissionen ska gå att följa upp och läsa i efterhand.
              Det är viktigt för offentligheten och också för granskningen som
              görs av både KU och massmedierna.
            </seg>
          </u>
          <u>
            <seg>
              Däremot kan jag inte ställa upp på kravet på förnyad riksdagsbehandling
              om en avnotifiering av ett riksdagsbeslut sker. Det är regeringen
              som notifierar, och då är det också regeringen som ska avnotifiera.
            </seg>
          </u>
          <u>
            <seg>
              Man kan fundera på vilken skillnaden hade varit om den regeln
              hade gällt för presstödet. Nu avnotifierade regeringen det. Det
              anmäldes i budgetpropositionen, och oppositionen hade också alternativa
              motioner. Det hade inte varit någon skillnad.
            </seg>
          </u>
          <u>
            <seg>
              Det riksdagsbeslut som kunde ha kommit hade varit är att Sveriges
              riksdag hade beslutat att inleda två parallella processer gentemot
              EU. Det framfördes som en av konsekvenserna. Jag delar inte den
              reservationen.
            </seg>
          </u>
          <u>
            <seg>
              När vi ser på förändringen av personalstyrkan delar jag helt
              Karl Sigfrids uppfattning. Det är viktigt att vi följer upp det.
              Även om vi nu har sett en ringa minskning är det viktigt att utvecklingen
              av personalstyrkan på Regeringskansliet följs upp.
            </seg>
          </u>
          <u>
            <seg>
              Det är också viktigt att det arbete som påbörjats med att se
              över och förbättra Regeringskansliets organisation med syfte att
              öka effektivitet och samordning mellan olika enheter också följs
              upp. Det är för mycket stuprör och för lite hängrännor i Regeringskansliet.
            </seg>
          </u>
          <u>
            <seg>
              När det gäller utnämningsmakten konstaterar utskottet att det
              gått för kort tid för att utvärdera den. Det får vi återkomma
              till. Det är ett viktigt område för KU. Där har också regeringen
              påbörjat ett arbete för att göra processen mer transparent och
              också ha en tydlig strategi för vad man vill åstadkomma.
            </seg>
          </u>
          <u>
            <seg>
              Fru talman! Med det yrkar jag på godkännande av utskottets anmälan
              i betänkandet.
            </seg>
          </u>
          <note>
            Anf. 93 HELENE PETERSSON i Stockaryd (s) replik:
          </note>
          <u>
            <seg>
              Fru talman! Att Stefan Tornberg inte ställer upp på reservationen
              har vi förstått i utskottet, så hade han sagt något annat nu hade
              det varit lite överraskande.
            </seg>
          </u>
          <u>
            <seg>
              Du säger att du inte ser någon skillnad om man hade haft det
              i riksdagen innan det avbröts och kom i budgetpropositionen. Den
              skillnad jag ser här är de facto att riksdagen kan ha en majoritet
              som säger att vi inte ska avbryta processen.
            </seg>
          </u>
          <u>
            <seg>
              Presstödsärendet är ju lite unikt, för det är en process som
              pågår. Vi har två andra ärenden som jag tycker är lika intressanta,
              och det är när vi har haft ett regeringsskifte och man inte har
              velat ha det beslut som riksdagen tidigare har fattat. Även när
              det gäller flygskatten tar sig regeringen friheten att gå in och
              avbryta en process som pågår. På det sättet omöjliggör man att
              riksdagens beslut kan träda i kraft.
            </seg>
          </u>
          <u>
            <seg>
              Nu förlitar sig den majoritetsregering vi har så helt och fullt
              på att varenda ledamot ställer upp på vad regeringen säger. Men
              om det hade funnits ledamöter som tyckt att den här skatten skulle
              vara kvar och hade röstat för det hade ju processen avbrutits
              och fått börja om. Det är det som vi hävdar måste ske i rätt ordning.
            </seg>
          </u>
          <note type="speaker">
            Anf. 94 STEFAN TORNBERG (c) replik:
          </note>
          <u>
            <seg>
              Fru talman! Ingen kan hävda att avnotifieringen av presstödet
              har gått obemärkt förbi. Det är en fråga som anmäls i budgetpropositionen
              och som har diskuterats här i kammaren många gånger, och den har
              också varit föremål för konstitutionsutskottets granskning. Jag
              har svårt att se hur en sådan process skulle ha gått till om regeringen
              hade lämnat det till riksdagen och riksdagen skulle ha tagit ställning
              till vad konsekvenserna blir av en avnotifiering.
            </seg>
          </u>
          <u>
            <seg>
              Även där hade regeringen varit tvungen att inleda en process,
              på samma sätt som man har gjort nu, för att se vad alternativen
              är. För att vi ska kunna rösta om det här måste vi ha tydliga
              alternativ i riksdagen annars blir det bara en chimär. Det är
              just detta, som du säger, att majoriteten bifaller regeringens
              förslag. Det blir en meningslös debatt.
            </seg>
          </u>
          <u>
            <seg>
              Ska riksdagen på allvar kunna ta ställning till sådant måste
              det finnas två tydliga alternativ. Vad innebär det om vi avbryter
              avnotifieringen, och vad innebär det om vi fortsätter? Jag har
              det fortfarande inte riktigt klart för mig, men det kanske Helene
              Petersson har.
            </seg>
          </u>
          <note>
            Anf. 95 HELENE PETERSSON i Stockaryd (s) replik:
          </note>
          <u>
            <seg>
              Fru talman! Vi får inte bara haka upp oss på presstödsärendet.
              Vi har ju andra ärenden också där regeringen har ett helt annat
              förslag. Man vill avbryta hela den process som har satts i gång
              för man vill inte ha en ersättning av koldioxidskatten och vill
              inte ha en flygskatt. När det gäller flygskatten tar man sig då
              friheten att avbryta och avnotifiera, återkalla notifieringen,
              innan riksdagen har sagt att vi inte ska ha någon flygskatt.
            </seg>
          </u>
          <u>
            <seg>
              För mig hade det varit rimligare om man hade gått till riksdagen
              och fått riksdagens godkännande: Ja, den nya majoriteten tycker
              inte om flygskatten. Och när riksdagen har sagt nej, att vi inte
              ska ha någon flygskatt, kontaktar regeringen EU-kommissionen och
              säger att vi återkallar vår notifiering därför att riksdagen har
              beslutat att vi inte ska ha det på detta sätt.
            </seg>
          </u>
          <u>
            <seg>
              I de fall regeringen själv fattar beslut är det regeringens egen
              sak att jobba med frågan fram och tillbaka. Men vad vi hävdar
              är att om frågan har varit uppe i riksdagen på grund av ett krav
              och för ett beslut, och beslutet kräver ett godkännande i EU,
              tror jag att vi har en klok riksdag om det finns ett starkt skäl
              att vi ska dra tillbaka processen ett steg. Det har vi gjort i
              presstödsfrågan, och jag lever i förhoppningen och utgår från
              att vi kommer att ha ett presstöd även i fortsättningen.
            </seg>
          </u>
          <u>
            <seg>
              Men då återkommer man. För riksdagen presenterar man sakliga
              skäl och grunden för att man vill göra på detta sätt. Jag tror
              att riksdagen kommer att säga okej. Men då har saker och ting
              tagits i rätt ordning. Riksdagens beslut har inte överträtts av
              regeringen, utan man har fått ett godkännande.
            </seg>
          </u>
          <note type="speaker">
            Anf. 96 STEFAN TORNBERG (c) replik:
          </note>
          <u>
            <seg>
              Fru talman! Jag måste börja med att säga att flygskatten inte
              var någon koldioxidskatt utan var en ren straffskatt på flyg.
              Men det är bara en saklig invändning.
            </seg>
          </u>
          <u>
            <seg>
              Jag kan dela uppfattningen att vi behöver ha en diskussion om
              regeringens respekt för riksdagens beslut. När vi i KU har diskuterat
              tillkännagivanden från riksdagen har det funnits ärenden från
              både den gamla och den nya regeringen som ligger kvar och skvalpar.
              Jag tycker att det är en viktig debatt.
            </seg>
          </u>
          <u>
            <seg>
              Det här är Sveriges högsta beslutande organ, och det finns anledning
              att ha en diskussion om hur respekten för riksdagsbeslut är och
              hur lång tid som kan gå. Räcker det med att avrapportera det i
              en interpellationsdebatt, som vi gör i dag, eller ska vi kräva
              någonting mer? Men det handlar om någonting helt annat än notifieringsärendet.
            </seg>
          </u>
          <note type="speaker">
            Anf. 97 INGVAR SVENSSON (kd):
          </note>
          <u>
            <seg>
              Fru talman! Flera har berört stora delar av den här administrativa
              granskningens olika bitar, och jag ska inte fördjupa mig i den
              delen. Jag ska bara betona att huvuddelen av betänkandet är enigt.
              I den allmänna debatten uppfattas det ofta så att det är väldigt
              mycket partipolitiska strider i konstitutionsutskottet. Vi har
              olika uppfattningar på vissa punkter, och det är inte så konstigt.
              Även Högsta domstolen kan ha särskiljande meningar när man dömer.
            </seg>
          </u>
          <u>
            <seg>
              Jag ska inte fördjupa mig i den diskussionen heller, fru talman,
              utan jag ska bara säga några ord med anledning av diskussionen
              om notifieringar och avnotifieringar. Jag kanske ska förklara
              begreppet för de utanförstående. Begreppet notifiering handlar
              om att man anmäler till EU-kommissionen om man ämnar vidta en
              åtgärd i ett ärende som handlar om statligt stöd.
            </seg>
          </u>
          <u>
            <seg>
              Man kan då säga att det som diskussionen gäller är vem som har
              beslutsbefogenheter över notifieringsärendena. Är det regeringen
              eller riksdagen? Som vi i majoriteten ser det är det regeringen
              som, närmast som en förvaltningsuppgift, ska vidta dessa åtgärder,
              inte riksdagen. Vill man ha en annan ordning får man väl motionera
              om att notifieringsbeslut ska fattas av riksdagen och inte av
              regeringen.
            </seg>
          </u>
          <u>
            <seg>
              Notifieringen är inte heller en del av riksdagsbesluten, utan
              det kan anges som en förutsättning för att man ska kunna få igenom
              ett förslag, till exempel förändrade statsstödsregler. Detta kan
              bara ske om det godkänns. Om det inte godkänns får man i så fall
              återkalla själva beslutet. Men riksdagens agerande har inte direkt
              med själva notifieringsprocessen att göra i sig.
            </seg>
          </u>
          <u>
            <seg>
              Det är väldigt viktigt att komma ihåg att det måste finnas klara
              rättsliga grunder när vi diskuterar de här frågeställningarna.
              Därför blir jag väldigt konfunderad över reservationen. Det är
              inte riksdagen som beslutar om notifiering och inte heller om
              avnotifiering, och därför kan man inte ha den skrivning som man
              har i reservationen.
            </seg>
          </u>
          <u>
            <seg>
              Jag funderade mycket på hanteringen och drog parallellen med
              hur vi har hanterat tillkännagivanden från riksdagen till regeringen,
              därför att de har egentligen inte heller någon rättslig grund.
              Under den tid jag har suttit i konstitutionsutskottet har vi skärpt
              kraven när det gäller information till riksdagen.
            </seg>
          </u>
          <u>
            <seg>
              Därför tyckte jag att det var rimligt att man när man gör en
              avnotifiering också bör meddela riksdagen detta så fort som möjligt
              och skälen till att man har gjort en avnotifiering. Men riksdagen
              som sådan ska inte fatta beslut i de här frågorna.
            </seg>
          </u>
          <u>
            <seg>
              Dessutom finns det en ytterligare problematik. Jag har länge
              levt i föreställningen att riksdagen kan ge regeringen föreskrifter
              som den sedan ska kunna utforma i olika förordningar till exempel.
              Men nu lärde jag mig i Grundlagsutredningen av de lagkloka att
              när riksdagen utfärdar föreskrifter är det i form av lagar och
              grundlagar. När jag pressade dem på de här punkterna, till exempel
              när det gällde presstödsförordningen, blev de mer suddiga i kanten.
              Rättsläget kanske inte är helt klart.
            </seg>
          </u>
          <u>
            <seg>
              Jag har också fört en diskussion med KU-kansliets personal om
              just den här frågeställningen: Vad är det för rättslig grund när
              vi fattar ett beslut om presstödsfrågorna och regeringen utifrån
              detta sedan utfärdar en presstödsförordning?
            </seg>
          </u>
          <u>
            <seg>
              Jag lärde mig att det finns något som heter riksdagsbundna förordningar.
              Frågan är om det egentligen finns rättslig grund för att ha sådana.
              Det är en intressant frågeställning som vi utvecklar vidare i
              något annat sammanhang. Men det pekar på att detta med riksdagens
              möjligheter att lägga sig i sådana processer inte är helt enkelt.
            </seg>
          </u>
          <note>
            Anf. 98 HELENE PETERSSON i Stockaryd (s) replik:
          </note>
          <u>
            <seg>
              Fru talman! Notifieringar och avnotifieringar har varit ett återkommande
              ämne här. Ingvar Svensson och jag är självklart överens om att
              det är regeringen som ska sköta de administrativa åtgärderna.
              Hanteringen av frågan ska riksdagen inte syssla med.
            </seg>
          </u>
          <u>
            <seg>
              Problemet uppstår när beslutet i riksdagen är taget och det krävs
              att EU-kommissionen godkänner det. Sker då en avnotifiering kan
              riksdagens beslut inte träda i kraft.
            </seg>
          </u>
          <u>
            <seg>
              Därför ser jag inte något orimligt i att vi ställer kravet att
              regeringen ska komma till riksdagen, presentera det hela och tala
              om sina skäl. Jag tror som sagt att vi har en klok riksdag. Finns
              det ett ordentligt underbyggt skäl säger riksdagen ja. Man tar
              emot information, och man kan lägga det till handlingarna eller
              något liknande, men det ska behandlas av riksdagen. Vi tycker
              inte att det räcker med bara information.
            </seg>
          </u>
          <note type="speaker">
            Anf. 99 INGVAR SVENSSON (kd) replik:
          </note>
          <u>
            <seg>
              Fru talman! Det betyder att Helene Petersson i Stockaryd anser
              att riksdagen inte ska besluta om notifieringen men väl om avnotifieringen.
              Det är ett lite märkligt och något avigt tillvägagångssätt i sammanhanget.
              Det finns heller ingen rättslig grund för att ställa de kraven
              på riksdagsbeslut.
            </seg>
          </u>
          <u>
            <seg>
              Om man anser att det ska vara så får man väl ställa kravet att
              det ska finnas en rättslig grund och att det är riksdagen som
              fattar beslut om notifiering och avnotifiering. Men så länge denna
              rättsliga grund inte finns utan beslutet ligger på regeringen
              får man se på vad man kan kräva av regeringen. Från majoritetens
              sida tycker vi att det är rimligt att regeringen snarast möjligt
              informerar riksdagen om att man avnotifierar och om vad som är
              skälen till det. Detta var ju också Helene Petersson inne på,
              även om hon ville ha ett direkt riksdagsbeslut. Men det anser
              inte jag är i paritet med de befogenheter som riksdagen har.
            </seg>
          </u>
          <note>
            Anf. 100 HELENE PETERSSON i Stockaryd (s) replik:
          </note>
          <u>
            <seg>
              Fru talman! Arbetet med en sak i riksdagen kan ske på väldigt
              många olika sätt. Det kommer skrivelser från regeringen. Det kan
              vara en liten, kortfattad skrivelse som ändå kommer att behandlas
              här. Den godkänns av riksdagen och läggs till handlingarna.
            </seg>
          </u>
          <u>
            <seg>
              Jag återkommer till frågan om flygskatten, för jag vill höra
              Ingvar Svenssons syn på detta. Här har vi ett konkret ärende där
              den förra regeringen tyckte att det var en bra sak att lägga extra
              skatt på flyget. Det beslutades, men den nya regeringen tycker
              inte om denna skatt.
            </seg>
          </u>
          <u>
            <seg>
              Jag har full förståelse för att det finns saker som vi har olika
              ståndpunkt om, och detta är en sådan sak. Men det är de facto
              ett beslut som riksdagen har tagit som måste ändras av riksdagen.
              Därför tycker jag att det är rimligt att regeringen inte går emellan
              och drar tillbaka notifieringen. Det hade krävts att EU-kommissionen
              skulle godkänna detta med flygskatten.
            </seg>
          </u>
          <u>
            <seg>
              Hade det inte varit rimligt att regeringen hade väntat tills
              riksdagen med den nya majoriteten hade sagt ja till att inte ha
              flygskatt? Först då skulle man ha kontaktat EU-kommissionen och
              återkallat notifieringen. Jag tycker att det är en rimlig ordning.
              Det är de instruktioner som vi tycker ska finnas oavsett vilken
              regering det är.
            </seg>
          </u>
          <note type="speaker">
            Anf. 101 INGVAR SVENSSON (kd) replik:
          </note>
          <u>
            <seg>
              Fru talman! Beslutet i riksdagen var ju inte att notifiera, eller
              hur?
            </seg>
          </u>
          <u>
            <seg>
              Det handlar också om en substansförändring. Det är mer en etikettsfråga
              än en konstitutionell fråga när man informerar riksdagen om detta.
            </seg>
          </u>
          <u>
            <seg>
              Jag kan förstå att man kan ha synpunkter på att man ska ta detta
              i ett och samma sammanhang, där man så att säga tar tillbaka substansen
              i sakfrågan. Det är en etikettsfråga, men det är inte en fråga
              som kan bli föremål för konstitutionell kritik eftersom den rättsliga
              grunden är att regeringen har befogenheter till notifiering och
              avnotifiering.
            </seg>
          </u>
          <u>
            <seg>
              När det gäller presstödsfrågorna har riksdagen fattat beslut
              där det sägs att man ska notifiera om riksdagen godtar det. Men
              det intressanta är att när man gör avnotifieringen har man inte
              förändrat substansen i själva riksdagsbeslutet. Det ligger fortfarande
              kvar. I den delen finns en viss skillnad.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2007/08:260 om barnkonventionen i
            förskolan
          </note>
          <note type="speaker">
            Anf. 102 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Monica Green har frågat mig vad jag avser att göra
              för att fortsätta arbetet med att implementera FN:s barnkonvention
              inom förskolan samt vilka områden i barnkonventionen som jag anser
              särskilt viktiga att verka för i förhållande till förskolebarnen.
            </seg>
          </u>
          <u>
            <seg>
              Jag håller med interpellanten om att barnkonventionen är ett
              viktigt verktyg för att förbättra de områden som inte fungerar
              så bra i dag. Regeringen strävar efter att integrera ett barnperspektiv,
              utifrån FN:s barnkonvention, i alla beslut som rör barn. Regeringens
              beslut under mina ansvarsområden berör alltid barn i något avseende,
              barnkonventionen är därför vägledande för arbetet på Utbildningsdepartementet.
            </seg>
          </u>
          <u>
            <seg>
              Barnkonventionen ska ses som en helhet. Alla artiklar och rättigheter
              är lika viktiga. Barnet ska respekteras som individ. För förskolan
              innebär det att barnets rättigheter och behov ska stå i centrum.
              Detta stämmer väl överens med de fyra delarna i regeringens familjepolitiska
              reform: vårdnadsbidrag, jämställdhetsbonus, barnomsorgspeng och
              ökat pedagogiskt uppdrag i förskolan. Gemensamt är att valfriheten
              och mångfalden ska öka, så att barnomsorgen bättre kan möta familjernas
              behov genom att ge föräldrarna ökade förutsättningar att välja
              den typ av verksamhet som är lämplig för just deras barn.
            </seg>
          </u>
          <u>
            <seg>
              Regeringen har också tillsatt utredningen Lika villkor för fristående
              skolor vars uppdrag bland annat är att se över ersättningen till
              fristående förskolor. Det är i linje med barnkonventionens föreskrift
              om att rätten att bedriva alternativa driftsformer inte ska inskränkas.
            </seg>
          </u>
          <u>
            <seg>
              Min bild är att den svenska förskolan generellt sett håller hög
              kvalitet och att verksamheten bedrivs av kunnig och engagerad
              personal. Det är i förskolan som grunden läggs för att barnet
              senare ska kunna lära sig att läsa, räkna och skriva. Ett medvetet
              arbete med barns språkutveckling i förskolan har en avgörande
              betydelse för elevernas fortsatta språk-, tal-, läs- och skrivutveckling
              i skolan. Förutom språket kan förskolan stimulera den matematiska
              utvecklingen, vilket även det lägger grunden för senare skolframgångar.
            </seg>
          </u>
          <u>
            <seg>
              Förskolans potential att stimulera barns naturliga lust att lära
              har dock inte utnyttjats fullt ut. Likvärdigheten måste öka, och
              det bör säkerställas att förskolorna arbetar med en pedagogisk
              verksamhet som är anpassad till det enskilda barnets behov. För
              att stärka det pedagogiska uppdraget bör de pedagogiska målen
              i förskolans läroplan därför förtydligas.
            </seg>
          </u>
          <u>
            <seg>
              Kompetent personal är den allra viktigaste förutsättningen för
              förskolans kvalitet och fortsatta utveckling. Jag anser att personalens
              ansvar i förskolan både bör förtydligas och preciseras. Det är
              förskollärare som ska ha det pedagogiska ansvaret för barnens
              utveckling och lärande, så att arbetet inriktas mot målen i läroplanen.
              Därutöver bör förskolan ledas av en förskolechef som samordnar
              det pedagogiska arbetet.
            </seg>
          </u>
          <u>
            <seg>
              Sverige behöver fler förskollärare. Utbildningen till förskollärare
              måste förbättras. Syftet är att säkerställa en högkvalitativ utbildning
              som väl förbereder studenterna för yrket. Det är viktigt att förskollärare
              ges ökade möjligheter till fortbildning för att stärka deras kompetens.
            </seg>
          </u>
          <u>
            <seg>
              Avslutningsvis är förskolans arbetsmiljö, såväl den fysiska som
              den psykosociala, av stor vikt. En trygg och säker miljö, som
              utgår från barnens behov och förutsättningar och som utformas
              i samarbete med personalen, är en förutsättning för att förskolorna
              ska kunna erbjuda god pedagogisk verksamhet som stimulerar barns
              lärande och utveckling.
            </seg>
          </u>
          <note type="speaker">
            Anf. 103 MONICA GREEN (s):
          </note>
          <u>
            <seg>
              Fru talman! Tack för svaret som jag har fått sent omsider. Jag
              skrev ju en interpellation i samband med att FN:s barnkonvention
              firades den 20 november. Då fyllde FN:s barnkonvention 18 år.
              I samband med det ställde jag en fråga i en annan debatt till
              förskoleministern om varför inte förskoleministern var med på
              den utfrågning som nätverket för barnkonventionen i Sverige anordnade.
              Det var en utfrågning med en mängd barnorganisationer en mängd
              NGO:er, som det också kallas där barn och ungdomar ställde frågor
              till inbjudna ministrar. Tyvärr var det bara en minister som kom,
              nämligen Göran Hägglund.
            </seg>
          </u>
          <u>
            <seg>
              Jag frågade sedan Jan Björklund varför han inte hade tagit sig
              tid. Jag upplevde då att förskoleministern ryckte på axlarna en
              aning som om han tyckte: Jag träffar så många barn ändå, så just
              den utfrågningen behövde jag inte prioritera.
            </seg>
          </u>
          <u>
            <seg>
              Så upplevde jag svaret. Det var därför jag skrev interpellationen.
              Jag blev lite nyfiken på hur insatt förskoleministern egentligen
              är i barnkonventionen och på vilket sätt den ska implementeras
              och vilka tankar och idéer förskoleministern har.
            </seg>
          </u>
          <u>
            <seg>
              Därför skrev jag interpellationen. Sedan hade nog inte ministern
              tid att svara. Det spelar ingen roll. Nu har vi debatten.
            </seg>
          </u>
          <u>
            <seg>
              I svaret ser jag att barnkonventionen ska vara ledande även fortsättningsvis
              efter det att ni tog över från Socialdemokraterna. Det ska implementeras,
              och barns rättigheter ska stå i centrum.
            </seg>
          </u>
          <u>
            <seg>
              Jag har inte sett att förskoleministern ännu har satsat särskilt
              på att förskolan ska få ytterligare personal till exempel, vilket
              Socialdemokraterna drev igenom de så kallade Wärnerssonpengarna.
              Jag har inte sett att förskoleministern satsar särskilt på förskolepersonal.
              Han nämner att förskollärare kommer att få fortbildning så småningom.
              Än så länge har vi inte sett de förslagen. Det verkar som om förskoleministern
              gör stor skillnad mellan personal som jobbar inom förskolan och
              personal som jobbar inom skolan. Det är nästan som att de jobbar
              med små barn och därför inte behöver forska vidare om pedagogik
              och barns uppväxtvillkor.
            </seg>
          </u>
          <u>
            <seg>
              Det är möjligt att jag har uppfattat det fel. Då får ministern
              gärna rätta till min missuppfattning.
            </seg>
          </u>
          <u>
            <seg>
              I svaret nämns också vårdnadsbidraget. Jag undrar hur vårdnadsbidraget
              rimmar med satsningen på kvalitet i förskolan som förskoleministern
              nämner. Vårdnadsbidraget riskerar ju att urholka resurser till
              förskolan. Jag tycker att det är i motsatt riktning.
            </seg>
          </u>
          <u>
            <seg>
              Det är viktigt att barn får en trygg och bra start och att man
              prövar språket, säger ministern. Den uppfattningen delar jag.
              Om man väljer att inte använda sig av förskolan utan i stället
              använder sig av vårdnadsbidraget blir det ju barn som inte får
              den språkliga stimulans som de så väl behöver när de kommer upp
              i skolan. Då har vi i stället ökat och inte minskat skillnaderna
              mellan barn.
            </seg>
          </u>
          <note type="speaker">
            Anf. 104 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Det är helt riktigt att förskolan i Sverige inte
              är obligatorisk. Jag uppfattar inte heller att något parti föreslår
              det. Förskolan är frivillig. Det är föräldrarna som bestämmer
              om barnen ska delta i förskolan. Den valfriheten har vi i Sverige.
              Jag uppfattar inte att det finns några andra förslag på den punkten.
              Vi har den valfriheten därför att vi tror att föräldrarna har
              en rätt god förmåga att bestämma vad som är bäst för deras barn.
            </seg>
          </u>
          <u>
            <seg>
              Vårdnadsbidraget är ju tänkt som en viss ekonomisk ersättning
              för den som avstår från arbetsinkomst för att välja en annan form,
              nämligen att man själv tar ett större ansvar i stället för att
              ha barnen på förskolan.
            </seg>
          </u>
          <u>
            <seg>
              Förskolan kommer ju självfallet även i framtiden att vara det
              helt dominerande inslaget för var barnen finns på dagtid.
            </seg>
          </u>
          <u>
            <seg>
              Vårdnadsbidraget förstärker valfrihetsinslaget något det valfrihetsinslag
              som vi i grunden alla är överens om eftersom förskolan inte är
              obligatorisk i Sverige.
            </seg>
          </u>
          <u>
            <seg>
              Förskolan ska ha en mycket hög kvalitet, och den har en mycket
              hög kvalitet. Ibland får jag kritik för att jag pratar för lite
              om förskolan. Jag skulle vilja säga att anledningen till att förskolan
              inte är så mycket på den politiska tapeten är att den fungerar
              rätt bra jämfört med andra skolformer. Vi har mycket större problem
              i grundskolan och i gymnasiet där utvecklingen har varit på väg
              åt fel håll. När det gäller förskolan har utvecklingen, enligt
              min uppfattning, varit på väg åt rätt håll i ganska många år.
              De beslut som är fattade om förskolans utveckling har i regel
              tagits i rätt stor enighet i den här riksdagen.
            </seg>
          </u>
          <u>
            <seg>
              Förskolan är numera överförd. Tidigare låg den under socialtjänsten.
              Den betraktades liksom som en omsorgsform. Nu använder vi ordet
              förskola i stället för barnomsorg. Det är jag som utbildningsminister
              som har ansvar för den och den betraktas som en del av utbildningsväsendet.
              I den skollag som jag lägger fram nästa år är förskolan en skolform
              för första gången i svensk historia. Det är ju en utveckling som
              har skett successivt och som vi är överens om. Det är bra.
            </seg>
          </u>
          <u>
            <seg>
              Om vi ska diskutera sådant som vi inte är riktigt överens om,
              så finns det ett par sådana punkter. Det gäller synen på förskolläraryrket.
              Vi menar att den som är förskollärare har en kvalificerad pedagogisk
              utbildning och ska vara ansvarig för verksamheten i förskolan.
            </seg>
          </u>
          <u>
            <seg>
              Den förra regeringen och Socialdemokraterna har inte vågat berätta
              det i klartext för LO. Därför säger man i dagens läroplan att
              arbetslaget ska ansvara för verksamheten i förskolan. I arbetslaget
              ingår LO:s barnskötare som inte har den kvalificerade pedagogiska
              högskoleutbildningen. Det kommer vi att ändra på. Förskollärarna
              ska erkännas fullt ut för den pedagogiska utbildning de har. Det
              är de som är förskollärare som ska ha det kvalificerade ansvaret
              för att läroplanens pedagogiska mål uppnås.
            </seg>
          </u>
          <u>
            <seg>
              Monica Green säger att den här regeringen inte har fortsatt den
              förra regeringens ansträngningar att få fler förskollärare i förskolan.
              Det är ett väldigt märkligt påstående. Det har aldrig varit färre
              som vill bli förskollärare i Sverige än nu i varje fall inte i
              modern tid. Det är inte något som har hänt det sista året, kan
              jag säga. Den lärarutbildningsreform som den förra regeringen
              drev igenom 2001 har drastiskt minskat intresset hos unga människor
              i Sverige att bli förskollärare. Det som i dag styr tillgången
              på förskollärare är tyvärr den rätt katastrofala reform som genomfördes
              2001. Därför är det angeläget att så snart som möjligt komma bort
              från den. Att få bättre styr på förskollärarutbildningen är en
              viktig del i den lärarutbildningsutredning som regeringen har
              tillsatt. Det är en del i att göra detta yrke mer attraktivt för
              flera ungdomar.
            </seg>
          </u>
          <note type="speaker">
            Anf. 105 MONICA GREEN (s):
          </note>
          <u>
            <seg>
              Fru talman! Förskoleministern säger att förskolan är bra och
              att den socialdemokratiska regeringen har lyckats med den reformen
              i stor enighet. Det säger förskoleministern för att kunna ta åt
              sig äran lite. Jag har inget emot att vi gör saker tillsammans.
            </seg>
          </u>
          <u>
            <seg>
              Det kan ju vara så att förskolan är bra just för att man jobbar
              med en viss sorts pedagogik och är i ett arbetslag. I förskolan
              lyfter man upp varje barns unika situation och barn får utvecklas
              i den takt de vill. I förskolan har man inga skriftliga omdömen.
              I förskolan är det inte raka led som gäller. Där får barnen vara
              barn och utvecklas i den takt de behöver.
            </seg>
          </u>
          <u>
            <seg>
              Den pedagogik som används av förskolan kanske skolan kan lära
              av.
            </seg>
          </u>
          <u>
            <seg>
              Vad jag kan se försöker den nuvarande regeringen göra tvärtom
              nu, och jag beklagar att det inte är en öppen pedagogik där man
              ser var och en för sig utan att det är de raka leden som ska gälla
              och att alla ska ha samma katederundervisning. Jag hoppas verkligen
              inte att det är åt det hållet som vi ska gå med förskolan.
            </seg>
          </u>
          <u>
            <seg>
              Jag ser arbetslag som en fördel. Jag anser att all personal i
              förskolan behöver fortbildning. Jag vet att förskollärarna behöver
              fortbildning och möjligheter att forska. Jag tror att förskoleministern
              menar att de inte behöver forska på barnpedagogik eller uppväxtvillkor.
              Cheferna behöver fortbildning inom förskolan. Men även barnskötare,
              lokalvårdare, ekonomipersonal, kokerskor alla som har med barn
              att göra i förskolan behöver fortbildning.
            </seg>
          </u>
          <u>
            <seg>
              Jag tycker att det är synd om man ska göra så stora skillnader.
              Jag vet att ni gick till val på att det ska vara större skillnader
              i det här landet. Men jag tycker ändå att i en förskola där man
              visar att det faktiskt har fungerat till och med Jan Björklund
              är nöjd med den verksamheten är det synd om man så att säga tänker
              dra isär detta och öka skillnaderna i personalen i stället för
              att minska dem. Det är när man jobbar i ett arbetslag som man
              har lättare att tillgodose barnens behov.
            </seg>
          </u>
          <u>
            <seg>
              Jag tänkte också fråga lite mer om hur Jan Björklund har tänkt
              sig att utbilda i just barnkonventionen utbilda politiker, implementera
              barnkonventionen bland kommunpolitiker, bland skolpersonal och
              förskolepersonal. Finns det någon tanke med att fortsätta implementera
              barnkonventionen på det sättet så att kunskapen om barnkonventionen
              ökar? Detta är ett så pass viktigt dokument som FN har antagit
              och som 191 länder har ratificerat. Det är viktigt att man då
              hela tiden går vidare med det arbetet så att barnkonventionen
              implementeras i vartenda beslut som tas och så att barns rättigheter
              tas till vara, även inom förskolan.
            </seg>
          </u>
          <note type="speaker">
            Anf. 106 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Alla beslut som den här regeringen tar när det gäller
              utbildningspolitik, både i fråga om förskola och i fråga om skola,
              utgår från barnkonventionen. Monica Green och jag gör förmodligen
              olika tolkningar ibland av vad som är det bästa när det gäller
              om man ska ha betyg eller inte i skolan och så vidare. Men vi
              anser nog båda att vi utgår från barnkonventionen.
            </seg>
          </u>
          <u>
            <seg>
              Jag tycker inte att eleverna ska bestämma i skolan. Däremot tycker
              jag absolut att vi ska lyssna på vad elever och barn har för synpunkter.
              Och om man frågar barn och elever vill de ha både betyg och skriftliga
              omdömen, det lovar jag Monica Green. Så lyssna gärna på barnen.
              Stå inte bara och prata om att vi ska följa konventionen. Gör
              det själv i praktiken när det kommer till kritan i dessa frågor.
              Eleverna i skolan efterfrågar mycket av den skolpolitik som vi
              nu driver, så lyssna gärna på barnen. Stå inte bara och uppmana
              mig att göra det, utan gör det själv.
            </seg>
          </u>
          <u>
            <seg>
              När det gäller förskollärarutbildningen uppfattade jag jag ser
              att Socialdemokraternas gruppledare i utbildningsfrågor sitter
              i kammaren, och det är fritt fram för alla att begära ordet i
              en sådan här debatt att Monica Green nu sade att Socialdemokraterna
              kommer att gå emot att förskollärarna ska få det pedagogiska ansvaret
              i förskolan, det som i dag ligger på arbetslaget. Vi kommer att
              föreslå att det ska läggas på förskollärarna. Jag uppfattade nu
              Monica Green som att ni kommer att gå emot det. Stämmer det beskedet?
            </seg>
          </u>
          <note type="speaker">
            Anf. 107 MONICA GREEN (s):
          </note>
          <u>
            <seg>
              Fru talman! Nej, det stämmer inte. Jag vill bara berätta att
              det är väldigt bra att jobba i ett arbetslag. Det har fungerat
              bra hittills att jobba i ett arbetslag.
            </seg>
          </u>
          <note type="speaker">
            (Utbildningsminister JAN BJÖRKLUND (fp):
          </note>
          <u who="unknown" xml:id="i-3268c5e49344edd2-0">
            <seg>
              Men det ska ändras.)
            </seg>
          </u>
          <u>
            <seg>
              Det är jag som har ordet. Det blir lite rörigt här. Men du brukar
              vilja ha ordning och reda, och då är det bra att du inte avbryter
              mig.
            </seg>
          </u>
          <u>
            <seg>
              Det ska vi inte göra, mig veterligt i alla fall. Däremot får
              vi när förslaget väl kommer fundera på hur det verkligen ser ut,
              om det är bra för barnen och om det är barns bästa som står i
              centrum. Det får man fundera på utifrån det förslag som ni då
              lägger fram.
            </seg>
          </u>
          <u>
            <seg>
              Jag har själv jobbat inom förskolan och vet hur viktigt det är
              att jobba i ett arbetslag men att man har en tydlig chef och vet
              vem det är som leder ett arbete och så vidare. Det håller jag
              med om. Men att jobba i ett arbetslag är ett fantastiskt bra sätt
              att jobba. Det är bra att man lyfter upp all typ av personal och
              ser till att all typ av personal får till exempel fortbildning
              och får följa med i vad som sker inom förskolan.
            </seg>
          </u>
          <u>
            <seg>
              Ministern uppmanar mig att lyssna på barn. Jag har lyssnat på
              väldigt många barn och tar del av barns synpunkter dagligen, både
              i mitt engagemang inom Unga Örnar och som förälder eftersom jag
              tar del i förskolans och skolans arbete. Jag är intresserad av
              hur barnkonventionen ytterligare ska implementeras. Vi påbörjade
              ett arbete, och det tar ganska lång tid att implementera ute i
              kommunerna. Därför tror jag att kunskapen om barnkonventionen
              hela tiden måste återerövras. Det kommer nämligen ny personal,
              nya politiker, nya chefer och så vidare, och barnkonventionen
              borde vara en del i fortbildningsarbetet hela tiden. Det var det
              som jag efterlyste, alltså på vilket sätt förskoleministern anser
              att man ska utbilda mer i FN:s barnkonvention.
            </seg>
          </u>
          <note type="speaker">
            Anf. 108 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Jag ska göra två reflexioner. Monica Green efterlyser
              mer fortbildning. Vi har sagt att vi kommer med ett rätt så stort
              fortbildningspaket för förskolan under det år som nu har börjat.
              Vi har nu satt i gång ett fortbildningspaket för skollärare, för
              grundskolans och gymnasiets lärare Lärarlyftet. Lärarförbundet,
              den fackliga organisation som organiserar just förskollärare och
              grundskollärare i de yngre åren, presenterade häromdagen en rapport
              som visade att socialdemokratiskt styrda kommuner är måttligt
              intresserade av att delta i detta lärarlyft.
            </seg>
          </u>
          <u>
            <seg>
              Det är bra att Monica Green efterlyser ytterligare fortbildningssatsningar
              från den här regeringen. Det vore ännu bättre om hon uppmanade
              sina partivänner att delta i de fortbildningssatsningar som faktiskt
              sker nu. Jag tycker att det är ansvarslöst av de socialdemokratiska
              kommuner som nu vägrar att vara med i detta. De tycker inte att
              det är viktigt med fortbildning för lärare.
            </seg>
          </u>
          <u>
            <seg>
              I den kommunaliserade skolans värld går det inte att beordra
              kommunerna. Men kommunerna får rätt mycket statsbidrag för fortbildningsinsatserna.
              Men till sist är det kommunerna själva som bestämmer om de vill
              vara med. Men detta var uppenbart i Lärarförbundets sammanställning,
              och man uttalade väldigt tydligt att det är just socialdemokratiska
              kommuner som är ointresserade av detta.
            </seg>
          </u>
          <u>
            <seg>
              Ta denna diskussion på hemmaplan. Vi kommer nu med förslag också
              på förskollärarsidan. Men det hjälper inte om en del kommuner
              inte vill delta i detta.
            </seg>
          </u>
          <u>
            <seg>
              Jag ställde en rätt enkel fråga till Monica Green som har sysslat
              med och varit insatt i dessa frågor under lång tid. I 1997 års
              läroplan för förskolan sade Socialdemokraterna att det är arbetslaget
              som ska ha ansvaret, inte de utbildade förskollärarna. Vi kommer
              att lägga fram förslag om att ändra detta. Det har varit en diskussion
              om detta under många år. Jag ställde den enkla frågan: Kommer
              ni att rösta mot eller för det? Uppriktigt sagt begrep jag inte
              svaret.
            </seg>
          </u>
          <u>
            <seg>
              Men vi får väl se hur det blir. Förslaget kommer till kammaren
              så småningom. Då får ni ta ställning till det. Jag uppmanar er:
              Se nu till att stärka förskollärarnas status i stället genom att
              ge dem det ansvar som de rimligen kan bära och ska bära och som
              ligger i nivå med den utbildning och kompetens som de besitter!
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2007/08:261 om avknoppningar av skolor
          </note>
          <note type="speaker">
            Anf. 109 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Marie Granlund har frågat mig om jag avser att ta
              initiativ till en utredning om behovet av ett nationellt regelverk
              för avknoppning, hur jag ser på avknoppningar som Tibble och Karinlundsskolan
              samt vilka avsikter jag har i sammanhanget.
            </seg>
          </u>
          <u>
            <seg>
              Som statsråd är jag förhindrad att kommentera enskilda fall.
              Mitt svar utgår därför från de principiella aspekterna på frågan
              om avknoppningar. Täby kommuns beslut i fråga om Tibble gymnasium
              är föremål för prövning i domstol. Sedan svaret skrevs har första
              instans kommit till ett domslut. Nu har det i sin tur överklagats.
              Så det pågår fortfarande en rättslig prövning kring detta.
            </seg>
          </u>
          <u>
            <seg>
              Framväxten av fristående skolor har i allt väsentligt varit positiv
              för svensk skola. En mångfald av alternativ har skapats för elever,
              lärare och föräldrar. Samtidigt har de kommunala skolorna utsatts
              för en sund konkurrens. Det leder till pedagogisk förnyelse och
              fungerar som en drivkraft för förändring.
            </seg>
          </u>
          <u>
            <seg>
              Avknoppning är ett sätt att stimulera till ökat ansvarstagande
              för personalen. Som jag tidigare framhållit här i kammaren har
              en sådan process störst möjlighet att uppnå sina syften om den
              har ett brett stöd bland personal och brukare.
            </seg>
          </u>
          <u>
            <seg>
              Jag har tidigare sagt att det kan finnas skäl att göra en översyn
              av regelverket för avknoppningar. Inom Regeringskansliet pågår
              en analys av hur en sådan översyn bör göras. En slutsats som kan
              dras är att det redan i dag finns ett tydligt regelverk för värdering
              av fysiska tillgångar såsom mark och byggnader, medan det saknas
              en tydlig vägledning för kommunala aktörer att värdera kommunal
              egendom i form av varumärke, förtroende och kundbas. Beredning
              pågår inom Regeringskansliet beträffande hur frågan ytterligare
              ska belysas i de delar som inte bedöms vara tydligt reglerade.
              En utgångspunkt för detta arbete är att det inte finns skäl att
              staten i detalj ska reglera vilken driftsform kommuner och landsting
              väljer för att uppfylla sina åligganden.
            </seg>
          </u>
          <note type="speaker">
            Anf. 110 MARIE GRANLUND (s):
          </note>
          <u>
            <seg>
              Fru talman! Min interpellation handlar om principiella överväganden
              när det gäller avknoppningar av skolor.
            </seg>
          </u>
          <u>
            <seg>
              Tidigare har vi här i kammaren diskuterat Tibble gymnasium som
              ett exempel på vad som händer i det borgerligas Sverige. Tibble
              gymnasium i Täby skulle säljas ut, mot elevers och lärares vilja
              dessutom till underpris. Det är Moderaterna som i strid mot övriga
              partier i Täby drivit fram detta.
            </seg>
          </u>
          <u>
            <seg>
              Precis som skolministern nämner i sitt svar har skolministern
              tidigare sagt att det här med avknoppningar måste ses över. I
              oktober kallade skolministern tillsammans med socialministern
              till en presskonferens om avknoppningar inom den offentliga sektorn.
              Nya regler skulle tas fram. Sedan har ingenting hänt.
            </seg>
          </u>
          <u>
            <seg>
              Om man är illasinnad skulle man kunna tänka sig att presskonferensen
              hölls eftersom de på Regeringskansliet visste att Uppdrag granskning
              skulle ha flera reportage om just avknoppningar och då just i
              Täby kommun. Man blir alltmer övertygad eftersom ingenting, som
              sagt, händer.
            </seg>
          </u>
          <u>
            <seg>
              Vart tog utredningen vägen? På Utbildningsdepartementet vet man
              ingenting om det. Man säger att det kanske är Socialdepartementet
              som ska ansvaret för den. Det går också rykten om att det är Mats
              Odell som ska ha ansvaret.
            </seg>
          </u>
          <u>
            <seg>
              Efter händelsen med Tibble gymnasium anförde skolministern att
              den händelsen i sig skulle ha preventiv effekt på kommunernas
              handlande i avvaktan på klarare regler. Så har det emellertid
              inte blivit, för sedan stod nästa skola på tur. Denna gång var
              det Karinlundsskolan i Strängnäs som skulle överlåtas till privata
              Europaskolan.
            </seg>
          </u>
          <u>
            <seg>
              Precis som i Tibblefallet var det Moderaterna som anförde det
              hela. Ann Landerholm, moderat kommunalråd, skulle överlåta Karinlundsskolan
              till Europaskolan. Som av en händelse är hennes man, den tidigare
              riksdagsledamoten Henrik Landerholm, vice ordförande i Europaskolan.
              Även denna gång var elever och lärare emot.
            </seg>
          </u>
          <u>
            <seg>
              Beslutsprocessen forcerades och oppositionen fick minimal information.
              Men opinionstrycket blev för hårt, så man lade det hela på is.
            </seg>
          </u>
          <u>
            <seg>
              Det hastar således med klara riktlinjer för avknoppningar. När
              kommer sådana riktlinjer? Flera kommuner står på tur. 2530 ansökningar
              har lämnats in.
            </seg>
          </u>
          <u>
            <seg>
              Avknoppningar som de vid Tibble gymnasium och Karinlundsskolan
              väcker en rad principiella frågor, precis som skolministern varit
              inne på, om hur privatisering av befintlig skolverksamhet ska
              kunna ske. Det handlar om vilka villkor som ska gälla för både
              lärare och elever och om hur kvaliteten i undervisningen ska kunna
              garanteras.
            </seg>
          </u>
          <u>
            <seg>
              Vår utgångspunkt är att hela skolväsendet ska präglas av rättvisa
              villkor, demokratisk insyn och likvärdig kvalitet. Detta måste
              även gälla för de fristående skolorna.
            </seg>
          </u>
          <u>
            <seg>
              Möjligheten att välja skola är värdefull. De fristående skolorna
              har en naturlig plats i utbildningsutbudet. Men det måste finnas
              en balans mellan de offentliga och de fristående skolorna i en
              kommun så att kommunen ges faktiska möjligheter att ta sitt övergripande
              ansvar.
            </seg>
          </u>
          <u>
            <seg>
              Min fråga är: När kommer en skyddslagstiftning mot de moderata
              kommunala företrädarna?
            </seg>
          </u>
          <note type="speaker">
            Anf. 111 MATS GERDAU (m):
          </note>
          <u>
            <seg>
              Fru talman! Jag tycker att det är ett bra svar som vi har fått
              från utbildningsministern. I synnerhet den sista meningen tilltalar
              mig. Att staten inte ska detaljstyra hur kommunerna ska fullgöra
              sina uppgifter är, tror jag, en väldigt viktig princip. Jag välkomnar
              också det som står om hur regeringen resonerar kring friskolor.
            </seg>
          </u>
          <u>
            <seg>
              När friskolereformen i början av 1990-talet infördes av den förra
              borgerliga regeringen var det väl ganska få som trodde att den
              skulle få en sådan omfattning som den i dag har och så positiva
              effekter.
            </seg>
          </u>
          <u>
            <seg>
              I vissa delar av vårt land finns det numera i praktiken en möjlighet
              för alla att välja skola oavsett var man bor oavsett vilket bostadsområde
              man bor i och oavsett vilken bakgrund och vilket namn man har
              liksom hur mycket man tjänar. Så var det inte på 1980-talet och
              dessförinnan.
            </seg>
          </u>
          <u>
            <seg>
              Under de tolv år som Socialdemokraterna styrde här i Sverige
              genomfördes inte en enda reform för att underlätta eller förstärka
              valfriheten. Hela tiden var de ute efter att inskränka rätten
              att välja och att göra det svårare att starta en friskola. Även
              fortsättningsvis försöker Socialdemokraterna i de kommuner där
              de styr svälta ut friskolorna och sänka ersättningen.
            </seg>
          </u>
          <u>
            <seg>
              Tidigare i dag pratade jag med en rektor i Bjuv i Skåne. Han
              vittnade om hur utlämnad man kan vara. Den 29 december fick han
              besked om att ersättningen skulle sänkas med över 10 procent,
              vilket skulle gälla redan från den 1 januari två dagar senare
              och helt utan förvarning. Detta är bara ett exempel. Han hade
              många fler.
            </seg>
          </u>
          <u>
            <seg>
              Nu finns det ett uppdämt behov av att öka valfriheten i skolan.
              Många som under tolv röda år känt sig motarbetade vill nu förverkliga
              sina idéer. Det tycker i alla fall vi moderater är väldigt bra.
              Det finns dessutom en ofta stark men outnyttjad kvinnokraft som
              vi bättre måste ta till vara.
            </seg>
          </u>
          <u>
            <seg>
              Jag tror inte att det är någon slump att antalet ansökningar
              om att få starta friskolor ganska markant ökade förra året efter
              den borgerliga regeringens tillträde. Signalerna om att valfrihet
              återigen ska välkomnas gick uppenbarligen hem.
            </seg>
          </u>
          <u>
            <seg>
              Några 20, 25 eller 30 lärare och rektorer, på kommunala skolor
              ville pröva sina vingar och pröva att driva sin skola helt själva.
              De känner sig flygfärdiga. Några ansökningar har bifallits av
              Skolverket. Andra ansökningar har avslagits. Socialdemokraterna
              gick dock emot varje ansökan när kommunerna yttrade sig. Inte
              heller det är en slump, tror jag.
            </seg>
          </u>
          <u>
            <seg>
              Detta speglar ganska väl stämningen inom socialdemokratin när
              det gäller friskolor. Man är emot.
            </seg>
          </u>
          <u>
            <seg>
              En ansökan som Socialdemokraterna säger nej till gäller Vendelsö
              skola i Haninge. Där vill personalen knoppa av och driva skolan
              i egen regi. 550 enkäter har skickats ut till föräldrarna. Endast
              elva föräldrar var emot. Ändå säger Socialdemokraterna nej.
            </seg>
          </u>
          <u>
            <seg>
              Hur går detta ihop med den påstådda positiva inställningen till
              friskolor? Nej, jag tror faktiskt inte att det är tydligare riktlinjer
              som Socialdemokraterna efterfrågar, utan det handlar helt enkelt
              om bättre möjligheter att säga nej.
            </seg>
          </u>
          <u>
            <seg>
              Friskolereformen har tagits emot olika i olika kommuner. Därför
              ser vi i dag ett ganska kluvet Sverige. I över hundra kommuner
              går mindre än 1 procent av eleverna i friskola. Där har en anordnare,
              den kommunala, nästan monopol på att driva skolverksamhet.
            </seg>
          </u>
          <u>
            <seg>
              Utifrån meningen i slutet av interpellationen om att det måste
              finnas en balans mellan offentliga och fristående skolor i en
              kommun vore det väldigt intressant att höra Marie Granlunds inställning
              när det gäller vad vi nu ska göra åt alla dessa kommuner. Hur
              ska vi främja valfrihet så att man kommer fram även där? Hur ska
              vi skapa den balans som ni säger er eftersträva?
            </seg>
          </u>
          <u>
            <seg>
              Om du, Marie Granlund, menar allvar borde ni i stället för att
              kräva hårdare regler om att få starta friskolor kräva regler för
              att fler friskolor ska få starta, för att valfriheten ska omfattas
              av fler, inte färre, i Sverige.
            </seg>
          </u>
          <note type="speaker">
            Anf. 112 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Den fråga som Marie Granlund ställer i interpellationen
              och som jag svarat på ställer hon igen i sitt inlägg här, nämligen
              frågan om när en utredning kommer.
            </seg>
          </u>
          <u>
            <seg>
              Det kommer en utredning. Att det tar några månader att få fram
              ett utredningsdirektiv är mer legio än undantag. Oftast är det
              så. Det tog ännu längre tid på den förra regeringens tid. Det
              är många som ska ha ett ord med i laget.
            </seg>
          </u>
          <u>
            <seg>
              Jag vill gärna säga att ju mer man djupdyker i detta, desto fler
              lagar involveras på något sätt i själva översynen därför att det
              är rätt många paragrafer i olika lagar som påverkar i den här
              typen av frågor.
            </seg>
          </u>
          <u>
            <seg>
              Ansvaret i regeringen är preliminärt detta är inte bara ett rykte,
              utan jag har tidigare sagt det placerat hos kommunminister Mats
              Odell.
            </seg>
          </u>
          <u>
            <seg>
              Det här rör inte bara skolor utan rader av kommunala och landstingskommunala
              verksamheter. Utredningsdirektiven arbetas det på i Regeringskansliet.
              Det kommer att tillsättas en utredning.
            </seg>
          </u>
          <u>
            <seg>
              Jag har respekt för frågans principiella karaktär. Jag uppfattade
              att Mona Sahlin i går sade i debatten att hon kan tänka sig att
              personalkooperativ inom vården ska undantas från upphandling.
              I själva verket är det en form av avknoppning man då talar om
              inom vården. Jag tycker att idén är fullt tänkvärd, men det är
              komplexa lagstiftningsfrågor runt det där när man ska djupborra
              i det. Jag tycker att man ska ha respekt för processen. Det är
              ingenting som bara kan hafsas igenom.
            </seg>
          </u>
          <u>
            <seg>
              Jag har sagt och säger det igen: Jag är kritisk till den delen
              i Täbys agerande där man körde över personalen. Idén med avknoppningen
              är att personalen ska kunna ta över en verksamhet, men det bygger
              på att personalen är för det. Att tvinga personalen att ta över
              är jag skeptisk till. Det är det som står i mitt interpellationssvar
              och som regeringen står bakom. Man har naturligtvis mycket större
              möjligheter att lyckas om personalen i sin helhet är för övertagandet.
            </seg>
          </u>
          <u>
            <seg>
              Det betyder inte att det från regeringens sida planeras ett förbud
              mot att göra det. I vår kommunaliserade skola måste vi som nationella
              skolpolitiker vara noggranna och fundera på vad man tycker är
              lämpligt och vad man vill förbjuda. Det är klart att kommunen
              måste ha en betydande självständighet att lägga upp hur den här
              typen av frågor ska hanteras. Samtidigt kan var och en tycka att
              det ena sättet är lämpligt och det andra olämpligt.
            </seg>
          </u>
          <u>
            <seg>
              Däremot måste man gå till botten med frågan om att värdera marknadsvärdet,
              för den är väsentlig. Man överlåter en verksamhet som har ett
              marknadsvärde. Det är inte priset på lokalerna det handlar om,
              utan det är ett slags namn på en verksamhet, en skola eller en
              vårdinrättning, som har ett visst ekonomiskt värde. Hur det ska
              värderas och hur en betalning eventuellt ska ske är en fråga som
              man måste gå till botten med i en utredning, för den är central.
            </seg>
          </u>
          <u>
            <seg>
              Sedan finns det andra frågor som också är knepiga i sammanhanget,
              skolplikt till exempel. I dag är det så att en avknoppad skola
              inte kan ta över skolpliktsansvaret från den kommunala skolan.
              Ska den kunna göra det i framtiden eller inte? Det är en lång
              rad frågor som behöver belysas i de här utredningarna.
            </seg>
          </u>
          <u>
            <seg>
              Sedan finns det specifika frågor som rör vården, till exempel
              det som Mona Sahlin tog upp i går om att personalkooperativ ska
              kunna undantas från upphandling. Det är en avknoppning man förespråkar
              när man säger så. Det är en tänkvärd tanke, men det är en del
              i det som bör gå in i en utredning kring en ny lagstiftning.
            </seg>
          </u>
          <note type="speaker">
            Anf. 113 MARIE GRANLUND (s):
          </note>
          <u>
            <seg>
              Fru talman! Jag tackar för svaret men vill emellertid konstatera
              att ibland har skolministern en förmåga att vara väldigt snabb,
              och ibland tar det lite längre tid. Som sagt ser vi verkligen
              fram emot att den här utredningen kommer, för det är väldigt viktigt.
              Man skulle kunna misstänka att det är Moderaterna som försöker
              stoppa att den kommer till stånd, eftersom frågan nästan inte
              har varit aktuell tidigare om Jan Björklund har avknoppat någonting
              i Stockholm. Men den stora explosionen nu pågår där Moderaterna
              styr, och det pågår mot föräldrars och lärares vilja. Det här
              säger Mats Gerdau inte någonting om. Jag vet inte om det är i
              enlighet med vad man får lov att diskutera i interpellationsdebatten.
              Han berör inte någonting av det min interpellation handlar om.
              Men det kanske fungerar i en del fall.
            </seg>
          </u>
          <u>
            <seg>
              För att systemet med friskolor ska fungera måste man verkligen
              få bort avarterna. Det tycker jag är väldigt viktigt. Då är det
              här en av de avarter som finns. Det gäller Tibble och Strängnäs,
              och det blir säkert fler. Jag tror inte att det är ett moratorium
              nu i avvaktan, utan det här kommer att fortgå. Det är självklart
              oerhört allvarligt med elever som tvingas byta skola eller tvingas
              sluta och lärare som tvingas byta arbetsplats. Det är väldigt
              viktigt att det sker någonting snabbt.
            </seg>
          </u>
          <u>
            <seg>
              Det andra som det också måste göras någonting åt och som skolministern
              har begravt i skollagen handlar om konfessionella friskolor. Hur
              ska man hantera dem? Är det rimligt att Plymouthbröderna faktiskt
              får starta skola? Såvitt jag vet råder det en väldigt stor oenighet
              om det i alliansen. Nästa är till exempel John Bauer. Är det rimligt
              att man tjänar 150 miljoner kronor på skolor? Skolministern har
              tidigare sagt att det mer eller mindre är omöjligt att tjäna pengar
              på skolor. Men faktum visar att det inte är på det viset. Det
              kommer interpellationer om det nästa vecka, så vi kan fortsätta
              med den frågan då.
            </seg>
          </u>
          <u>
            <seg>
              Jag skulle vilja säga till Mats Gerdau: Upplever inte du någonsin
              att det finns något problem över huvud taget? Bortser du bara
              från vad dina moderata kolleger gör i Täby? Bortser du bara från
              vad dina moderata kolleger gör i Strängnäs? Är det helt okej bara
              det är privat, till vilket pris som helst och gärna så att nära
              och kära tjänar på det hela? Är det då konstigt att vi reagerar?
              Är det konstigt att det håller på att bli demonstrationer? Är
              det konstigt att det blir tidningsskriverier?
            </seg>
          </u>
          <u>
            <seg>
              Då skulle jag vilja fråga: Vad vill Moderaterna göra åt det?
              Är det ni som stoppar arbetet i Regeringskansliet, eller varför
              går det inte framåt och blir någonting av den här jätteviktiga
              utredningen? Den borde ha varit tillsatt för länge sedan för att
              se till att elever får studiero, att lärare får arbetsro och att
              vi får veta vad som faktiskt gäller.
            </seg>
          </u>
          <note type="speaker">
            Anf. 114 MATS GERDAU (m):
          </note>
          <u>
            <seg>
              Fru talman! Marie Granlund började med att kritisera mig för
              att jag diskuterade den ganska viktiga friskolefrågan här. Det
              fick man uppenbarligen inte göra i en sådan här interpellationsdebatt.
              Sedan går hon själv in i samma diskussion och tar upp en massa
              andra frågor. Det var kanske därför att hon inte vill svara på
              de frågor som jag ställde och som just rörde friskolor. Antagligen
              var det så.
            </seg>
          </u>
          <u>
            <seg>
              Hon ställde en fråga om det finns några problem och om vi moderater
              inte ser några problem. Då ska jag säga: Jo, vi ser massor med
              problem med den svenska skolan. Ni har lämnat tolv års ogjorda
              saker efter er som vi nu försöker åtgärda.
            </seg>
          </u>
          <u>
            <seg>
              Jag läste på Skolverkets webbsida i dag om Gällivare som fick
              massiv kritik, socialdemokratiskt styrda Gällivare, där det sannolikt
              inte finns en enda friskola. Jag har aldrig läst en sådan inspektionsrapport
              från Skolverket som så fullständigt kritiserar en kommun. Det
              finns massor med problem i skolan. Det är precis det vi försöker
              lösa nu.
            </seg>
          </u>
          <u>
            <seg>
              Jag hade hoppats att vi skulle kunna ha en lite sansad och framför
              allt saklig och nyanserad debatt om friskolor. Tyvärr bjuder inte
              Marie Granlund in till det. Det är rader av invektiv, påståenden
              och faktiskt rena osanningar. Det tycker jag är tråkigt i en sådan
              här debatt. I interpellationen står att Karinlundsskolan i Strängnäs
              är på väg att ges bort, ges bort. Här ska man skänka bort en skola.
              Vad finns det för substans i det påståendet? Ja, faktiskt ingenting.
              Det finns inte ens ett beslut fattat. Det har diskuterats olika
              alternativ, och inga beslut är fattade.
            </seg>
          </u>
          <u>
            <seg>
              Jag tycker att det är tråkigt att vi måste ha en sådan debattstil,
              men när argumenten tryter höjer man tonläget och väjer inte för
              rena falsarier. Men jag hoppas att Marie Granlund kan återkomma
              och, nu när jag har svarat på hennes fråga, svara på hur vi ska
              åstadkomma balansen vad gäller kommunala och fristående skolor
              i alla de hundra kommuner där det knappt finns en enda friskola,
              där mindre än 1 procent av eleverna går.
            </seg>
          </u>
          <note type="speaker">
            Anf. 115 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Jag uppfattade att Marie Granlund för någon märklig
              socialdemokratisk argumentation. När man är på det humöret säger
              man att det är bra med friskolor, det ger mångfald och valfrihet.
              Så säger man när man talar till friskolorna och till föräldrarna.
            </seg>
          </u>
          <u>
            <seg>
              Jag har meddelat att det finns principiella frågeställningar
              runt avknoppningar. Därför har regeringen bestämt sig för att
              vi ska utreda frågan. Då kan Marie Granlund inte avhålla sig från
              att falla i fullständig exposé av friskolefientlighet i sitt inlägg
              i stället för att diskutera de principiella avvägningarna och
              problematisera frågorna. Det är det vi måste göra, det är så det
              kan komma framåt.
            </seg>
          </u>
          <u>
            <seg>
              Att regeringen inte på två månader har tillsatt en utredning
              om detta får Marie Granlund att fråga vad det är som hänt. Varför
              gjorde ni inte det på tolv år själva? Det hade ni kunnat göra.
              Ni hade tolv år på er. Utredningsdirektiven bereds just nu i Regeringskansliet.
              Det kommer en utredning om de här frågorna, men vi måste ringa
              in frågorna. I rätt många beredningsprocesser i Regeringskansliet
              funkar det så att det tar ett tag att fånga in alla. Men det kommer
              en utredning som den förra regeringen struntade i under tolv år.
              Hade ni löst det här hade problemet inte funnits. Det är ju sanningen.
            </seg>
          </u>
          <u>
            <seg>
              När det gäller religiösa friskolor är oppositionen inte överens.
              Vi i regeringen är överens om hur de ska hanteras i den nya skollagen.
              Begravt i den nya skollagen? Jag tar mig för pannan. Under tolv
              år åstadkom ni ju ingen skollag. Utredningen segdrogs år efter
              år. Nu kommer det en ny skollag med bestämmelser om friskolor.
              Det är inte regeringen som prövar om den enskilda skolan ska få
              tillstånd att starta. Men lagarna kommer att förändras på den
              här punkten, och vi har presenterat hur.
            </seg>
          </u>
          <u>
            <seg>
              Med tanke på att vi hade en regering som närmast abdikerade från
              skolfrågorna i tolv år, skulle man kunna förvänta sig lite mer
              ödmjukhet från deras företrädare i debatten.
            </seg>
          </u>
          <u>
            <seg>
              Jag menar att det finns anledning att problematisera frågor runt
              avknoppningarna. Det har vi gjort, och det är därför vi ska ha
              en utredning. Men låt oss föra diskussionen om de konkreta frågorna
              och inte bara hemfalla till något slags massiv friskolefientlighet.
              Det löser inte problemen.
            </seg>
          </u>
          <note type="speaker">
            Anf. 116 MARIE GRANLUND (s):
          </note>
          <u>
            <seg>
              Fru talman! Jag är övertygad om att om friskolorna verkligen
              ska kunna fungera måste avarterna åtgärdas. Det säger också Friskolornas
              riksförbund. Det är inte något som bara Socialdemokraterna säger,
              utan vi är helt överens om det.
            </seg>
          </u>
          <u>
            <seg>
              För att barn som går på en friskola ska få studiero och inte
              behöva attackeras för att de går på den skolan, måste man få ordning
              och reda i systemet. Det gäller inte bara i klassrummet, utan
              det gäller också systemen inom skolan och friskolan.
            </seg>
          </u>
          <u>
            <seg>
              Varför har vi inte tidigare gjort något åt typ det som händer
              i Tibble eller Strängnäs? Det var för att frågan inte var aktuell.
              Vi visste till exempel inte att Jan Björklund höll på att knoppa
              av skolor i Stockholm. Det var inte så aktuellt på den tiden.
              Nu är det en fullständig explosion, och det är mot lärares och
              elevers vilja. Frågan var inte aktuell när det var flest socialdemokrater
              som styrde i kommunerna. Men ni vill privatisera till vilket pris
              som helst.
            </seg>
          </u>
          <u>
            <seg>
              De andra avarterna, till exempel Plymouthbröderna och John Bauer
              som startar skolor, är det oerhört viktigt att man gör något åt.
            </seg>
          </u>
          <u>
            <seg>
              Vad det till exempel gäller vinst inom friskolesektorn hade vi
              en utredning på gång. Att lägga ned den var något av det absolut
              första som ni gjorde när ni kom till makten, förutom att slakta
              komvux.
            </seg>
          </u>
          <u>
            <seg>
              Det finns mycket som skulle ha kunnat bli genomfört om man hade
              velat. Som sagt är skolministern ibland väldigt snabb när han
              vill och ibland tar det längre tid.
            </seg>
          </u>
          <u>
            <seg>
              Jag kan förstå att det här är en svår fråga i regeringen. Och
              vad gäller detta med Tibble och Strängnäs kan det inte vara så
              lätt att ha med Moderaterna att göra, framför allt då partiordföranden
              kommer från just Täby.
            </seg>
          </u>
          <note type="speaker">
            Anf. 117 Utbildningsminister JAN BJÖRKLUND (fp):
          </note>
          <u>
            <seg>
              Fru talman! En del av sakerna som sägs här är så tramsigt att
              man bara tar sig för pannan, till exempel att man inte kände till
              det här med avknoppningar. Det är klart att man gjorde.
            </seg>
          </u>
          <u>
            <seg>
              Marie Granlund är ny i skolpolitiken, men alla socialdemokrater
              är det inte. I den här regionen har det knoppats av skolor. Täby
              kommun har knoppat av skolor i ett årtionde. I Stockholms kommun
              har det också knoppats av skolor. En kommunal skola knoppades
              av på den socialdemokratiska tiden mellan 1994 och 1998 under
              Mats Hulths ledning. Under min tid som skolborgarråd knoppades
              ytterligare två kommunala grundskolor av. Både Ingegerd Wärnersson
              och Thomas Östros skällde över det. Man var helt medveten om att
              det pågick, kan jag säga. Även om inte Marie Granlund var det,
              visste den socialdemokratiska regeringen det. Men man ändrade
              inte lagen. Att jag inte har hunnit göra det på två månader kan
              jag väl be om ursäkt för, men ni hade tolv år på er och struntade
              i det då.
            </seg>
          </u>
          <u>
            <seg>
              Låt oss nu, i stället för att bara stå och munhuggas om detta,
              problematisera de här frågorna, för alla medger att detta med
              överföringen av ett ekonomiskt värde i form av ett varumärkesnamn
              väcker en del principiella frågeställningar som man måste fundera
              över. Det kanske behövs en lagreglering, det kanske behövs en
              överenskommelse eller att kommunerna frivilligt åtar sig detta
              eller att man i någon form bestämmer sig för hur detta ska hanteras.
              Alla är överens om det, så vi behöver inte låta som om vi är oeniga
              om det.
            </seg>
          </u>
          <u>
            <seg>
              Utredningen kommer i gång nu. Den kom aldrig i gång under era
              tolv år, men nu kommer den i gång.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2007/08:281 om kommunens ansvar för
            en förskola med kvalitet
          </note>
          <note type="speaker">
            Anf. 118 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Mikael Damberg har frågat mig om jag avser att ta
              några initiativ för att säkerställa att kommunerna tar sitt tillsynsansvar
              för kvaliteten i verksamheten, särskilt vad gäller nyetableringar
              av förskolor. Vidare har Mikael Damberg frågat mig vilka initiativ
              jag avser att ta för att garantera att kommunerna tar sitt ansvar
              för att omgående erbjuda barn och föräldrar en trygg och bra förskola
              om en privat förskola kollapsar och det inte finns några lediga
              förskoleplatser att byta till.
            </seg>
          </u>
          <u>
            <seg>
              Frågan har föranletts av ett enskilt fall inom Nacka kommun.
              Men jag kommer inte att kommentera det enskilda fallet utan redogör
              generellt för de bestämmelser som gäller och vilka insatser som
              regeringen avser att genomföra.
            </seg>
          </u>
          <u>
            <seg>
              Först vill jag betona förskolans viktiga roll för barns utveckling
              och som grund för en god skolstart. Det är oerhört betydelsefullt
              att förskolan erbjuder en pedagogisk verksamhet och att föräldrar
              har ett stort förtroende för verksamheten. En förskola av god
              kvalitet är en framtida investering för att uppnå goda resultat
              i skolan.
            </seg>
          </u>
          <u>
            <seg>
              Jag håller med frågeställaren om att kommunen ska fungera som
              garant för kvaliteten i förskolan. Oavsett om det är kommunen
              eller en enskild huvudman som bedriver verksamheten har kommunen
              det yttersta ansvaret att se till att de kvalitetskrav som ställs
              i författningarna uppfylls. Om det föreligger något missförhållande
              i en förskola som bedrivs av en enskild huvudman ska kommunen
              förelägga den som ansvarar för verksamheten att avhjälpa missförhållandet.
              Om missförhållandet är allvarligt och kommunens föreläggande inte
              följs får kommunen återkalla tillståndet. Kommunen har då ett
              övergripande ansvar att se till att alternativa platser erbjuds.
            </seg>
          </u>
          <u>
            <seg>
              För att säkerställa att kommunerna tar sitt tillsynsansvar ändrades
              Statens skolverks instruktion 2005, då verket fick i uppgift att
              kontrollera hur kommunerna fullgör sitt tillsynsansvar när det
              gäller förskolor som bedrivs av enskilda huvudmän. Skolverkets
              utbildningsinspektion har visat att kommunernas tillsyn över sådana
              förskolor varierar och att den behöver förbättras.
            </seg>
          </u>
          <u>
            <seg>
              För att stärka kontrollen av kvaliteten i förskola och skola
              har regeringen vidtagit en rad åtgärder. Bland annat har regeringen
              tagit initiativ till en förbättrad och utökad statlig skolinspektion.
              Genom att inrätta en ny inspektionsmyndighet och genom en skarpare
              inspektion ökar också förutsättningarna att kontrollera att kommunerna
              tar sitt tillsynsansvar över kvaliteten i förskolor som bedrivs
              av enskild huvudman. Jag är övertygad om att detta får effekter
              på kvaliteten ute i verksamheterna.
            </seg>
          </u>
          <u>
            <seg>
              Det är givetvis allvarligt om huvudmän och verksamheter brister
              i sitt ansvarstagande och inte följer lagar och förordningar.
              När så sker kan det vara motiverat med sanktionsåtgärder. Denna
              fråga bereds inom Regeringskansliet i det arbete som pågår med
              en ny skollag.
            </seg>
          </u>
          <note>
            Då Mikael Damberg, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Peter Hultqvist i stället fick delta i överläggningen.
          </note>
          <note type="speaker">
            Anf. 119 PETER HULTQVIST (s):
          </note>
          <u>
            <seg>
              Fru talman! Jag får tacka ministern för svaret.
            </seg>
          </u>
          <u>
            <seg>
              Jag noterar särskilt att ministern markerar att det är motiverat
              med sanktionsmöjligheter, eller kan vara som det står, när lagar
              och förordningar inte följs och att detta bereds i arbetet med
              en ny skollag. Ministern poängterar också vikten av att kommunerna
              fullgör sitt tillsynsansvar. För att stärka kontrollen markeras
              behovet av en hårdare utbildningsinspektion.
            </seg>
          </u>
          <u>
            <seg>
              Så långt tycker jag att ministerns markeringar är bra och välbehövliga.
              Men själva bakgrunden till den uppkomna situationen, som gör att
              det här är en fråga som särskilt måste debatteras, är allvarlig.
            </seg>
          </u>
          <u>
            <seg>
              Nacka kommun är en moderatstyrd kommun där det av ideologiska
              skäl ansetts som mycket viktigt att driva fram privata alternativ.
              Maestro Svindersvik AB har i bolagsform bedrivit verksamhet i
              kommunen i sex års tid, och i augusti 2007 startade företaget
              en verksamhet för ett- till treåringar. Under några korta månader
              har verksamheten bedrivits på ett sådant sätt att hela personalen
              sagt upp sig och föräldrarna helt har tappat förtroendet för ledningen.
            </seg>
          </u>
          <u>
            <seg>
              Några exempel: Förskolan var inte färdigställd när verksamheten
              startade. Man skolade in barn på dagarna och färdigställde lokaler
              på kvällar och helger. Man hade bristande rutiner vid inskolningen.
              Staket kring lekgården saknades. Det fanns bara kallvatten på
              småbarnsavdelningen. Fast telefon saknades. Lokaler och gård var
              byggarbetsplatser. Det var otillräckligt med personal.
            </seg>
          </u>
          <u>
            <seg>
              Men värst av allt tycker jag var att kommunen inte var beredd
              att i det här krisläget ta över verksamheten. Föräldrarna uppmanades
              att flytta barnen till någon annan förskola eller att starta ett
              föräldrakooperativ. Noterbart är att det inte finns några lediga
              platser i centrala Nacka. Att starta ett föräldrakooperativ kräver
              som bekant ett mycket omfattande arbete. Ansvaret för att lösa
              situationen lades alltså på föräldrarna. Det är principiellt mycket
              anmärkningsvärt. Att en kommun som är knuten till barnomsorgslagens
              principer om att bereda plats i förskolan skjuter över ansvaret
              på föräldrarna visar på en attityd som skiljer sig från lagens
              anda.
            </seg>
          </u>
          <u>
            <seg>
              Just detta förhållande gör att statens uppföljning och sanktionsmöjligheter
              måste ses över rejält. Det visar också att med ideologiskt motiverade
              privatiseringar där detta blir ett självändamål kan en mycket
              absurd verklighet uppstå. Det måste finnas skeden då kommunen,
              om inte andra lösningar är realistiska, måste ta över en misslyckad
              förskola.
            </seg>
          </u>
          <u>
            <seg>
              Är lagstiftningen svag och mer vilar på en önskan om att företagare
              och kommun ska göra det rätta i en krissituation än ett tvång
              att reda ut en situation och se till att föräldrarnas och barnens
              rätt är det som respekteras måste något naturligtvis ske.
            </seg>
          </u>
          <u>
            <seg>
              Jag vill därför be ministern att förtydliga vad du menar med
              skarpare inspektion. Hur ska detta ske i praktiken? Vilken typ
              av sanktionsmöjligheter är det ministern kan tänka sig? Vem riktar
              sig sanktionsmöjligheterna i så fall mot? Är det mot kommunen,
              det privata företaget eller båda två?
            </seg>
          </u>
          <note type="speaker">
            Anf. 120 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Jag uppskattar att Peter Hultqvist och Micke Damberg,
              som ytterst har väckt interpellationen, uppmärksammar problem
              i förskolan. Det är omöjligt för kammaren att gå in och diskutera
              en enskild förskola på en viss plats och att här värdera vem som
              har gjort fel och vad. Jag har inte ens djupdykt ned i just denna
              förskola inför debatten, för jag tycker att debatten inte kan
              föras på det sättet i kammaren, vi måste föra den mer principiellt.
            </seg>
          </u>
          <u>
            <seg>
              Kommunerna har ansvaret. När jag talar om sanktioner för dem
              som inte sköter sig kan de riktas både mot kommuner och mot huvudmän
              beroende på vad frågan gäller.
            </seg>
          </u>
          <u>
            <seg>
              Jag blir lika upprörd när det är missförhållanden i privata verksamheter
              som i kommunala verksamheter. Peter Hultqvist går fullständigt
              upp i spinn när det är något som är fel i en fristående privat
              verksamhet men blundar helt när det är något fel i en kommunal
              verksamhet. Jag tycker att vi ska ha lika höga krav på alla verksamheter.
            </seg>
          </u>
          <u>
            <seg>
              En sak som vi studerar i Skollagsberedningen i Utbildningsdepartementet
              inför nya skollagen är att lägga skadeståndskrav på kommuner när
              barn inte får barnomsorgsplats. Om en privat förskola stänger
              igen av något skäl eller det plötsligt blir fler barn eller av
              vilken orsak det än må vara har kommunerna ansvar för att barn
              ska få förskoleplats inom en viss tid. Då ska kommunen se till
              att det uppfylls. Gör kommunen inte det ska kommunen kunna bli
              skadeståndsskyldig.
            </seg>
          </u>
          <u>
            <seg>
              Peter Hultqvist hänvisar till Nacka kommun. Den kommun som har
              i absolut särklass flest anmärkningar på detta är socialdemokratiskt
              styrda Göteborgs kommun. Där har man i särklass flest anmärkningar
              för att man inte följer barnomsorgslagen när det gäller barnomsorgsgarantin
              och levererar plats. Det skulle bli rätt dyrt för Göteborgs kommun
              om man skulle betala sådana här skadestånd i alla de fall man
              har fått kritik. Lex Göteborg kommer att införas; det är regeringens
              avsikt. Den kommer att innebära att man skärper kraven på kommunerna.
            </seg>
          </u>
          <u>
            <seg>
              En huvudman kan naturligtvis också drabbas av sanktioner, både
              en kommunal skola och en enskild skola. Man får reda ut vad det
              är som har gått fel och vem som bär ansvaret och så vidare. Vår
              utgångspunkt måste vara att barn och föräldrar ska ha samma rättigheter
              oavsett vilken kommun man bor i och oavsett om man väljer privat
              eller kommunal förskola.
            </seg>
          </u>
          <note type="speaker">
            Anf. 121 PETER HULTQVIST (s):
          </note>
          <u>
            <seg>
              Fru talman! Jag har försökt att göra detta till en principiell
              fråga genom att utgå från en lokal verklighet och ta upp en principiell
              debatt. Jag har inte begärt att kammaren ska göra något särskilt
              ställningstagande när det gäller Nacka kommun.
            </seg>
          </u>
          <u>
            <seg>
              Jag uppfattar inte att jag känslomässigt befinner mig i något
              spinnläge. Det var väl mer en liten knorr som ministern försökte
              sig på för att kanske leda in detta på några andra tankebanor.
            </seg>
          </u>
          <u>
            <seg>
              Jag noterar att ministern uttrycker sig lite allmänt när det
              gäller uppföljning, ansvar och sanktioner. Jag upplever ändå att
              det finns en vilja att försöka göra något på denna punkt. Det
              är vällovligt med generella formuleringar, men jag känner fortfarande
              en tveksamhet inför detta eftersom ordvalet är lite allmänt. Jag
              vill markera att det krävs en välbehövlig skärpning av gällande
              regelverk, och det är självklart att regelverk bör gälla lika
              oavsett vilken huvudman det är.
            </seg>
          </u>
          <u>
            <seg>
              Men här har vi ett privat exempel. Det är ett privat företag
              som uppenbarligen har havererat med verksamhet på förskolans område.
              Det kan vara så att med privat verksamhet finns risker att åtaganden,
              utfästelser och uppgörelser i förhållande till läroplan och regelverk
              kommer på skam. Det kan bero på att ekonomiska betingelser och
              krav på verksamheten enligt företagsekonomisk praxis måste gå
              ihop, och det måste redovisas vinst. Detta kan påverka. Företag
              har dessutom från sina ägare ofta ett preciserat ägarkrav på avkastning.
              Ingen ska tro att det råder något annat förhållande när det gäller
              privata företag på förskolans område.
            </seg>
          </u>
          <u>
            <seg>
              I fallet Nacka och Maestro Svindersvik AB ser vi ett tydligt
              exempel på hur ett privat företag havererar sin verksamhet och
              hur man låter detta gå ut över barn och föräldrar. Vi ser också
              en kommun som låter driftsformen gå före sunt förnuft. I stället
              för att aktivt bidra till en lösning förfaller man i detta sammanhang
              till en massa byråkratiska argument, såsom att tjänstemännen i
              Nacka kommun inte kan återkalla företagets auktorisation, att
              man inte kan anställa personalen i kommunal regi utan att det
              är en fråga för produktionsenheten för barnomsorg och att det
              inte går att överta hyreskontraktet eftersom det har reglerats
              mellan bolaget och kommunens fastighetsbolag.
            </seg>
          </u>
          <u>
            <seg>
              Detta är besked som inte leder framåt. Det leder till att föräldrarna
              är missnöjda. I praktiken är det så att en havererad privatföretagare
              flyr och kommunen gömmer sig bakom byråkrati. Svartepetter får
              barn och föräldrar. Det är inte särskilt snyggt.
            </seg>
          </u>
          <u>
            <seg>
              En förälder skriver så här: Jag ser en skolledning som står utan
              i stort sett hela sin ursprungliga personalstyrka orsak: bristfällig
              kommunikation och förmodad okunskap om barnomsorg. De sade upp
              sig i protest allihop. Jag ser en kommun som helt enkelt inte
              vill, eller kan, erkänna de missförhållanden som både ses och
              upplevs av de drabbade i personal- och barngrupp. Inte någonstans,
              i något brev eller dokument, hittar jag någon antydan till att
              någon från kommunen lyssnat på föräldrarna (eller personal) vid
              Lilla Maestro. Varför? Vad är ni rädda för? Så här fortsätter
              det. Det är en total förtroendeklyfta som speglas här.
            </seg>
          </u>
          <u>
            <seg>
              När man sysslar med politik bör man väl ändå ta till sig exemplen
              och utifrån det titta över vilka bristerna i lagstiftningen är
              så att detta inte ska upprepas i olika sammanhang. Det är särskilt
              viktigt att peka på detta när kommunen i fråga är så pass överideologiserad
              att man uppfattar att privatisering sker för dess egen skull och
              man inte ens en gång kan ta över i kommunal regi när man är i
              skarpt läge i haveriet.
            </seg>
          </u>
          <u>
            <seg>
              Jag tycker att ministern ska göra ett försök att ytterligare
              precisera hur sanktionsmöjligheterna skulle kunna se ut och tydligt
              markera hur du tänker gå vidare med frågorna. Var så exakt och
              tydlig som du kan! Det skulle vara intressant att höra det.
            </seg>
          </u>
          <note type="speaker">
            Anf. 122 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Jag är inte i dag beredd att precisera ännu tydligare
              exakt hur sanktionerna ska utformas, men det kommer ett förslag
              från regeringen, och det kommer sanktioner.
            </seg>
          </u>
          <u>
            <seg>
              Peter Hultqvist säger att vi nu måste vara principiella. Sedan
              pratar han i hela sitt inlägg om detaljerna kring detta aktiebolag
              och hur eländigt och bedrövligt det är i just Nacka kommun.
            </seg>
          </u>
          <u>
            <seg>
              Jag läste om detta exempel i tidningen förra året. Jag satt vid
              frukostbordet och tänkte: Det dröjer max ett par timmar innan
              det kommer en interpellation från någon socialdemokrat. Mycket
              riktigt! Ni skulle vara lite mer trovärdiga om ni någon gång väckte
              en interpellation om alla de anmärkningar som Göteborgs kommun
              får på sig för barnomsorgsköer. Lite större trovärdighet skulle
              ni då få i kammaren.
            </seg>
          </u>
          <u>
            <seg>
              Ska man diskutera hur Nacka kommun driver sin barnomsorg är Nacka
              kommunfullmäktige den lämpligaste platsen för det. Ni har visst
              några ledande personer som bor i den kommunen, har jag förstått,
              så ni kan nog se till att den diskussionen tas upp i Nacka kommunfullmäktige.
            </seg>
          </u>
          <u>
            <seg>
              Det principiella i detta är att från statens sida måste vi ha
              tydligare sanktioner och tydligare uppföljning mot både kommuner
              och huvudmän. Som jag sade gäller det till exempel skadestånd
              till föräldrar som inte kan få en barnomsorgsplats inom den tid
              som föreskrivs i barnomsorgslagen.
            </seg>
          </u>
          <u>
            <seg>
              Den barnomsorgsgaranti som den förra regeringen stod för var
              ju bara ett papper. Det var ju ingen garanti. Man kallade det
              för en barnomsorgsgaranti, men uppfyllde kommunen inte den så
              hände ingenting. Om man köper ett kylskåp i Sverige och får en
              garanti får man ett nytt kylskåp om det första går sönder, men
              i barnomsorgen, som är så viktig, betyder garantin ingenting.
              Där har man inga rättigheter alls. Det är bara en allmän formulering
              i lagen.
            </seg>
          </u>
          <u>
            <seg>
              Nu ska det bli en garanti. Enskilda ska få skadestånd om kommunen
              inte lever upp till den här skyldigheten. Det gäller Nacka kommun,
              och det gäller Göteborgs kommun, liksom det gäller alla andra
              kommuner.
            </seg>
          </u>
          <note type="speaker">
            Anf. 123 PETER HULTQVIST (s):
          </note>
          <u>
            <seg>
              Fru talman! Jag har inte begärt något ställningstagande från
              ministern när det gäller själva sakärendet. Jag har använt sakärendet
              som ett exempel på grava missförhållanden och pekat på att det
              krävs någon sorts generella åtgärder och att man drar någon slutsats
              av det inträffade. Jag kräver inte att ministern eller någon i
              kammaren ska sitta här och rösta om hur vi ska se på Nacka kommun.
              Det är precis som ministern säger: Det är en fråga för Nackas
              kommunfullmäktige. Men det är ändå så att det finns ett statligt
              övergripande ansvar, och här har vi exempel på vad som kan inträffa
              när det går för långt. Då måste vi kunna ingripa, och då är det
              en fråga för kammaren.
            </seg>
          </u>
          <u>
            <seg>
              Ministern lägger ned mycket kraft på att diskutera barnomsorgsgarantier
              och lagstiftning på det området. Jag skulle gärna ta den debatten,
              men jag tänker ta den i ett annat sammanhang i så fall, därför
              att nu handlade interpellationen om det här missförhållandet i
              Nacka kommun och vad man ska dra för slutsatser om det. Jag återkommer
              gärna i ett annat sammanhang, men vi ska inte blanda bort korten,
              utan vi ska hålla oss till det som är sakärendet här.
            </seg>
          </u>
          <u>
            <seg>
              När det gäller trovärdighet kan jag bara utgå från en sak, och
              det är att det som har skett i Nacka har inträffat. Det är en
              reell kommunal verklighet. Det kan mycket väl inträffa i någon
              annan kommun också. Då tycker jag att det mest trovärdiga är att
              utgå från den reella verkligheten, ta upp det här som en principiell
              fråga och kräva att du, Jan Björklund, lyfter dig lite grann och
              tittar på det här. Jag vill vara något av en blåslampa i den här
              frågan och pränta in lite allvar i det här sammanhanget.
            </seg>
          </u>
          <u>
            <seg>
              Du säger att du har samma syn oavsett om det är privat eller
              offentligt. Ja, det kan väl jag också ha. Men min känsla är att
              ni är lite mer aktsamma när det gäller privat och att ni liksom
              inte ser på det med samma hårdhet som ni ser på den offentliga
              sidan. Därför tror jag att det bara är nyttigt för er att också
              få lite synpunkter om att det kan gå åt skogen också på den privata
              sidan, och då måste man ha kraft att göra någonting.
            </seg>
          </u>
          <note type="speaker">
            Anf. 124 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Det är precis därför som den nya skollagen inte kommer
              att göra någon som helst skillnad på vilken huvudman som driver
              en verksamhet. En kommun har ansvar för att barn får barnomsorgsplats,
              förskoleplats, inom en viss tid tre fyra månader från det att
              föräldrarna anmäler att de vill ha det. Det ansvaret har en kommun.
              Det har Nacka kommun, det har Göteborgs kommun och det har alla
              andra kommuner. Om det är så att föräldrarna plötsligt inte vill
              ha sina barn i en viss verksamhet utan vill ha dem i en kommunal
              verksamhet har kommunen ansvar för att fixa det inom tre fyra
              månader. Gör inte kommunen det så ska man i framtiden få skadestånd
              tilldömt sig. Det gäller Nacka kommun, och det gäller Göteborgs
              kommun, oaktat vilka som är huvudmän för verksamheterna. Ansvaret
              ska bäras av kommunen, och sanktioner ska kunna riktas mot kommunen.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2007/08:262 om bristande avfallshantering
            i FN-regi
          </note>
          <note type="speaker">
            Anf. 125 Försvarsminister STEN TOLGFORS (m):
          </note>
          <u>
            <seg>
              Fru talman! Bodil Ceballos har frågat mig följande.
            </seg>
          </u>
          <u>
            <seg>
              Miljö- och hälsoaspekterna är en av de allra viktigaste frågorna
              i världssamfundet i dag. Alla sektorer i samhället har ett ansvar.
              Det gäller också försvaret, både den nationella verksamheten och
              den internationella. Det är därför viktigt att vi i våra internationella
              militära insatser tar ett tydligt ansvar och beaktar miljö- och
              hälsoskyddet.
            </seg>
          </u>
          <u>
            <seg>
              För att markera att vi i Sverige vill ta ett särskilt ansvar
              i detta avseende har Försvarsmakten haft regeringens uppdrag att
              senast den 31 december 2007 införa ett system som säkerställer
              att miljöskydd ur ett hållbarhetsperspektiv beaktas vid internationella
              övningar och insatser. Med anledning av detta uppdrag har Försvarsmakten
              i samarbete med försvarsmakterna i Finland och USA utarbetat en
              handbok om miljö- och hälsoskydd vid internationell militär verksamhet.
              Avsikten är att handboken ska tillämpas av Försvarsmakten. Men
              den ska också kunna tjäna som ett exempel för andra stater och
              regioner.
            </seg>
          </u>
          <u>
            <seg>
              När det gäller Bodil Ceballos första fråga vill jag understryka
              att det är viktigt att vi inom EU uppträder på ensartat sätt,
              oavsett vilka stater som medverkar i EU-insatsen och var i världen
              insatsen genomförs. Det behövs därför gemensamma europeiska riktlinjer
              när det gäller miljö- och hälsoskydd vid EU-ledd militär verksamhet.
            </seg>
          </u>
          <u>
            <seg>
              Sverige har redan tagit initiativ till sådana gemensamma EU-riktlinjer.
              Den förra regeringen föreslog våren 2006 att det inom EU skulle
              utarbetas riktlinjer för miljö- och hälsoskydd vid EU-ledd militär
              verksamhet. I ett svarsbrev till den dåvarande försvarsministern
              var generalsekreterare Javier Solana mycket positiv till det svenska
              initiativet och förklarade att rådssekretariatet skulle utarbeta
              ett underlag om miljö- och hälsoskydd, och därvid beakta det svenska
              förslaget. Det arbete Bodil Ceballos efterfrågar pågår således
              redan.
            </seg>
          </u>
          <u>
            <seg>
              Jag kan också upplysa Bodil Ceballos och andra om att miljöriktlinjer
              utarbetas även på FN-nivån, Environmental Guidelines for UN Field
              Missions . Detta arbete är redan långt gånget. Jag bedömer därför
              som svar på Bodil Ceballos andra fråga att de aktuella frågorna
              i södra Libanon bäst klaras ut mellan de direkt berörda.
            </seg>
          </u>
          <note type="speaker">
            Anf. 126 BODIL CEBALLOS (mp):
          </note>
          <u>
            <seg>
              Fru talman! Jag vill börja med att tacka för svaret och säga
              att jag tycker att det är mycket positivt att Sverige har agerat
              för att EU ska ha riktlinjer för miljö- och hälsoskydd vid militär
              verksamhet i annat land. Det är också mycket positivt att det
              utarbetas miljöriktlinjer på FN-nivån.
            </seg>
          </u>
          <u>
            <seg>
              Problemet är att det går så sakta och att det i detta ögonblick
              och sedan en lång tid tillbaka pågår en hantering av avfall på
              ett miljö- och hälsofarligt sätt som drabbar flera samhällen i
              närområdet. Ska vi be befolkningen där vänta tills riktlinjerna
              är klara, när risken är stor att cancerfallen ökar i avsevärd
              omfattning i området?
            </seg>
          </u>
          <u>
            <seg>
              Fru talman! Varför skriver jag då en interpellation till den
              svenska försvarsministern, när det är inte är svensk trupp som
              missköter sig? kan man fråga. Anledningen är helt enkelt att jag
              uppmärksammats på problemet av en ung svensk-libanesisk tjej,
              som med all rätt förfasats över hur denna sophantering går till.
              Mot bakgrund av hur vi har det i Sverige, där vi i många kommuner
              har en bra avfallshantering, är det självklart så att den hantering
              av sopor som FN-bataljonen står för kan få till och med den allra
              minst miljömedvetne att resa ragg.
            </seg>
          </u>
          <u>
            <seg>
              Att bränna blandade sopor på detta vis har inte gjorts i Sverige
              på väldigt många år, men det gjordes till för bara några år sedan
              i Spanien innan strängare regler infördes på grund av EU-medlemskapet.
              Jag dristar mig därför till att tro att den nya, miljömässigt
              bättre hanteringen av avfall i Spanien beror mer på EU:s krav
              än på människors och myndigheters medvetenhet om problemet. Utanför
              Spanien, där inte samma krav ställs, ser man sig kanske inte alls
              bunden av samma regler och återgår till tidigare, enkla sätt att
              bli kvitt sina sopor. Det krävs utbildning och en ökad medvetenhet
              för att få bukt med situationen.
            </seg>
          </u>
          <u>
            <seg>
              Utarbetandet av riktlinjer tenderar att ta tid, och innan de
              träder i kraft och faktiskt efterlevs tar det ännu längre tid.
              Jag är väldigt medveten om det, och det var just därför jag vände
              mig till vår svenska försvarsminister.
            </seg>
          </u>
          <u>
            <seg>
              Vi vet, både försvarsministern och jag, att i både FN och EU
              förs många diskussioner också informellt i korridoren, på lunchen
              etcetera som inte finns med på de ordinarie mötesordningarna.
              I de sammanhangen har försvarsministern möjlighet att faktiskt,
              helt informellt, tipsa den spanska försvarsministern om de problem
              deras bataljon förorsakar. Försvarsministern kan också tipsa sin
              spanska kollega om att en diskussion förts på plats och att civilbefolkningen
              fått löfte om förbättringar men att ingenting hänt trots detta.
            </seg>
          </u>
          <u>
            <seg>
              Jag hade kontakt med Wielma senast i dag via e-post. Hon är mycket
              angelägen om att hitta en lösning. Eventuellt sitter hon i Libanon
              och tittar på denna debatt just nu.
            </seg>
          </u>
          <u>
            <seg>
              Jag är säker på att de fortare hittar en lösning på problemet
              om det kommer påtryckningar på den spanska regeringen utifrån,
              som då på ett eller annat vis måste agera. Personligen har jag
              skickat frågan till den spanske ambassadören, och han har lovat
              att se vad han kan göra. Jag utgår från att det smäller högre
              om försvarsministern tipsar den spanska regeringen än om jag gör
              det.
            </seg>
          </u>
          <u>
            <seg>
              Jag har tagit kopia på brevet och har även med mig en projektplan.
              Wielma och hennes kamrater i Libanon har naturligtvis presenterat
              en lösning för att komma till rätta med problemet. Jag tänkte
              därför överlämna projektplanen och brevet samt ett par bilder
              till försvarsministern här i dag.
            </seg>
          </u>
          <u>
            <seg>
              Eftersom den första frågan fick ett mycket positivt svar skulle
              jag vilja återgå till min andra fråga. Finns det inte möjlighet
              för försvarsministern att på det informella planet försöka påverka
              den spanske försvarsministern eller någon annan som försvarsministern
              tycker verkar lämplig att tala med att ta tag i frågan?
            </seg>
          </u>
          <note type="speaker">
            Anf. 127 Försvarsminister STEN TOLGFORS (m):
          </note>
          <u>
            <seg>
              Fru talman! Låt mig säga att det är bra att Bodil Ceballos ställt
              denna interpellation för det ger anledning att ta upp frågorna
              för en vidare belysning. Jag vill gärna fortsätta på det spåret.
              Vi ska också försöka konkludera mer precisa slutsatser efter hand.
            </seg>
          </u>
          <u>
            <seg>
              Försvarsmakten har haft regeringens uppdrag att se över miljöskyddet,
              att se till att det beaktas vid internationella övningar och insatser.
              Man arbetar med verkställigheten av detta. Tills vidare bygger
              systemet på att miljökompetens kan avropas av det berörda förbandet
              hos Högkvarteret eller hos FOI. Systemet är dock ännu inte fullständigt.
              Bland annat saknas en sammanhållande funktion i Försvarsmaktens
              insatsledning. Jag utgår från att Försvarsmakten ser till att
              detta arbete snart blir klart.
            </seg>
          </u>
          <note>
            Med utgångspunkt i regeringens uppdrag om miljöskydd vid internationell
            verksamhet har Försvarsmakten tillsammans med kollegerna i Finland
            och USA utarbetat en miljöskyddshandbok, Environmental Guidebook
            for Military Operations . Även om boken ännu inte är fastställd
            av Försvarsmakten är den redan nu ett konkret stöd i arbetet med
            miljö- och hälsoskydd.
          </note>
          <u>
            <seg>
              Det finns en miljörådgivare i den nordiska stridsgruppen, placerad
              vid Operational Headquarters i London, som ska stödja chefen i
              miljöfrågor. Det gäller bland annat operativa frågor men också
              utbildning och information till personalen i den nordiska stridsgruppen.
              Den kommer att kunna använda denna miljöskyddshandbok, som utarbetats
              tillsammans med Finland och USA, längre fram.
            </seg>
          </u>
          <u>
            <seg>
              Handboken är en praktiskt inriktad vägledning i miljö- och skyddsfrågor.
              Den tar upp operativ planering och åtgärder före insats, åtgärder
              vid insats, åtgärder när personal och materiel byts roterar, som
              det heter på militärspråk och åtgärder även efter insats. Jag
              tror att den kommer att bli en viktig sak vid militära insatser
              i framtiden. Jag tror också att den kommer att vara en modell
              för liknande handböcker i andra delar av världen.
            </seg>
          </u>
          <u>
            <seg>
              Försvarsmaktens miljöarbete utgår från de av riksdagen fastställda
              16 miljökvalitetsmålen. Man har också miljöutbildning för både
              värnpliktiga och officerare. Jag lämnar gärna ytterligare material
              till Bodil kring detta för att visa hur det ser ut, för det är
              något som är på väg att komma fram, vilket jag tycker är bra.
            </seg>
          </u>
          <u>
            <seg>
              På regeringens uppdrag medverkar Försvarsmakten också i det internationella
              försvarsmiljöarbetet. Bland annat gäller det EU:s försvarsministrars
              inofficiella samarbete, det som kallas Defnet, och Rigainitiativet.
              Syftet med Defnet är att inom EU:s militära sektor diskutera EU-relaterade
              miljöfrågor. Rigainitiativet syftar till att stödja försvarsmiljöprojekt
              i Östersjöregionen. Tillsammans med Estland stöder Försvarsmakten
              också Georgien i att införa miljöledningssystem i dess försvarsmakt.
              Via Försvarsmakten stöder vi sedan ett par år dessutom det ukrainska
              försvaret med bland annat miljöledningssystem. Denna beskrivning
              ger jag för att visa att miljöfrågorna är något som alltmer uppmärksammas
              inom mitt politikområde, inte minst inom och av Försvarsmakten.
            </seg>
          </u>
          <u>
            <seg>
              När det gäller den specifika frågan vill jag säga att vi är aktiva
              i EU:s samarbete vad gäller att föra in miljöaspekter även i de
              militära diskussionerna. Den konkreta frågan tror jag dock hanteras
              bäst mellan de berörda parterna, det vill säga Spanien, som är
              det land som Bodil Ceballos adresserar, och de boende i det område
              där man opererar. Det är främst en fråga för dem att ta ansvar
              för i sin relation. När det däremot gäller de vidare mer principiella
              frågorna kan jag försäkra att Sverige är aktivt och tar upp dem
              i det europeiska samarbetet.
            </seg>
          </u>
          <note type="speaker">
            Anf. 128 BODIL CEBALLOS (mp):
          </note>
          <u>
            <seg>
              Fru talman! Jag betvivlar inte att Sverige går i bräschen för
              denna fråga. Det är mycket bra att vi gör det, och alla de synpunkter
              försvarsministern kommit med är väldigt positiva.
            </seg>
          </u>
          <u>
            <seg>
              Jag utgår från att miljöhandboken även tar upp avfallshanteringen,
              inte bara efter det att den militära insatsen är avslutad utan
              också under tiden den pågår.
            </seg>
          </u>
          <u>
            <seg>
              Civilbefolkningen har tagit kontakt med den spanska bataljonen
              och med bataljonerna överlag i området. Ändå har ingenting hänt.
              De har fått löfte om att det ska förändras, men ingenting händer.
              När det gäller miljöfrågor tror jag därför att det vore bra om
              Sverige, som håller fanan högt, utvidgade sitt område för att
              sprida denna kunskap också till andra länder. Spanien skulle förmodligen
              behöva den hjälpen.
            </seg>
          </u>
          <u>
            <seg>
              Politik är inte bara att skriva motioner, att ställa interpellationer
              i riksdagen och att rösta. Vi vet att det mesta som vi gör i riksdagen
              tar tid innan det får genomslag. Men politik är också allt det
              andra som vi gör möjligheten att påverka, skapa opinion etcetera.
              Jag menar att vi i politiken måste vara konstruktiva. Vi måste
              hitta nya lösningar och nya vägar framåt. Ibland måste vi lobba
              för saker och ting och ta kontakt med människor som vi kanske
              inte vanligtvis tar kontakt med.
            </seg>
          </u>
          <u>
            <seg>
              För försvarsministerns del skulle det vara mycket lätt att ta
              kontakt med den spanske försvarsministern vid ett EU-möte och
              tala om att vi blivit uppmärksammade på situationen och att det
              vore bra om de rättade till problemet. Jag kan naturligtvis skriva
              honom ett brev; jag har inga problem med det. Jag skriver gärna
              brev till den spanske försvarsministern, men jag tror inte att
              det tas på lika stort allvar om jag gör det som om försvarsministern
              gör det. Mitt ord är inte alls lika tungt i sammanhanget som en
              svensk ministers.
            </seg>
          </u>
          <u>
            <seg>
              Jag skulle vilja återkomma till frågan om det inte finns någon
              som helst möjlighet för försvarsministern att i de mer informella
              sammanhangen ta upp frågan eller komma med någon annan konstruktiv
              lösning. Vem skulle man annars ta upp den med? Ska man vända sig
              till FN i New York? Ska man vända sig till EU-parlamentet? Ska
              man vända sig till någon annan? Vem ska man adressera för att
              få frågan fortare löst? Det är vad människorna efterfrågar i Libanon,
              för de lider av denna doft och av känslan av att de kan bli sjuka.
            </seg>
          </u>
          <note type="speaker">
            Anf. 129 Försvarsminister STEN TOLGFORS (m):
          </note>
          <u>
            <seg>
              Fru talman! Jag gick igenom perspektiven i det svenska miljöarbetet.
              Jag talade om åtgärder före, under och efter insats. Den konkreta
              sak som Bodil tar upp kan jag inte döma av, vare sig hit eller
              dit. Det är en fråga där Spanien är ansvarigt för sitt agerande.
              Om det är en FN-insats är också FN berört av frågan. Det är inte
              upp till den svenske försvarsministern att döma av dem.
            </seg>
          </u>
          <u>
            <seg>
              Däremot berättar jag gärna vidare om de strukturer som finns
              och det mer strukturerade arbete som vi gör på miljöområdet vad
              gäller internationella insatser. Som jag nämnde föreslog Sverige
              redan 2006 att EU skulle ta fram riktlinjer för miljö- och hälsoskydd
              i internationella insatser och vi fick positiv respons av Javier
              Solana. Han skrev till Sverige att ministerrådssekretariatet skulle
              utarbeta ett underlag och därvid beakta det svenska förslaget.
              Tyvärr har det inte hänt så mycket som vi hade hoppats. Sverige
              har tryckt på. Vi har också hänvisat till Solanas löfte men hittills
              utan tillräcklig framgång.
            </seg>
          </u>
          <u>
            <seg>
              Jag tror att det är viktigt att få fram gemensamma EU-riktlinjer
              för verksamheten eftersom vi har ambitionen att öka de internationella
              insatserna på gemensam nivå. För att då öka trovärdigheten måste
              miljöfrågorna stärkas i det perspektivet. Det är också viktigt
              att alla EU-ledda insatser sker på ett likartat sätt, oavsett
              vilka EU-stater som deltar i en viss insats och oavsett var i
              världen den äger rum.
            </seg>
          </u>
          <u>
            <seg>
              Vi kommer nu att informera ministerrådssekretariatet om den svensk-finsk-amerikanska
              miljöskyddshandboken och hoppas att den kan bli en bra grund och
              ge ett bra stöd i arbetet med gemensamma EU-riktlinjer.
            </seg>
          </u>
          <u>
            <seg>
              Även på den globala nivån utarbetas riktlinjer för miljö- och
              hälsoskydd vid FN-ledda insatser. Det görs då förstås av FN. Experter
              från svenska FOI medverkar i det arbetet. Det är jättebra.
            </seg>
          </u>
          <u>
            <seg>
              Även Nato har sedan tidigare en standard för miljö- och hälsoskydd
              vid militär verksamhet. Standarden behandlar bland annat miljökompetens
              på olika nivåer inom förbanden och utbildning som sker innan insats.
              Den standarden bedömer vi ligger väl i linje med den svenska inriktningen.
            </seg>
          </u>
          <u>
            <seg>
              Det är den sortens arbete som regeringen gör. Vi försöker få
              på plats bra strukturer baserade på bra kunskap och förtänksamhet
              i miljöfrågorna också vid internationella insatser. Däremot kan
              jag inte döma av den specifika situation som Bodil Ceballos pekar
              på. Jag kan bara säga att vid en FN-insats är det en fråga där
              FN är delansvarig, men det är också en fråga för det land som
              Bodil Ceballos talar om. Men jag dömer inte av den frågan. Jag
              skapar, så gott vi kan, delaktighet i att arbeta fram bra strukturer
              för miljöarbetet på de nivåer där Sverige deltar.
            </seg>
          </u>
          <note type="speaker">
            Anf. 130 BODIL CEBALLOS (mp):
          </note>
          <u>
            <seg>
              Fru talman! Då tolkar jag det som att försvarsministern gör vad
              han kan i den roll han har. Då får jag göra vad jag kan i den
              roll jag har. Jag kommer som oppositionspolitiker och miljöpolitiker
              att i stället skriva ett brev till den spanske försvarsministern
              och påtala situationen. Jag kan göra det i min roll.
            </seg>
          </u>
          <u>
            <seg>
              Jag tänkte tacka ja till att få miljöhandboken som ministern
              erbjöd alldeles nyss. Sedan tänkte jag visa några av de bilder
              jag har fått från Libanon. Försvarsministern ska få med sig bilderna.
              Här finns en av bilderna där man tydligt ser eldning av sopor,
              och här finns en bild av spridningen av röken i området. Det är
              naturligtvis inte hälsosamt för människor att vistas i denna rök.
            </seg>
          </u>
          <u>
            <seg>
              Jag har också kopierat rapporten som Wielma i Libanon har skickat
              till mig om hur de vill lösa problemet. De har lämnat förslag
              till de lokala representanterna för den spanska FN-bataljonen.
              Då vet försvarsministern vad vi har pratat om.
            </seg>
          </u>
          <u>
            <seg>
              Det arbete som pågår är viktigt. Åtminstone för framtiden kommer
              vi att få en bättre hantering av miljö- och hälsoskyddsfrågorna
              när det gäller våra militära insatser utomlands. Eftersom vi är
              medlemmar i FN och EU är det också ett ansvar för oss att se till
              att andra länder sköter sig. Därför tycker jag att försvarsministern
              har ett ansvar att trycka på i frågan, även om det inte är den
              vanliga normala vägen att arbeta. Men jag tror att politiken måste
              vara konstruktiv och att vi måste hitta nya vägar och nya sätt
              framöver.
            </seg>
          </u>
          <u>
            <seg>
              Jag vill ändå tacka för svaret. Mycket av det var positivt, men
              i det konkreta fallet kan jag inte lova Wielma någon direkt hjälp
              i det här läget.
            </seg>
          </u>
          <note type="speaker">
            Anf. 131 Försvarsminister STEN TOLGFORS (m):
          </note>
          <u>
            <seg>
              Fru talman! Det här utvecklar sig mer och mer till att bli en
              internpostövning där Bodil och jag överlämnar ömsesidigt intressant
              material till varandra. Det är bra. Jag lovar att departementet
              gärna ska sända över ytterligare underlag till Bodil om gällande
              miljöfrågor i internationella insatser. Det är en viktig fråga
              för oss.
            </seg>
          </u>
          <u>
            <seg>
              Jag är glad att Miljöpartiet välkomnar de initiativ som regeringen
              tar i sammanhanget. Jag vill också gärna nämna i mitt avslutningsanförande
              att miljöförändringar, klimatfrågor och konkurrens om en bristande
              naturresursbas är något som kan orsaka konflikter och försvåra
              att de löses. Det kan till exempel gälla vattenfrågor. Det här
              är något som Försvarsberedningen i bred enighet lyfte fram i rapporten
              förra året. Miljöfrågorna har i vidaste mening bäring på också
              mitt politikområde.
            </seg>
          </u>
          <u>
            <seg>
              Vi håller nu på att ta fram en svensk strategi för miljö och
              säkerhet i försvars- och utrikespolitiken. Vi samarbetar då inte
              minst med FOI. Ett underlag i det arbetet är FOI:s rapport Miljösäkerhet
              En översikt . Den redovisar miljörelaterade säkerhetsfrågor i
              internationell politik och också i svensk politik. Under våren
              2008, kan jag också nämna för interpellanten, kommer Försvarsmakten
              att ha ett försvarssektorsgemensamt seminarium som kommer att
              heta Försvarssektorns klimatdag. Det är mycket på gång, och jag
              noterar med glädje att Bodil uttalar intresse för detta. Vi ska
              också försöka bistå med material, både i perspektivet att miljö-
              och klimatfrågor kopplas ihop med säkerhetsarbetet i allmänhet
              och att beskriva vad Sverige faktiskt gör på den internationella
              arenan. I det konkreta ärendet har jag fullt förtroende för att
              Bodil Ceballos kommer att författa sina brev på ett konstruktivt
              och bra sätt.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2007/08:273 om FN:s resolution 1325
          </note>
          <note type="speaker">
            Anf. 132 Försvarsminister STEN TOLGFORS (m):
          </note>
          <u>
            <seg>
              Fru talman! Kerstin Lundgren har frågat mig följande.
            </seg>
          </u>
          <u>
            <seg>
              Låt mig inleda med att den svenska regeringen ser det arbete
              som bedrivs på olika nivåer, globalt, regionalt och nationellt,
              vad gäller genomförande av FN:s resolution 1325 om kvinnor, fred
              och säkerhet som prioriterat både ur ett försvarsperspektiv och
              ur ett säkerhets- och utvecklingsperspektiv.
            </seg>
          </u>
          <u>
            <seg>
              Jag håller med interpellanten om att de internationella insatser
              som Sverige genomför, med successivt ökade ambitioner, blir mer
              effektiva och får ett större genomslag om vi och andra länder
              som genomför internationella insatser arbetar utifrån resolutionens
              principer.
            </seg>
          </u>
          <u>
            <seg>
              Därför understryks principerna i bland annat styrdokument som
              myndigheternas regleringsbrev. Det finns exempelvis i Försvarsmaktens
              regleringsbrev mål som innebär att kvinnor och män ska ges samma
              förutsättningar att nyttja resultaten från forskning och teknikutveckling.
              I förlängningen, och kanske mer konkret, kan det till exempel
              handla om utrustning som används vid internationell tjänstgöring.
            </seg>
          </u>
          <u>
            <seg>
              Jag vill också nämna att för närvarande utarbetas en nationell
              strategi om internationella fredsfrämjande insatser, och i detta
              dokument framhålls att andelen kvinnor som deltar i svenska bidrag
              till internationella fredsfrämjande insatser och krishanteringsinsatser
              ska öka i enlighet med FN-resolutionen.
            </seg>
          </u>
          <u>
            <seg>
              I regleringsbreven för 2008 för Försvarsmakten och Statens räddningsverk
              finns bland annat återrapporteringskrav som berör resolutionen
              och på vilket sätt ett jämställdhetsperspektiv integrerats i den
              insatsverksamhet som de båda myndigheterna utför.
            </seg>
          </u>
          <u>
            <seg>
              De återrapporteringskrav som finns i exempelvis myndigheternas
              regleringsbrev följs upp och utvärderas av Regeringskansliet när
              till exempel årsredovisning och budgetunderlag inkommer. Jag ser
              det även som naturligt att departementet har en löpande dialog
              med myndigheterna för att i möjligaste mån följa utvecklingen
              på detta område liksom på andra områden.
            </seg>
          </u>
          <u>
            <seg>
              Den 6 december förra året hade samarbetsprojektet Genderforce
              sin slutkonferens där bland annat resultaten av tre års arbete
              och rekommendationer inför framtiden presenterades på en slutkonferens
              där bland annat regeringen deltog genom min kollega biståndsminister
              Gunilla Carlsson.
            </seg>
          </u>
          <u>
            <seg>
              Inom Regeringskansliet har Utrikesdepartementet ett sammanhållande
              ansvar vad gäller den svenska handlingsplanen för resolution 1325.
              Under ledning av biståndsminister Gunilla Carlsson har regeringen
              nu påbörjat ett arbete med att se över hur handlingsplanen genomförts
              och att diskutera hur man kan säkerställa ett så effektivt och
              fullödigt genomförande som möjligt, inklusive i utvecklingssamarbetet.
              Med anledning av detta kallade Utrikesdepartementet till ett möte
              som genomfördes den 16 januari i går med berörda departement,
              myndigheter och frivilligorganisationer. Syftet med mötet var
              att informera varandra och diskutera eventuella framtida initiativ.
              Riksdagsledamöter hade också bjudits in och deltog i mötet.
            </seg>
          </u>
          <u>
            <seg>
              Som jag nämnde inledningsvis finns det kopplingar mellan försvars-,
              säkerhets- och utvecklingsfrågorna när det gäller FN:s resolution
              1325. Jag är övertygad om att vi kan utveckla dessa kopplingar
              ytterligare i vårt gemensamma arbete tillsammans med myndigheter,
              organisationer och även andra aktörer framgent.
            </seg>
          </u>
          <note type="speaker">
            Anf. 133 KERSTIN LUNDGREN (c):
          </note>
          <u>
            <seg>
              Fru talman! Tack, statsrådet, för svaret på interpellationen!
              Resolution 1325 har stor betydelse när det gäller att kunna nå
              alla som är berörda i kris- och krigssituationer. Vi ska kunna
              leva upp till att möta hela befolkningen, och inte bara halva,
              och hitta hållbara lösningar.
            </seg>
          </u>
          <u>
            <seg>
              Fru talman! 1325 landade här i Sverige i form av en treårig handlingsplan
              som löper ut nu innevarande år. Det är viktigt att fortlöpande
              följa upp olika delar av den handlingsplanen. Statsrådet och Försvarsdepartementet
              är bara en del av helheten. Många andra, departement och andra,
              har också sitt ansvar i sammanhanget precis som statsrådet säger.
            </seg>
          </u>
          <u>
            <seg>
              Vi har all anledning, fru talman, att vara positiva till det
              möte som statsrådet talar om, nämligen det som leddes av Gunilla
              Carlsson i går i Utrikesdepartementet. Det var ett positivt möte,
              och det var en positiv närvaro. Jag var en av de riksdagsledamöter
              som deltog och lyssnade på många olika aktörer som gav uttryck
              för just detta vikten av att gå vidare och vikten av att utvärdera
              men också vikten av att hitta smarta lösningar framöver.
            </seg>
          </u>
          <u>
            <seg>
              Fru talman! Det är intressant att se Försvarsdepartementet och
              det ansvarsområde som statsrådet jobbar med. Här har man tagit
              ett stort ansvar genom det treåriga projektet Genderforce, som
              har haft betydelse för försvarets beredskap och försvarets förmåga
              på området. Det har varit ett bra samarbetsprojekt. Jag tycker
              att många vittnar om det. Även om jag inte har sett någon slutsummering
              av det har jag hört många sådana signaler.
            </seg>
          </u>
          <u>
            <seg>
              Det är viktigt att man utifrån ett sådant projekt, som är lite
              grann av en banbrytare, säkrar information och kunskap genom utvärdering
              på ett bra sätt. Då, fru talman, är jag inte alldeles övertygad
              om att det räcker att se till att man följer upp det hela i form
              av budget, mål och fortlöpande dialoger. Frågan är om man behöver
              göra någonting mer för att säkerställa att det här inte blir en
              enda svala som flög utan att det finns något fortlöpande. Man
              ska dra nytta av den erfarenhet och de insatser som man verkligen
              har gjort.
            </seg>
          </u>
          <u>
            <seg>
              I en konkurrensutsatt situation är det många som kämpar om resurser
              och utrymme. Om Sverige ska kunna ta en ledande roll för arbetet
              också på den internationella arenan för fred och säkerhet är det
              viktigt att vi får in de perspektiv som Genderforce öppnade dörren
              för i det fortsatta arbetet.
            </seg>
          </u>
          <u>
            <seg>
              Därför undrar jag, fru talman, om statsrådet ser något särskilt
              arbete framför sig för att fånga upp kunskap från Genderforceprojektet
              och föra den vidare.
            </seg>
          </u>
          <note type="speaker">
            Anf. 134 BODIL CEBALLOS (mp):
          </note>
          <u>
            <seg>
              Fru talman! Jag läste svaret nu när jag kom in i kammaren och
              gör då en del reflexioner. Min första reflexion är att vi i Sverige
              har en politik för global utveckling som vi alla står bakom. Den
              omfattar alla politikområden. Ändå är det naturligtvis inte så
              lätt att få det här att omfatta eller få lika stort genomslag
              i alla olika delar. Men man kan göra det i ett antal delar; allt
              som har med utrikespolitik, försvar, bistånd, migration etcetera
              att göra hör nära samman med detta.
            </seg>
          </u>
          <u>
            <seg>
              Jag var till exempel på mötet i går, och jag tycker att det som
              Gunilla Carlsson tog upp var positivt. Det handlade om att man
              eventuellt skulle använda resolution 1325 som bas i arbetet i
              Kongo. Jag tror att vi alla kände ungefär likadant. Kerstin var
              också där. Det var ett positivt möte.
            </seg>
          </u>
          <u>
            <seg>
              Men nu när jag läser svaret börjar jag bli lite orolig. Jag tänker:
              Jaha, är det här ännu en del i att försöka flytta över delar av
              biståndspengarna? Ska man få de militära insatserna betalda från
              biståndet? Vi har fört många sådana diskussioner under det år
              som har gått. Många av oss har upplevt att det hela tiden pågår
              någon form av försök att flytta biståndspengar till militära insatser.
              Det är egentligen det som jag vill ha ett svar från försvarsministern
              på. Är jag helt ute och cyklar i den frågan? Ska man inte ta några
              pengar från biståndet till militären?
            </seg>
          </u>
          <note type="speaker">
            Anf. 135 Försvarsminister STEN TOLGFORS (m):
          </note>
          <u>
            <seg>
              Fru talman! Låt mig säga till Kerstin Lundgren att jag tycker
              att det här är ett väldigt viktigt område. Det här är frågor som
              måste in i verksamhetens kärna. Det är inte en fråga bara för
              särskilda projekt eller en fråga som handlar om några, men inte
              alla, aktörer och som finns vid sidan av den löpande ordinarie
              verksamheten.
            </seg>
          </u>
          <u>
            <seg>
              Låt mig berätta om min egen ingång i detta. Jag höll ett linjetal
              om försvarspolitiken i Sälen häromdagen där jag utvecklade detta.
              Jag har inte samma tid nu, men jag vill bara säga att internationella
              insatser syftar till att värna svenska värden och intressen. Därför
              är vårt agerande på plats centralt. Det är genom vårt agerande
              på plats vi visar vilka värden vi vill exportera.
            </seg>
          </u>
          <u>
            <seg>
              Jag vill påstå att Sverige har en unik ställning när det gäller
              värdegrundsfrågor i försvarspolitiken. Vi har så klart en demokratiskt
              styrd försvarsmakt med ett medvetet arbete för moderna värderingar
              och attityder. Men detta värdegrundsarbete har också en betydande
              operativ poäng som inte har belysts tillräckligt. Försvarsmaktens
              värdegrundsarbete bidrar nämligen till att minska hotbilden vid
              internationella insatser och till att öka möjligheten att fullgöra
              uppdraget.
            </seg>
          </u>
          <u>
            <seg>
              Vi behandlar, och ska behandla, civilbefolkningen väl vilket
              hindrar upptrappningen av konflikter och gör det svårare att definiera
              oss som fiender. Men det bidrar också till möjligheten att lösa
              den militära uppgiften och till att öka vår egen säkerhet på plats.
              Ett tydligt exempel är att tips från civila kan förhindra skador
              och i värsta fall dödsfall. I Afghanistan är hotet från hemmagjorda
              bomber och minor ett exempel. De tipsar oss nu om var dessa finns,
              vilket räddar svenska liv. Varför? Jo, därför att vi har en bra
              relation. Varför har vi det? Därför att vi har ett bra bemötande.
              Varför har vi det? Därför att värdegrundsarbetet på hemmaplan
              är förankrat, och måste bli ännu mer förankrat.
            </seg>
          </u>
          <u>
            <seg>
              Förutom bra värderingar är utvecklingsinsatser viktiga för att
              kunna genomföra insatser med civilbefolkningen och inte mot, som
              en del andra länder kan tänkas göra.
            </seg>
          </u>
          <u>
            <seg>
              Det är likaså mycket viktigt att fler kvinnor finns med i internationella
              insatser. Förutom den kompetens som de bidrar med, som är viktig
              nog, ger detta tillgång till den halva av civilbefolkningen som
              vi annars inte skulle nå.
            </seg>
          </u>
          <u>
            <seg>
              Detta är min ingång i de frågor som Kerstin Lundgren i dag belyser.
              Jag tror att vi mer måste beskriva att detta har en praktisk effekt
              och en betydelse i verkligheten. Detta är inte politisk teori,
              utan det har konkret betydelse.
            </seg>
          </u>
          <u>
            <seg>
              I den insatsspecifika verksamheten kan en högre andel kvinnor
              leda till ökad effektivitet när det gäller minröjning. Man kan
              få information genom att tala med kvinnor och flickor. Sökoperationer,
              till exempel kroppsvisitering av kvinnor eller samtal, är omöjliga
              utan att man har kvinnor på plats. Patrullering kan ha en lugnande
              effekt. Vi får mer och bättre kontakt med hela lokalbefolkningen.
            </seg>
          </u>
          <u>
            <seg>
              Ett gott exempel på vikten av kvinnlig personal i internationella
              insatser är just ISAF-styrkan i Afghanistan. Där har vi haft ett
              military observation team , Juliet, som enbart bestod av kvinnor.
              Teamets förmåga att skapa kontakt och få information från kvinnorna
              inom lokalbefolkningen möjliggör en helt annan bredd i informationsinhämtning
              och förståelse för situationen på plats. Det ger i sin tur ökad
              kvalitet i den operativa verksamheten när det gäller att klara
              att utföra de angivna uppgifterna och öka säkerheten också för
              de egna styrkorna. Det stöder också allt det som Kerstin Lundgren
              talade om, fru talman, i form av FN-resolutionen 1325.
            </seg>
          </u>
          <u>
            <seg>
              Det handlar alltså inte om att vara politiskt korrekt. Det handlar
              för det första om att det är rätt och för det andra om att det
              har en betydande operativ effekt för insatsen.
            </seg>
          </u>
          <note type="speaker">
            Anf. 136 KERSTIN LUNDGREN (c):
          </note>
          <u>
            <seg>
              Fru talman! Jag tycker att det värmer när man hör statsrådet
              tala så engagerat om att detta verkligen handlar om att kunna
              utföra sitt uppdrag på ett bra sätt. Insikten verkar vara alldeles
              uppenbar, åtminstone i mina öron, fru talman: Det krävs mer än
              bara ett projekt. Det krävs, som statsrådet sade, att detta genomsyrar
              hela organisationen och att det finns på plats ute i verkligheten.
            </seg>
          </u>
          <u>
            <seg>
              Jag delar helt statsrådets bedömningar när det gäller vikten
              av värdegrundsarbetet och vikten av att kunna lösa uppgifter.
              Och då handlar det inte bara om halva befolkningen, utan ibland
              är det mer än halva befolkningen vi talar om, som inte annars
              berörs eller som känner sig ställda vid sidan om.
            </seg>
          </u>
          <u>
            <seg>
              Fru talman! En annan viktig sak är barnsoldater, som vi också
              möter i många delar av världen. Det är också en del av arbetet
              med resolutionen som, från min utgångspunkt, inte handlar om politisk
              korrekthet utan om insikt i FN-systemet om att man måste fånga
              upp detta för att man ska kunna klara det uppdrag som vi har,
              nämligen att minska hot och jobba för fred, säkerhet och utveckling.
              Det är målet.
            </seg>
          </u>
          <u>
            <seg>
              Mot den bakgrunden hoppas jag också att försvarsministern är
              lika engagerad i samtalen med sina kolleger inom EU-systemet.
              Det framgick inte minst i går på den träff som statsrådet Gunilla
              Carlsson hade att här är det, som så ofta, mest män som planerar.
              Det är mest män som deltar och bygger upp strukturer. Eftersom
              systemet ser lite annorlunda ut i EU-sammanhang än i FN-sammanhang
              har det svenska inflytandet inte möjlighet att riktigt nå fram.
              Här är det viktigt att vi tar vara på våra erfarenheter och den
              kunskap som vi har och för den vidare in i EU-systemet. Det är
              vårt ansvar att se till att EU också blir bättre på att fullgöra
              sina uppdrag ute i världen om vi verkligen tar fasta på att hela
              befolkningen måste kunna nås. Det är viktigt att kvinnor finns
              med i ledande ställning och också i de uppdrag som EU tar på sig
              ute världen.
            </seg>
          </u>
          <note type="speaker">
            Anf. 137 BODIL CEBALLOS (mp):
          </note>
          <u>
            <seg>
              Fru talman! Jag fick inte något svar på min fråga, men jag kanske
              ställde den klumpigt. Jag vet inte. Jag oroar mig när jag läser
              det här svaret. Interpellationen är ställd till försvarsministern,
              och det handlar om ett genusperspektiv i styrdokument som styr
              Försvarsmaktens och Statens räddningsverks internationella insatser
              och inte annat utvecklingsarbete inom biståndet etcetera. Jag
              frågar mig om det håller på att ske en sammanblandning av ett
              slag som inte borde ske. Det är därför jag blir lite orolig när
              jag läser svaret och att det är biståndsministern som ansvarar
              för att se över handlingsplanen.
            </seg>
          </u>
          <u>
            <seg>
              Det förebyggande konfliktarbetet är naturligtvis en del av det
              utvecklingssamarbete vi bedriver. Men att få en större andel kvinnor
              i våra internationella militära insatser har ingenting med det
              förebyggande arbetet att göra. Det förebyggande arbetet kan mycket
              väl hamna under det gängse utvecklingssamarbetet men inte det
              som är militära insatser. Jag skulle vilja få ett svar på om det
              förs sådana diskussioner.
            </seg>
          </u>
          <u>
            <seg>
              Sedan vill jag tipsa försvarsministern om en sak också. I den
              tidigare diskussionen föreslog jag att försvarsministern skulle
              tipsa försvarsministern i Spanien för att man ska kunna rädda
              människor från cancer. Det var inte aktuellt, men i den här diskussionen
              pratade du bland annat om att tips från civila kan rädda liv.
              Jag menar att ett tips från försvarsministern till en annan försvarsminister
              också kan rädda liv.
            </seg>
          </u>
          <note type="speaker">
            Anf. 138 Försvarsminister STEN TOLGFORS (m):
          </note>
          <u>
            <seg>
              Fru talman! Nu avser jag att i denna interpellationsdebatt diskutera
              den interpellation som har ställts till mig av respekt för Kerstin
              Lundgren och hennes tid och insats.
            </seg>
          </u>
          <u>
            <seg>
              Fru talman! Först vill jag säga att jag tycker att det som Kerstin
              tog upp var klokt. Jag vill hänvisa till det linjetal jag höll
              i Sälen. Jag försökte bland annat dra ut riktningen för de här
              frågorna. Ett förslag som jag lade fram där, och som också mycket
              påverkar det som Kerstin Lundgren tar upp, är att vi måste notera
              att det alltmer handlar om att tankens kraft är central när försvaret
              rekryterar för framtiden.
            </seg>
          </u>
          <u>
            <seg>
              I dag handlar det om värnpliktiga, och i morgonen sker det mer
              på frivillig grund. Det sker redan i dag på frivillig grund när
              det gäller internationella insatser. Det handlar om tankens kraft
              och allt mindre om muskelkraft. Det gör att jag tror att vi har
              anledning att se över befattningsbeskrivningarna för det Försvarsmakten
              rekryterar till. Om de är föråldrade, om det ligger kvar krav
              på fysisk förmåga som inte längre är motiverade, stänger det ute
              inte minst många kvinnor men även andra killar som kan vara intresserade
              av att tjänstgöra, gå grundutbildning och delta i internationell
              tjänst. Det är ett konkret förslag som jag också lanserade i Sälen
              för att förbättra rekryteringsgrunden, ytterst också för internationella
              insatser.
            </seg>
          </u>
          <u>
            <seg>
              Fru talman! Med anledning av Bodil Ceballos frågor vill jag säga
              att det finns anledning för oss att mycket bättre än förut koppla
              ihop olika politikområden. Om vi inte kopplar den militära insatsen
              till utvecklingsinsatser och till att stärka länders egna arméer
              eller poliser kommer vi hamna i en situation där vi aldrig kommer
              ur vissa länder. Tanken är att vi ska göra en insats. Med militära
              medel ska vi skapa en grund för fred, men då måste vi fylla på
              med att stärka den egna säkerhetsstrukturen så att landet självt
              kan ta över ansvaret för säkerheten, utbilda poliser och militärer.
              Det handlar också om utvecklingsinsatser för att förhindra att
              ett land återkommande faller tillbaka i krig och konflikter. Detta
              måste kopplas ihop mycket bättre.
            </seg>
          </u>
          <u>
            <seg>
              Och så sker också alltmer från svensk sida. I Afghanistan har
              vi förvisso militära insatser, men vi har också ett civilt utvecklingsarbete
              där vi fokuserar alltmer på de norra delarna av landet där Sverige
              redan är aktivt. Detta är centralt för fred. Bara en militär insats
              kan inte skapa en långsiktig grund för en fredlig utveckling i
              landet. Vi måste göra alla tre sakerna samtidigt.
            </seg>
          </u>
          <u>
            <seg>
              Vi ska också bidra till att stärka kvinnors situation i samband
              med konflikter. Det ska vi titta mer på i alla de dokument vi
              tar fram framöver. Ett exempel där vi redan har gjort det är den
              proposition som riksdagen behandlade om en svensk insats i Darfur,
              Unamid. Även om den insatsen tyvärr inte blev av står det där
              uttryckligen: Sverige ska som aktiv deltagare i den fredsfrämjande
              verksamheten stödja och påskynda ansträngningarna att fullt ut
              genomföra säkerhetsrådets resolution 1325 om kvinnor, fred och
              säkerhet.
            </seg>
          </u>
          <u>
            <seg>
              Detta stod i den proposition som riksdagen behandlade. Nu blir
              insatsen dessvärre inte av, men det beror verkligen inte på Sverige.
              Det beror på att Bashir och Sudan blockerar svensk-norskt deltagande.
              Men regeringens ambition när det gäller resolution 1325 var tydligt
              uttryckt där.
            </seg>
          </u>
          <u>
            <seg>
              Ett annat exempel som riksdagen så småningom kommer att behandla
              är integreringen av 1325 i den nationella strategin för svenskt
              deltagande i internationella freds- och säkerhetsfrämjande insatser.
              Där kommer det att finnas en målsättning uttryckt om att öka andelen
              kvinnor som deltar i det svenska bidraget i internationella insatser
              i enlighet med 1325.
            </seg>
          </u>
          <u>
            <seg>
              Det handlar om att vi här hemma bidrar till att fler kvinnor
              rekryteras till insatser och om att kvinnor bland lokalbefolkningen
              i insatsområdet och deras organisationer blir delaktiga i olika
              processer.
            </seg>
          </u>
          <note type="speaker">
            Anf. 139 KERSTIN LUNDGREN (c):
          </note>
          <u>
            <seg>
              Fru talman! Tack än en gång, statsrådet! Jag kan bara i stora
              delar instämma i det som sägs. Jag hoppas verkligen att det också
              finns en vilja att följa upp att det verkligen leder framåt. Ett
              av politikens dilemman är väl att vi har lätt för att fatta beslut
              men svårare att följa upp dem och se om vi verkligen är på väg
              åt rätt håll. Jag vill skicka med att det är viktigt att säkerställa
              att vi inte bara har planer utan att vi också ser till att planer
              följs upp. Det gäller inte bara en gång, utan det är viktigt att
              följa upp de planer som finns. Det ger också en bild till dem
              som jobbar med olika frågor i vardagen att detta inte bara är
              någonting som gäller för stunden utan att det är någonting som
              jobbas långsiktigt med. Det är oerhört viktigt.
            </seg>
          </u>
          <u>
            <seg>
              Fru talman! Med anledning av min meddebattörs frågeställningar
              kan jag bara konstatera att redan 2004, när Miljöpartiet var med
              i regeringsunderlaget, tillsattes den här särskilda arbetsgruppen
              under ledning av Utrikesdepartementet. Den ledningen har alltså
              funnits rätt länge.
            </seg>
          </u>
          <u>
            <seg>
              Jag uppfattar att Gunilla Carlssons möte var en del av det arbete
              som redan har legat ute.
            </seg>
          </u>
          <u>
            <seg>
              Fru talman! Jag vill tacka statsrådet för svaret och önska lycka
              till i arbetet. Vi kommer att granska den nationella handlingsplanen
              för det internationella arbetet. Jag hoppas att statsrådet tar
              med den här diskussionen när han möter sina kolleger inom ramen
              för EU:s arbete på det här området.
            </seg>
          </u>
          <note type="speaker">
            Anf. 140 Försvarsminister STEN TOLGFORS (m):
          </note>
          <u>
            <seg>
              Fru talman! Det bästa som Kerstin Lundgren sade här var: in i
              vardagen. Jag tror att det är nyckeln för att det här ska bli
              mer än politiska ord. Det måste omsättas i verkligheten. Då ska
              det in i vardagen. Det ska inte bara finnas i deklarationen, utan
              inne i vardagen. Det är dit vi ska syfta.
            </seg>
          </u>
          <u>
            <seg>
              Avslutningsvis ska jag nämna något av det som Sverige gör.
            </seg>
          </u>
          <u>
            <seg>
              Vi har en nationell handlingsplan. Regeringskansliet arbetar
              med att samla erfarenheter och idéer för att utveckla det svenska
              agerandet och vår handlingsplan genom att samla nationella aktörer.
              Det skedde, som flera här refererat till, i form av det möte som
              var i går. Sverige var för övrigt ett av de första länderna som
              antog en nationell handlingsplan.
            </seg>
          </u>
          <u>
            <seg>
              Försvarsmakten genomförde ett pilotprojekt under 2006 i form
              av det militära observatörsteam som kallas Juliet, och som helt
              bestod av kvinnor, inom ramen för det vi gör i Afghanistan. Det
              är inte helt färdigutvärderat, såvitt jag förstår.
            </seg>
          </u>
          <u>
            <seg>
              Den nordiska stridsgruppen som just nu står i beredskap inkluderar
              två tjänster som jämställdhetsrådgivare. Det 1325-arbete som sker
              inom Försvarsmakten, Högkvarteret och andra myndigheter är också
              viktigt. Både Försvarsmakten och Räddningsverket har under tre
              år varit aktiva i det projekt som flera har talat om här, nämligen
              Genderforce där myndigheterna tillsammans med polisen, Kvinna
              till Kvinna, Lottorna och Officersförbundet har arbetat för att
              förbättra arbetet med kvinnor i katastrof- och konfliktområden.
              Vi undersöker möjligheten att utveckla arbetet med MOT-teamen
              utifrån erfarenheten av Juliet tillsammans med Norge.
            </seg>
          </u>
          <u>
            <seg>
              Vi har bidragit med jämställdhetsrådgivare till olika internationella
              insatser, och arbetet med resolutionen sker inte minst också inom
              utvecklingssamarbetet.
            </seg>
          </u>
          <u>
            <seg>
              För mig som försvarsminister är det viktigt att vidga diskussionen
              och inte låta det handla enbart om 1325 för sig utan, som Kerstin
              Lundgren sade, få arbetet att gå in i vardagen och visa varför
              det är viktigt att så sker.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 januari
          </note>
          <note>
            Patrik Björck
          </note>
          <note>
            Hans Linde
          </note>
          <note>
            Kurt Kvarnström
          </note>
          <note>
            Peter Hultqvist
          </note>
          <note>
            Jan-Olof Larsson
          </note>
          <note>
            Peter Hultqvist
          </note>
          <note>
            den 17 januari
          </note>
          <note>
            Lars Johansson
          </note>
          <note>
            Siv Holma
          </note>
          <note>
            Lars Johansson
          </note>
          <note>
            Kent Persson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 22 januari.
          </note>
          <note>
            17 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 16 januari
          </note>
          <note>
            Birgitta Ohlsson
          </note>
          <note>
            Fredrik Malm
          </note>
          <note>
            Finn Bengtsson
          </note>
          <note>
            Krister Örnfjäder
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 22 januari.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 16 januari
          </note>
          <note>
            Veronica Palm
          </note>
          <note>
            Christer Adelsbo
          </note>
          <note>
            Christer Adelsbo
          </note>
          <note>
            Lars U Granberg
          </note>
          <note>
            Hans Olsson
          </note>
          <note>
            Britta Rådström
          </note>
          <note>
            Hans Olsson
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Carina Hägg
          </note>
          <note>
            Marie Engström
          </note>
          <note>
            Berit Högman
          </note>
          <note>
            Josefin Brink
          </note>
          <u>
            <seg>
              Barbro Westerholm
            </seg>
          </u>
          <note>
            Inger René
          </note>
          <note>
            Lars Hjälmered
          </note>
          <note>
            Jan Ertsborn
          </note>
          <note>
            Christina Oskarsson
          </note>
          <note>
            Jan Ertsborn
          </note>
          <note>
            Inger Davidson
          </note>
          <note>
            Jan Ericson
          </note>
          <note>
            Ann-Kristine Johansson
          </note>
          <note>
            Ulf Nilsson
          </note>
          <note>
            Wiwi-Anne Johansson
          </note>
          <note>
            Staffan Danielsson
          </note>
          <note>
            Lena Olsson
          </note>
          <note>
            Margareta Cederfelt
          </note>
          <u>
            <seg>
              Thomas Bodström
            </seg>
          </u>
          <note>
            Peter Eriksson
          </note>
          <note>
            den 17 januari
          </note>
          <note>
            Lars Hjälmered
          </note>
          <note>
            Jan R Andersson
          </note>
          <note>
            Berit Högman
          </note>
          <note>
            Susanne Eberstein
          </note>
          <note>
            Andreas Norlén
          </note>
          <u>
            <seg>
              Elina Linna
            </seg>
          </u>
          <note>
            Roland Bäckman
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 22 januari.
          </note>
          <note>
            19 § Kammaren åtskildes kl. 17.42.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
