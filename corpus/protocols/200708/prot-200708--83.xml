<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--83</head>
          <docDate when="2008-03-26">2008-03-26</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:83
          </note>
          <note>
            Onsdagen den 26 mars
          </note>
          <note>
            Kl. 09:00 - 20:11
          </note>
          <note>
            1 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2007/08:475
          </note>
          <note>
            Interpellation 2007/08:475 Bromma flygplats
          </note>
          <note>
            Interpellationen kommer att besvaras fredagen den 11 april 2008.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Fredrik Ahlén
          </note>
          <note>
            Interpellation 2007/08:486
          </note>
          <note>
            Interpellation 2007/08:486 Posten i glesbygd
          </note>
          <note>
            Interpellationen kommer att besvaras fredagen den 11 april 2008.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Fredrik Ahlén
          </note>
          <note>
            Interpellation 2007/08:490
          </note>
          <note>
            Interpellation 2007/08:490 Kollektivtrafiken i Stockholm
          </note>
          <note>
            Interpellationen kommer att besvaras fredagen den 11 april 2008.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Fredrik Ahlén
          </note>
          <note>
            Interpellation 2007/08:491
          </note>
          <note>
            Interpellation 2007/08:491 Taxinäringen och tömningscentraler
          </note>
          <note>
            Interpellationen kommer att besvaras fredagen den 11 april 2008.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Fredrik Ahlén
          </note>
          <note>
            2 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2008)109
          </note>
          <note>
            3 § Förnyad bordläggning
          </note>
          <note>
            Föredrogs och bordlades åter
          </note>
          <note>
            4 § Migration och asylpolitik
          </note>
          <note>
            Föredrogs
          </note>
          <note type="speaker">
            Anf. 1 GÖTE WAHLSTRÖM (s):
          </note>
          <note>
            Fru talman! Dagens debatt handlar om socialförsäkringsutskottets
            betänkande 2007/08:SfU6 Migration och asylpolitik .
          </note>
          <note>
            Betänkandet behandlar motioner från allmänna motionstiden. Härigenom
            är det, från regering och regeringspartier, inga skarpa förslag.
            I stället kan man konstatera att majoriteten avstyrker motionsförslag
            och åberopar utredningar, vilka utgörs av såväl tidigare som nytillsatta
            sådana.
          </note>
          <note>
            Det intressanta med debatten är i stället den markanta positionsförflyttning
            som skett hos tre av regeringspartierna. Tidigare har vi kunnat
            ta del av motioner i stort antal från Centerpartiet, Folkpartiet
            och Kristdemokraterna. Det har handlat om förslag om amnesti,
            kritik mot utredningar, för sena ställningstaganden, avsaknad
            av barnperspektiv och resurser till bland annat kommunernas mottagning
            av asylsökande.
          </note>
          <note>
            I dag är det tomt, eller näst intill tomt, på idéer från de tre
            regeringspartierna. I stället kan man här från talarstolen höra
            partiföreträdare ta avstånd från sina respektive partiers tidigare
            ageranden och ställningstaganden. Situationen är minst sagt märklig
            för det politiska systemet och än mer komplicerad för alla de
            människor som lyssnat in partiernas uttalanden för bara några
            år sedan.
          </note>
          <note>
            Fru talman! Den otydlighet som dessa tre partiers agerande har
            skapat har varit olycklig för många människor som invaggats i
            en förhoppning som senare grusats genom det ändrade förhållningssättet.
          </note>
          <note>
            Jag har tidigare uttalat att det är få politikområden som kräver
            en större tydlighet. Jag har därför i tidigare majoritetsförhållanden
            försökt skapa förutsättningar för bred politisk enighet över blockgränser
            genom samtal mellan partierna. I dag är det tyst från den borgerliga
            majoriteten. Sju mandats övervikt här i kammaren tycks vara den
            tydlighet som regeringen behöver. Vi socialdemokrater står dock
            öppna för en dialog för att trygga asylrätten och ge människor
            som behöver skydd en bra tillvaro i vårt land.
          </note>
          <note>
            Jag vill inledningsvis säga att vi socialdemokrater givetvis
            står bakom alla våra reservationer, men jag vill för tids vinnande
            bara yrka bifall till reservationerna 5, 16 och 19.
          </note>
          <note>
            Fru talman! Migrationspolitik engagerar. Vi har fått många mejl
            i våra datorer. Vi har fått många kontakter. I dag kan också vår
            diskussion följas från läktaren av skolklasser från bland annat
            Hofors.
          </note>
          <note>
            I helgen fick vi åter signaler om upptrappat våld i södra Irak.
            Vi får näst intill dagligen signaler om dödande och lemlästande
            av människor i ett land som nu i mer än fem år varit intaget av
            USA-ledda styrkor.
          </note>
          <note>
            I Afghanistan är tillståndet inom sex regioner sådant att människor
            inte kan återvända på grund av det eskalerande våldet. Från övriga
            delar av landet beskrivs näst intill liknande förhållanden.
          </note>
          <note>
            I båda dessa länder säger den svenska Migrationsöverdomstolen
            att det inte föreligger en sådan inre väpnad konflikt att människor
            ska omfattas av skyddsbegreppet.
          </note>
          <note>
            Den juridiska tolkningen tycks efter ikraftträdandet av NIPU,
            den nya instans- och processordningen, ha blivit ny och stramare.
          </note>
          <note>
            Vi socialdemokrater och hela oppositionen i socialförsäkringsutskottet
            har försökt att få till stånd ett utskottsinitiativ för att regeringen
            ska se över förutsättningarna för begreppet inre väpnad konflikt
            med anledning av nuvarande tolkning och situationen i flera av
            världens länder.
          </note>
          <note>
            Frågan har aktualiserats för migrationsministern, som skjuter
            ifrån sig problematiken till Migrationsverket och domstolarna.
            Han hänvisar till en utredning som saknar direktiv i frågan. Vi
            får kanske klarhet i frågan, eftersom migrationsministern finns
            med oss här i kammaren i debatten i dag.
          </note>
          <note>
            Företrädare för majoriteten har i medierna uttalat sig kritiskt
            om domstolens ställningstagande, men därvid stannar det.
          </note>
          <note>
            Vårt uppdrag som riksdag är att lagstifta. Om juridiken nu gör
            en tolkning av lagen som vi tycks vara en majoritet i riksdagen
            som kritiserar bör vi agera för en översyn, därav bifall till
            reservation 5 av s, v och mp.
          </note>
          <note>
            Regeringen har för avsikt att framlägga en proposition om regelverket
            kopplat till framtida arbetskraftsinvandring från tredjeland.
            En utredning överlämnades strax efter regeringsskiftet 2006 och
            har sedan beretts i Regeringskansliet. I stora delar följer regeringen
            utredningens förslag, men på några områden signalerar regeringen
            i en departementspromemoria att man frångår utredningen.
          </note>
          <note>
            Ett av de områden där regeringen har markerat en annan uppfattning
            har utgjorts av möjligheten för asylsökande som fått avslag på
            sin ansökan att byta spår för att i stället ansöka som arbetskraftsinvandrad.
          </note>
          <note>
            Förslaget är ett markant avsteg från den breda förankring som
            gällande regler innehåller och som har haft en bred parlamentarisk
            men också partsgemensam förankring på arbetsmarknaden.
          </note>
          <note>
            Jag skulle kunna nöja mig med svaret i betänkandet om att frågan
            bereds och återkommer till riksdagen för behandling inom kort.
            Men uttalanden från ansvarigt statsråd har skapat oklarhet efter
            departementspromemorians presenterande.
          </note>
          <note>
            Statsrådet har tyckts inse problematiken med tidigare uttalad
            hållning och inser nu riskerna med att blanda samman asylrätt
            och arbetskraftsinvandring. Exempelvis kan nämnas en frågestund
            här i kammaren den 6 mars. Ett förtydligande från regeringspartierna
            men också från statsrådet kunde kanske skapa tydlighet inför kommande
            handläggning och utskottshantering.
          </note>
          <note>
            Fru talman! Under våren har vi via olika vägar fått skildringar
            av omänskliga förhållanden, för många människor med invandrarbakgrund,
            på den svenska arbetsmarknaden. Ofta har det handlat om människor
            som har rätt att befinna sig på den svenska arbetsmarknaden men
            alltför ofta också om människor som inte har arbetstillstånd eller
            tillstånd att befinna sig i landet.
          </note>
          <note>
            Förhållandet har utnyttjats av oseriösa hänsynslösa arbetsgivare
            som bara sett sin egen vinning som drivkraft. Företrädare för
            regeringen har reagerat i medierna. Härefter har vi inget sett
            av åtgärder som markerar från det politiska systemet. Människor
            utnyttjas som förbrukningsvaror till oskäligt dåliga löner, anställningsvillkor
            och arbetsmiljöer.
          </note>
          <note>
            Inom EU har kommissionen lagt fram ett förslag om sanktioner
            mot oseriösa arbetsgivare som agerar på sätt som jag beskrivit.
            Regeringen tycks huka i frågan, vilket är olyckligt.
          </note>
          <note>
            Ett mera kraftfullt agerande vore önskvärt för att skydda de
            utsatta personerna men också för att upprätthålla en balanserad
            konkurrens inom flera sektorer på arbetsmarknaden. De åberopanden
            om redan gällande regelsystem som majoriteten för fram och det
            förhållande som beskrivs av medier och fackliga organisationer
            under vintern borde ge mera avtryck än den skrivning som utskottsmajoriteten
            nu anför i betänkandet.
          </note>
          <note>
            På flera områden åberopar utskottsmajoriteten de utredningar
            som pågår. I sak kan detta vara riktigt, men i vissa delar kunde
            man önska sig ett något snabbare agerande från regeringens sida.
          </note>
          <note>
            Det handlar om översyn av den nya instans- och processordningen
            inom prövningen av asylärenden, ett område där majoritetspartier
            tidigare ropat på snabb utredning. Det kan handla om åtgärder
            för att nå en mer solidarisk fördelning bland landets kommuner
            av de människor som söker asyl och som även härefter eventuellt
            får uppehållstillstånd.
          </note>
          <note>
            Vi kan i dag se hur ett fåtal kommuner tar ett mycket stort ansvar
            medan andra slår ifrån sig med märklig och förtäckt argumentation.
            För de många ensamkommande barnen är detta speciellt alarmerande,
            vilket föranlett stark kritik mot många kommuner från bland annat
            Migrationsverket.
          </note>
          <note>
            Sveriges roll i EU-arbetet inom politikområdet är också viktigt.
            Sverige har av bland annat UNHCR framhållits som en pådrivande
            och kraftfull nation för ett solidariskt och väl fungerande asylsystem
            i Europa. Vi kan i dag inte höra samma kraftfulla markeringar,
            vilket gör att oron för ett svagare svenskt agerande och härigenom
            svagare skydd för asylsökande är uppenbar.
          </note>
          <note>
            Vi har fått en rad alarmerande uppgifter, vilka eskalerade i
            samband med att Greklands asylprocess synades under vintern. Utskottet
            begärde en särskild information från svenska EU-parlamentariker.
          </note>
          <note>
            Fru talman! Jag vill yrka bifall till reservationerna 5, 16 och
            19. Jag hoppas på ett kraftfullt svenskt agerande inom ramen för
            EU och på en bred förankring över blockgränserna inom migrations-
            och asylpolitiken för att skydda människor och skapa en bra integration
            i det svenska samhället.
          </note>
          <note>
            I detta anförande instämde Kurt Kvarnström, Jasenko Omanovic,
            Veronica Palm, Magdalena Streijffert och Siw Wittgren-Ahl (alla
            s).
          </note>
          <note type="speaker">
            Anf. 2 KALLE LARSSON (v):
          </note>
          <note>
            Fru talman! Vi lever alltjämt i en orättvis och orolig världsordning.
            Vi lever i en värld där hundratusentals miljoner människor tvingas
            att lämna sina hemländer för att söka sig en fristad någon annanstans.
            Skälen kan vara krig, väpnad konflikt, fattigdom, politiskt förtryck,
            att man riskerar att drabbas av tortyr i det land man en gång
            kände som sitt eget.
          </note>
          <note>
            Denna orättvisa världsordning måste förändras. Vi är ett av de
            partier som kraftfullast av alla verkar för en rättvisare världsordning,
            där ekonomisk jämlikhet gör att människor inte tvingas lämna sina
            hemländer.
          </note>
          <note>
            Men samtidigt lever vi alltjämt i denna världsordning, i en världsordning
            där människor tvingas lämna Latinamerika, Iran, Colombia, Bangladesh,
            Armenien och många andra länder för att de helt enkelt inte längre
            kan leva kvar i sitt gamla hemland. I avvaktan på att världsordningen
            blir mera rättvis, medan det arbetet pågår, måste asyl- och flyktingpolitiken
            förändras i grunden. Sverige har ett gott rykte internationellt
            när det gäller att ta hand om människor på flykt. Men det är att
            leva på gamla meriter att fortfarande hävda att det skulle vara
            så.
          </note>
          <note>
            I dag väntar Abbas Kasimi och Dadkoda Qalandari på att avvisas
            från Sverige, på att skickas hem till Afghanistan. I dag väntar
            Soraj Jamaly från Malmö på att sändas tillbaka till Afghanistan,
            till ett land där han riskerar att drabbas av förföljelse. Fereidun
            Rezai från Borås och Reza Rezai från Markaryd ska också de skickas
            ut ur landet. Så har myndigheterna i all sin vishet bestämt. De
            ska tillbaka till en verklighet i Afghanistan där det för varje
            människa som har ögon att se med råder krig och väpnad konflikt.
          </note>
          <note>
            I dag väntar också Enayatullah Adel från Hofors på att skickas
            tillbaka. Det är till hans försvar som klasskamrater och andra
            i kommunen Hofors har agerat. Det är för att ge stöd åt sin vän
            och kamrat och för att förändra svensk asylpolitik och stoppa
            avvisningar till Afghanistan och Irak.
          </note>
          <note>
            Det går inte att skicka hem Dadkoda Qalandari. Han är redan hemma
            i Sundsvall. Det går inte att skicka hem Fereidun Rezai, för han
            är hemma i Borås. På samma sätt går det inte heller att säga att
            man ska skicka hem Enayatullah Adel, för han är ju redan hemma,
            i Hofors.
          </note>
          <note>
            Fru talman! Vi kommer i dag att få höra från en rad av alliansens
            förespråkare och inte minst från vår migrationsminister att det
            här kan han inte göra något åt. Det är inte hans sak. Det är domstolarna
            som ska avgöra hur ärenden hanteras.
          </note>
          <note>
            Det stämmer inte. Det är felaktigt. Tvärtom är det fullt möjligt
            och också ett ansvar för var och en som sitter i den här kammaren
            att förändra det man inte vill ska vara som det är, att ta initiativ
            för politisk förändring om man inte håller med om de beslut som
            fattas. Det ska inte ske genom att man fattar beslut i enskilda
            ärenden. Det är vi alla överens om ska ske genom myndigheter och
            domstolar.
          </note>
          <note>
            Men i dag står kammaren här, riksdagens samtliga ledamöter var
            och en, inför ett val. Det är valet att stödja det förslag som
            nu lämnas av Vänsterpartiet, Socialdemokraterna och Miljöpartiet
            om en översyn av utlänningslagen med syfte att stoppa avvisningarna
            till Afghanistan och Irak. Det går inte att ducka i den frågan,
            även om migrationsministern kommer att göra sitt bästa för att
            försöka lyckas.
          </note>
          <note>
            Fru talman! Vi har sedan ett par år tillbaka en ny instans- och
            processordning, ett nytt sätt att fatta beslut i utlänningsärenden.
            Det är också det som är skälet till att alla regeringspartier
            här hävdar att det är för tidigt att göra någonting åt hur utlänningslagen
            ser ut. Men om det inte blir som man hade tänkt är det väl bra
            om man gör något åt det direkt. Det är i alla fall vår uppfattning.
          </note>
          <note>
            Här har det inte blivit som lagstiftaren, som riksdagen, avsåg.
            För det är uttryckligen skrivet i den utlänningslag som nu gäller
            att det inte skulle bli någon hårdare bedömning i något avseende
            än vad som gällde tidigare. I förarbetena till lagen står detta
            klart och tydligt. Ändå har myndigheterna använt just dessa förarbeten,
            glömt att läsa vissa meningar uppenbarligen och använder nu en
            hårdare praxis än vad som skedde tidigare.
          </note>
          <note>
            Det är i ett läge när säkerhetssituationen i såväl Irak som Afghanistan
            och flera andra länder har försämrats enligt Utrikesdepartementets
            egna rapporter. Man talar inte med varandra. Man läser inte förarbetena
            till lagen. Man låter en annan dagordning vara övergripande. Nu
            ska de lämna landet. Det är målsättningen.
          </note>
          <note>
            Det här är, fru talman, juridiskt felaktigt. Det är politiskt
            hyckleri, och det är mänskligt och moraliskt ett haveri.
          </note>
          <note>
            Det är juridiskt felaktigt, för när det gäller avvisningarna
            till Irak har UNHCR:s flyktingkommissarie Guterres uttryckligen
            sagt att det avtal som Sverige påstår sig ha skrivit under med
            hela Irak vilket heller inte är sant, men låt det vara hänt för
            tillfället är i strid med internationella konventioner. FN:s flyktingkommissarie
            säger: Det där avtalet gäller inte. Ändå används det som grund
            för avvisningsbesluten.
          </note>
          <note>
            När det gäller Afghanistan var Afghanistans utrikesminister Spanta
            på besök i Sverige för bara några veckor sedan och vädjade till
            Sverige att stoppa avvisningarna till Afghanistan.
          </note>
          <note>
            Inte heller det avtalet är juridiskt hållbart. Det är undertecknat
            av vice flyktingministern, men det har inte skett enligt afghansk
            rätt. Hörande med det afghanska utrikesministeriet har inte skett.
            Därför är inte detta avtal giltigt ens i Afghanistan. Ändå använder
            svenska myndigheter med migrationsministerns goda minne detta
            som ursäkt för att avvisa människor.
          </note>
          <note>
            Politiskt hyckleri är det, därför att vi samtidigt skickar trupper
            till Afghanistan för att skapa lugn och ro. Om det nu är så lugnt
            och säkert att det inte är några problem att återvända, vad har
            då svenska trupper där att göra? Varför skickar vi svenska soldater
            för att hålla lugn och ordning, som det påstås, om det nu är så
            ofarligt och lugnt att återvända?
          </note>
          <note>
            Mänskligt och moraliskt det är ett starkt ord att kalla det haveri,
            men jag har svårt att finna ett annat uttryck, för det som just
            nu sker är att hundratals ska avvisas trots att många av dem har
            vänner, kamrater och arbete och har etablerats i det svenska samhället.
            De ska skickas tillbaka till flera av de platser i världen där
            man inte kommer att kunna leva ett tryggt liv.
          </note>
          <note>
            Vill man söka juridiska argument för att ha en annan ordning
            är det enkelt att finna dem. Vill man söka politiska argument
            är det också enkelt. Vill man ta mänskligt och moraliskt ansvar
            borde man, liksom jag nu gör, yrka bifall till reservation 5.
          </note>
          <note>
            Senaste nytt är för övrigt att kurder enligt Migrationsverket
            ska avvisas till Bagdad, en plats där de inte känner någon hemhörighet,
            en plats som ingen av dem kommer ifrån, där de saknar kontakter
            och möjligheter att skapa ett tryggt och bra liv.
          </note>
          <note>
            Dagordningen för svenska migrationsmyndigheter just nu tycks
            handla om att så många som möjligt ska sändas härifrån, oberoende
            av vad som händer med de människorna när de kommer tillbaka. Om
            man låter det vara så, om man skyller på att man ingenting kan
            göra, då får man också bära det moraliska och mänskliga ansvaret
            för att avvisningarna fortsätter. När Tobias Billström om en stund
            kliver upp i riksdagens talarstol har han att svara på frågan:
            Varför låter du detta ske?
          </note>
          <note>
            Fru talman! Det är en rad olika frågor som är aktuella i dagens
            debatt. Det finns ingen möjlighet för någon av oss här att hantera
            dem alla. Men jag vill ändå på några punkter till presentera Vänsterpartiets
            politik och hur vi vill att politiken i Sverige ska förändras.
          </note>
          <note>
            Som tidigare nämnts har Sverige skickat människor tillbaka till
            Grekland. Det har varit uppmärksammat i medierna vilka villkor
            man får leva under i Grekland. Människor blir misshandlade därför
            att man har en dålig rättssäkerhet. Människor får leva i förvar
            och fängelser under sociala förhållanden som är under all kritik.
            Dessutom skickas människor tillbaka därifrån till länder där de
            riskerar förföljelse. Förra året fick tre av fyra irakier stanna
            i Sverige. Ingen irakier fick stanna i Grekland. Ändå skickar
            Sverige nu tillbaka hundratals personer som satte sin fot någonstans
            i Grekland först, innan de kom till Sverige, och som är från Irak.
          </note>
          <note>
            Vilken rättssäkerhet är det i ett sådant system? Hur kan man
            från svenska myndigheters sida vara säker på att man inte skickar
            tillbaka någon till Grekland vars ärende inte prövas på det sätt
            som enligt våra normer är rättssäkert, utan i stället omedelbart
            sänds tillbaka till Irak och drabbas av den förföljelse som ingen
            människa enligt internationell rätt ska kunna drabbas av?
          </note>
          <note>
            Fru talman! Jag vill i det sammanhanget yrka bifall också till
            reservation 3, som skulle innebära att vi fick en annan ordning
            när det gäller det som kallas Dublinavvisningar. Vi skulle låta
            var och en själv avgöra i vilket land man skulle söka asyl.
          </note>
          <note>
            Den asylpolitik vi i dag har skapar också i Sverige orättvisor
            och villkor som man inte ska behöva leva under. Så länge som systemet
            upplevs som så orättvist som i dag, så länge kommer människor
            som får avvisningsbeslut inte att kunna resa tillbaka till sina
            hemländer. Då blir man papperslös, förvisad till ett liv som gömd
            i Sverige, utanför alla sociala trygghetssystem, bortom allt det
            som vi som bor här sedan tidigare tar som självklara delar av
            vår välfärd.
          </note>
          <note>
            Man har ingen rätt till skola för sina barn. Ja, vi vet att regeringen
            där har aviserat att man så småningom ska göra det Vänsterpartiet
            länge har krävt, nämligen ge rätten till skola för gömdas och
            papperslösas barn. Men det brådskar!
          </note>
          <note>
            Man har ingen rätt till sjukvård. Den frågan kommer att återkomma
            här under våren. Från vår sida kan vi redan nu säga att full sjukvård,
            samma sjukvård, måste vara en rättighet för alla, oberoende av
            vilket skäl man har till att finnas i Sverige.
          </note>
          <note>
            I dag har vi också frågan om rättigheter på arbetsmarknaden.
            Det som händer för papperslösa i dag är att de många gånger tvingas
            att leva på svartarbete, på löner som är 20, 25 eller 30 kronor
            i timmen, utan trygghet, utan att kunna gå till chefen och klaga
            på dåliga anställningsförhållanden, för då polisanmäls man och
            skickas ur landet, utan möjligheter att själv eller tillsammans
            med större fackförbund agera för att få upp lönenivåer. Man är
            hänvisad till att leva ett liv som ingen av oss egentligen skulle
            vilja leva.
          </note>
          <note>
            Lösningen på situationen är förstås en allmän amnesti. Ge rätten
            till alla som finns här och som inte har begått några grova brott
            att få stanna i Sverige!
          </note>
          <note>
            Det vi i dag har att fatta beslut om är rättigheter på arbetsmarknaden.
            Att man ska få rätt till skadestånd om man utnyttjas i svartarbete,
            att man ska få rätt att få utebliven lön inte ens detta är något
            av regeringspartierna berett att gå med på. Domen från regeringspartierna
            över de papperslösa är hård: Era barn kanske får gå i skolan om
            ett par år, men någon sjukvård ska ni inte ha, och helst av allt
            ska ni lämna landet.
          </note>
          <note>
            Tyvärr måste jag säga att även Socialdemokraterna på den punkten,
            i den reservation man har, har angivit att det är det som är huvudlinjen.
            Är man här illegalt ska man lämna landet. Har man det perspektivet
            blundar man för hur hård och hänsynslös asylpolitiken många gånger
            är.
          </note>
          <note>
            Det hade kunnat vara annorlunda. Med vår politik hade en annan
            ordning varit möjlig. Det finns på en rad punkter i det vi i dag
            diskuterar förslag från Vänsterpartiet på förbättringar. Men jag
            ska inte upprepa allt som redan finns skriftligt för den som vill
            läsa det. Låt mig i stället ägna den korta minut jag har kvar
            av min något överdrivna talartid till att säga något annat.
          </note>
          <note>
            Det som är viktigt är inte bara var de politiska partierna här
            i riksdagen placerar sig. Vi vet numera hur förhållandena och
            oppositionerna här ser ut. Vi vet att regeringspartierna ingenting
            kommer att göra för att förbättra situationen. Det är inte särskilt
            troligt att vi i eftermiddag när riksdagen röstar kommer att få
            ett stopp för avvisningar till Afghanistan eller Irak.
          </note>
          <note>
            Därför är det något annat som kommer att kunna göra förändringen
            av politiken möjlig, nämligen det engagemang som andra i samhället
            visar. För den som tittar på tv: När man kliver in här i riksdagen
            för att lyssna på debatterna får man en uppmaning. Man måste vara
            tyst, knäpptyst, får inte prata med varandra. Det är alldeles
            rätt och rimligt, för debatten ska föras här mellan dem som är
            folkvalda. Man får inte applådera några inlägg.
          </note>
          <note>
            Men, fru talman, jag tror inte att det finns någon regel som
            förbjuder oss att ge vårt stöd till dem som sitter på läktaren
            eller dem som lyssnar vid tv-apparaterna. Det finns ingenting
            som hindrar mig från att ge mitt stöd till alla advokater och
            människorättskämpar runt om i landet, till alla dem som är aktiva
            i olika asylkommittéer och flyktingråd och till alla dem som dagligen
            kämpar för att förbättra villkoren för asylsökande i Sverige och
            för att stoppa avvisningar till länder i krig.
          </note>
          <note>
            Det finns såvitt jag vet enligt riksdagens regler ingenting som
            hindrar mig från att ge en applåd till elever från Hofors som
            är här för sin klasskamrats skull eller till Papperslösa Stockholm
            som sitter på läktaren för att kämpa för papperslösas rättigheter.
            Det är ni som är möjligheten till förändring. Den här applåden
            är till er.
          </note>
          <note>
            Tack för ert engagemang och tack för det ni gör!
          </note>
          <note>
            I detta anförande instämde LiseLotte Olsson (v).
          </note>
          <note type="speaker">
            Anf. 3 BODIL CEBALLOS (mp):
          </note>
          <note>
            Fru talman! Det är aldrig lätt att komma efter Kalle Larsson
            som alltid säger ungefär detsamma som jag själv har tänkt säga,
            vilket innebär att det kanske blir lite upprepningar.
          </note>
          <note>
            Känslorna i Gävleborg är med all rätt upprörda just nu. Orsaken
            är den utvisning av Enayatullah Adel som Kalle och Göte tidigare
            har talat om. Han har bara några månader kvar till studentexamen,
            och vid sidan av studierna arbetar han och försörjer sig i Hofors.
          </note>
          <note>
            Jag vill börja med att läsa ett par korta inlägg från Gävletidningarna
            som väl speglar gävleborgarnas bild av den flyktingpolitik som
            vi med emfas försöker få både svenska folket och andra länder
            att tro är generös. När människor konfronteras med verkligheten
            och den lagstiftning vi har, som utgår mer från principer och
            system än från hur den drabbar människor, blir uppvaknandet ofta
            bryskt och reaktionerna starka.
          </note>
          <note>
            De båda inläggen har publicerats efter den 13 mars när Enayatullah
            Adel hämtades i sitt hem av gränspolisen i Gävle. Det första lyder:
          </note>
          <note>
            Man skäms som svensk. Den svenska flykting- och invandringspolitiken
            straffar de ambitiösa i stället för att stötta dem. Risken finns
            att man späder på främlingsfientligheten. Förra regeringen misslyckades.
            Den nuvarande är inte ett dugg bättre! Det finns lagar och förordningar
            i ett demokratiskt land. För att de ska bli accepterade och efterföljda
            måste de upplevas som logiska och begripliga. Snarare förefaller
            de vara det motsatta.
          </note>
          <note>
            Stoppa avvisningen av Enayatullah Adel! Låt honom stanna och
            bidra till det svenska samhällsbygget. Några månader kvar till
            studentexamen. Gränspolisen ska verkställa transport till krigsdrabbade
            Afghanistan. Inte utan att man tappar tron på framtiden och skäms
            att man är svensk.
          </note>
          <note>
            Nästa inlägg:
          </note>
          <note>
            Kriminellt omänskligt.
          </note>
          <note>
            Åter är Migrationsverket ute på smärtornas väg. Den här gången
            gäller det Enayatullah Adel. Om någon månad ska han ta studenten
            i Hofors efter fyra års vistelse i vårt land. Då passar Migrationsverket
            på att ta honom i fängsligt förvar med hjälp av den svenska gränspolisen.
          </note>
          <note>
            Myndigheterna vill skicka honom tillbaka till Afghanistan där
            hans bror dödats och där krig pågår.
          </note>
          <note>
            Nu måste ansvariga politiker, riksdag och regering stoppa Migrationsverkets
            omänskliga hantering av flyktingar. Lyssna på Björkhagsskolans
            elever och lärare, det här är kriminellt omänskligt ur alla synvinklar!
          </note>
          <note>
            Det här är bara några axplock av synpunkter från tidningar, tv,
            radio och bloggar i Gävleborg men också i andra delar av landet.
            Till och med i inlägg från personer som i övrigt anser att vi
            tar emot alldeles för många invandrare här i landet ställer man
            sig oförstående till att en ung välintegrerad kille ska skickas
            tillbaka till ett land i krig.
          </note>
          <note>
            Att skicka människor direkt tillbaka till länder i krig strider
            uppenbart mot det allmänna rättsmedvetandet, och det är vi i den
            här kammaren som hålls ytterst ansvariga för att så får ske.
          </note>
          <note>
            Fru talman! Faktum är, precis som Kalle Larsson tidigare sade,
            att vi inte kan frånsvära oss ansvaret och hänvisa till att det
            nuförtiden är domstolarna som dömer och att vi inte har rätt att
            styra domstolen. Vår uppgift är att stifta lagar som är så tydliga
            att domstolarna inte kan misstolka dem. Ibland misslyckas vi kapitalt.
          </note>
          <note>
            När det gäller definitionerna av begreppen väpnad konflikt och
            andra svåra motsättningar i hemlandet har riksdagen misslyckats.
            Det var inte meningen att domstolen skulle kunna tolka lagens
            mening på ett sådant sätt att det inte anses pågå en väpnad konflikt
            i till exempel Afghanistan och Irak, eller att det i tveksamma
            fall inte skulle anses att det föreligger andra svåra motsättningar
            i hemlandet. Det var meningen att Migrationsverket och domstolarna
            skulle beakta UNHCR:s riktlinjer. Det var meningen att tillämpningen
            av den nya utlänningslagen inte skulle bli striktare än tidigare
            praxis.
          </note>
          <note>
            Trots det menar domstolen att det inte pågår en väpnad konflikt
            i hela Afghanistan och inte heller i Irak. Den anser att det är
            möjligt att bo i någon annan del av dessa båda länder oavsett
            om man har familj eller sociala nätverk där. Domstolen utgår från
            att det är lika möjligt för en man från Kandahar att söka jobb
            i Kabul som för en stockholmare att söka jobb i Malmö. Så är inte
            fallet, och det vet Migrationsverket, och det vet också migrationsdomstolarna.
          </note>
          <note>
            Vare sig Migrationsverket eller migrationsdomstolarna behöver
            ta hänsyn till att miljoner människor som flytt till närområdet
            också återvänder och förväntas återintegreras i dessa sönderbombade
            länder och att det är en mycket svår uppgift för deras regeringar
            att klara av att integrera alla återvändare och skydda dem från
            tvångsrekrytering till krigsherrar, terrorgrupper och talibaner.
            Med grund i principen att upprätthålla den reglerade invandringen
            späder vi på dessa länders regeringars problem och bryr oss inte
            ett dugg.
          </note>
          <note>
            Att Bagdad utsätts för dagliga attentat och människor dör bara
            de sätter sina fötter på marknadsplatsen utgör inte svåra motsättningar,
            tycker domstolen och säger att så länge bomben inte var ämnad
            för dig personligen kan du lugnt leva kvar i eller återvända till
            Bagdad. Om du tycker att det är för osäkert kan du flytta till
            det något lugnare Kurdistan, där den kurdiska regeringen å sin
            sida försöker få tillvaron att gå ihop trots alla internflyktingar
            och alla som övriga länder skickar tillbaka.
          </note>
          <note>
            Fru talman! Migrationsverket och domstolarna ska enligt förarbetena
            till lagen beakta UNHCR:s rekommendationer, men Migrationsöverdomstolen
            konstaterar att internationella riktlinjer och rekommendationer
            inte är svensk lag och att vi därför inte ska följa dem. Domstolarna
            säger inget om att den helt nya praxis som kommit nu strider mot
            tidigare praxis och att lagen faktiskt tolkas striktare än innan
            domstolarna tog över rättsskipningen.
          </note>
          <note>
            UNHCR, den afghanska regeringen och den kurdiska, alla vädjar
            de till oss att inte skicka tillbaka flyktingar på grund av det
            svåra säkerhetsläget i deras länder. Nu senast kom också protester
            från FN:s kommissarie för de mänskliga rättigheterna på grund
            av behandlingen av en eritreansk asylsökande som ska utvisas till
            Eritrea i strid med UNHCR:s rekommendationer. Vem vet, de eritreanska
            myndigheterna kanske blir väldigt glada.
          </note>
          <note>
            Sverige håller på att skaffa sig dåligt rykte, men det kanske
            är det som är meningen i avskräckande syfte, så att inte fler
            väljer att komma hit.
          </note>
          <note>
            Fru talman! Migrationsverk och domstolar har naturligtvis ett
            tolkningsutrymme. I det här fallet har verket och överdomstolen
            valt att tolka lagen och dess förarbeten mycket restriktivt. De
            hade kunnat välja en annan väg men gjorde det inte. Riksdagen
            har alltså misslyckats, och då är det upp till riksdagen, det
            vill säga oss, att rätta till det som blev fel. Vi kan inte skylla
            ifrån oss.
          </note>
          <note>
            Vi måste ändra lagen, och redan i dag kan vi ge en klar och tydlig
            signal till domstolarna att lagstiftarens mening är en annan än
            den tolkning de valt. Att tolkningen blev en annan beskrivs i
            reservation 5 av Socialdemokraterna, Vänsterpartiet och Miljöpartiet
            och stämmer också med den bild jag har fått från många av alliansledamöterna.
            Vi kände oss nog lika tagna på sängen allihop, även migrationsministern,
            på grund av domstolarnas tolkning av begreppet väpnad konflikt.
            Vi har försökt lyfta fram frågan för skyndsam handläggning i utskottet
            men får svaret att den ska ingå i den generella översyn av lagstiftningen
            som ska göras längre fram. Längre fram är för sent, det är nu
            som gäller. Det handlar inte bara om Adel. Åtskilliga hundratals
            asylsökande väntar nu på utvisning till länder i krig, eller till
            länder där de riskerar tortyr. Jag vill därför yrka bifall till
            både reservation 5 och 6.
          </note>
          <note>
            Fru talman! Nästa stora fråga i flyktingpolitiken är hur vi ska
            lösa situationen för alla dem som redan finns här i landet och
            som fått avslag på sina asylansökningar men hellre valt att leva
            gömda i Sverige än att vända tillbaka till sina hemländer. Att
            tvingas leva gömd är en oerhörd psykisk påfrestning och något
            av det värsta som kan drabba en människa, förutom att skickas
            tillbaka till hemlandet förstås. Det är inget man gör för skojs
            skull, utan av nödvändighet. I debatten låter det ibland som om
            de papperslösa får skylla sig själva som inte förstår sitt eget
            bästa. Det egna bästa anses vara att glatt acceptera att skickas
            tillbaka till det land man har flytt ifrån. Att lösa situationen
            för alla dem som hamnat i kläm mellan den tidigare lagen och den
            nuvarande kommer att fortsätta vara en prioriterad fråga för Miljöpartiet
            tills vi hittar en lösning.
          </note>
          <note>
            Fru talman! Under hela den nuvarande mandatperioden har vi diskuterat
            möjligheten att öppna Sverige för arbetskraftsinvandring, vilket
            vi tycker är mycket positivt. För Miljöpartiet är det viktigt,
            till skillnad från det Göte Wahlström tidigare sade, att man samtidigt
            gör det möjligt för dem som har fått avslag på sin asylansökan
            att söka uppehållstillstånd och arbetstillstånd i Sverige i stället
            för att enligt huvudregeln behöva åka till hemlandet för att göra
            ansökan därifrån. Om den nya lagen varit tillämplig redan nu skulle
            Adel och väldigt många andra som har fått avslag på sina asylansökningar
            omfattats av det så kallade spårbytet och fått möjlighet att stanna
            i Sverige.
          </note>
          <note>
            Jag vill dock påpeka att alla de som nu skickas tillbaka i strid
            med UNHCR:s rekommendationer aldrig ens borde hamna i den situationen
            att de tvingas söka arbetstillstånd i stället för att få asyl
            eller status som skyddsbehövande. Samtidigt som vi öppnar för
            arbetskraftsinvandring och möjlighet till spårbyte måste vi stärka
            grunderna för rätten till asyl. Möjligheten att söka arbetstillstånd
            ska inte tillåtas urholka asylrätten, snarare stärka och komplettera
            den.
          </note>
          <note>
            Fru talman! Kristdemokraterna har tillsammans med några andra
            i alliansen uttalat att man bör stoppa avvisningarna av dem som
            skulle kunna komma i fråga för arbetstillstånd enligt den aviserade
            nya lagen. I våra handlingar finns en kristdemokratisk motion
            om just detta som jag har reserverat mig för. Jag vill ge också
            Kristdemokraterna möjlighet att rösta för sin egen motion, och
            jag yrkar därför bifall till reservation 17.
          </note>
          <note>
            Det mest inhumana i den svenska flyktingpolitiken är utvisningarna
            och förvarstagandet. Sverige utvisar, som jag tidigare nämnt,
            människor till ett antal länder i strid med UNHCR:s rekommendationer.
            Vi har blivit fällda tolv tretton gånger för brott mot tortyrkonventionen,
            vilket är högst i hela världen. Och människor som har rätt att
            få uppehållstillstånd i Sverige på grund av anknytning tvingas
            tillbaka till de länder de flytt ifrån för att ansöka om uppehållstillstånd
            därifrån. Om de anser sig inte kunna göra det hamnar de på förvaret,
            månad efter månad. De är helt enkelt fängslade trots att det enda
            brott som begåtts är att de gjort misstaget att söka asyl i Sverige
            i ett skede då asylrätten för varje dag som går begränsas alltmer.
          </note>
          <note>
            När det gäller sjuka människor har praxis till och med utvecklats
            till att innebära att det går bra att verkställa utvisningen om
            personen i fråga klarar själva flygresan. Om personen segnar ned
            och dör på andra sidan passkontrollen behöver Sverige inte längre
            bry sig.
          </note>
          <note>
            Miljöpartiet anser att det alltid ska vara domstol som beslutar
            om en människa ska tas i förvar eller ej. Det nuvarande systemet
            är alldeles för godtyckligt. Vi anser också att Sverige har ett
            uppföljningsansvar vid utvisningar med rätt för den utvisade att
            få hjälp att återvända till Sverige och rätt att kräva skadestånd
            av den svenska staten om återvändandet leder till förföljelse
            i hemlandet.
          </note>
          <note>
            Jag vill därför yrka bifall till reservationerna 25 och 27.
          </note>
          <note>
            Fru talman! Det är ingen vacker bild jag ger av den svenska flyktingpolitiken.
            Tyvärr är den sann. Jag är oerhört besviken, upprörd och ledsen
            å alla de människors vägnar som drabbats och kommer att drabbas
            av denna fyrkantiga och inhumana tolkning av asylrätten. Det går
            inte att slå sig för bröstet och säga att vi tar emot flest asylsökande
            i hela Europa när vi ändå inte låter dem stanna och många gånger
            håller dem fängslade i omkring ett år för att det är svårt att
            skicka hem dem och trots att de många gånger har fruar och barn
            här i landet med svenskt medborgarskap eller uppehållstillstånd.
          </note>
          <note>
            Fru talman! Inte bara insändarskribenterna skäms över Sveriges
            flyktingpolitik. Jag skäms också. Och jag kommer att skämmas ännu
            mer om vi väljer att inte göra någonting för att förbättra den.
          </note>
          <note type="speaker">
            Anf. 4 MIKAEL CEDERBRATT (m):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på samtliga motioner.
          </note>
          <note>
            Migration är ett område som engagerar och berör, är avgörande
            för enskilda individer, har ett extremt nyhetsvärde, utlöser heta
            debatter och, som i dag, leder till många motioner. Migration
            är också en kraft för välstånd och för möjligheten att uppfylla
            personliga drömmar.
          </note>
          <note>
            Just nu händer mycket på det migrationspolitiska området i Sverige.
            Vi har en översyn av den nya instans- och processordningen som
            vi brukar kalla NIPU. Med samma pedagogiska kraft som en romare
            sade att han för övrigt ansåg att Karthago bör förstöras, bör
            vi vid varje tillfälle vi diskuterar migrationspolitik faktiskt
            tala om varför man ändrade till en ny ordning och hur det fungerade
            eller inte fungerade med den gamla.
          </note>
          <note>
            Då var alla överens om att ordningen var rättsosäker, sluten
            och nyckfull mycket på grund av den politiska inblandningen. Därför
            beslutade man sig för, vad jag har förstått i princip i enighet,
            att införa en ny ordning som är förutsägbar, där tyngdpunkten
            på besluten ligger hos Migrationsverket, med möjlighet att överklaga
            till migrationsdomstol och ett praxisbildande i Migrationsöverdomstolen.
            Det ska vara en muntlig tvåpartsprocess. Alla som jag pratar med
            nu är överens om att denna ordning är mycket bättre än den gamla.
          </note>
          <note>
            Det tål också att upprepas att Sverige är ett generöst land vad
            gäller att ta emot flyktingar. Sverige är land nr 2 i världen.
            Det är bara USA som tar emot fler. År 2006 kom 24 000 flyktingar
            till Sverige och år 2007 kom 36 000. Men vi har också en reglerad
            invandring där vissa premisser ska vara uppfyllda för att man
            ska få stanna i Sverige. Det finns alltså en start och ett stopp.
            Stoppet kan utmynna i stanna eller lämna landet. Då säger lagen
            att man först och främst ska göra detta frivilligt. De som då
            ska lämna Sverige har enligt lagen inte skyddsskäl och är inte
            flyktingar.
          </note>
          <note>
            Det har funnits en svaghet vad gäller svensk lagstiftning. Det
            har inte varit möjligt att komma till Sverige för att arbeta.
            Den propositionen kommer med stor sannolikhet att hamna på riksdagens
            bord i maj, vilket innebär att även om man inte har skyddsskäl
            och är flykting kommer det att öppnas en möjlighet att faktiskt
            komma till Sverige. Det kommer troligtvis att finnas två vägar.
            Den ena är att man direktrekryteras av ett företag. Den andra
            är att man i ett beslutat bristyrke faktiskt kan komma till Sverige
            och söka ett arbetssökarvisum.
          </note>
          <note>
            Detta kan man ha lite olika ingångar och synpunkter på. Jag,
            och många med mig, är helt övertygad om att det kommer att tillföra
            det svenska samhället mycket. Vi har en demografisk utveckling
            som innebär att vi inte klarar att behålla vår välfärd, det vill
            säga att ha tillräckligt många händer i vård och omsorg. Det är
            inte självklart att vi kan sitta här i Sverige och säga: Vi får
            se om vi vill att människor ska komma hit. Det är kanske så att
            vi ska vara först ut för att vara attraktiva och få människor
            att välja Europa och Sverige och inte välja Kina, Indien, Sydafrika
            eller Amerika.
          </note>
          <note>
            Eurostat hanterar statistik på EU-nivå. Statistiken visar att
            det nu, grovt räknat, finns fyra förvärvsarbetande på varje pensionär.
            Ganska snart kommer det att vara två förvärvsarbetande på varje
            pensionär. Det innebär att det är viktigt att propositionen läggs
            fram och går igenom riksdagen. Det är stor skam att propositionen
            inte har lagts på riksdagens bord av tidigare regeringar.
          </note>
          <note>
            Nyligen har en proposition lagts fram, som enligt det lite konstiga
            sättet att uttrycka det kodifierar ett avtal mellan stat och Sveriges
            Kommuner och Landsting. Man gör alltså om ett avtal till en lag.
            Det är bra. En lag är bättre än ett avtal. Sakinnehållet i lagen
            kommer att vara detsamma som innehållet i avtalet. Sedan har diskussionerna
            i medierna i det allmänna blandat in en utvidgning av rätten till
            sjukvård. Den proposition som nu läggs fram hanterar enbart kodifieringen.
          </note>
          <note>
            Lagen om mottagande av asylsökande är också under lupp. Det sker
            en översyn. Det har inte skett på 13 år. En hel del av översynen
            av lagen om mottagande av asylsökande gäller diskussionerna om
            boendet eget boende eller anläggningsboende. Oppositionen är på
            många områden kritisk, men likheten med hur lätt det är att sitta
            på läktaren och vinna matchen är slående. Man har innehaft regeringsmakten
            i 12 av dessa 13 år och inte gjort någonting.
          </note>
          <note>
            Vad är det som har ändrats sedan lagen infördes? I princip bodde
            alla i anläggningsboende. Vissa delar av huvudmannaskapet har
            överförts från staten till hälso- och sjukvården. Migrationsverket
            organiserar barnverksamheten. Vi har fått en ny lag som gäller
            ensamkommande barn. Under ett par år har vissa kommuner fått en
            hög belastning. Varför har detta inte gjorts tidigare?
          </note>
          <note>
            I skuggan av detta utreder vi också möjligheten att införa ett
            försörjningskrav för anhöriginvandring. Jag har förstått att det
            är främmande i bidragsvärlden, men för oss som ändå tycker att
            arbetslinjen är okej är det en intressant diskussion. Tanken är
            att man ska ge morötter för arbete, men det ska också finnas en
            koppling till bostad.
          </note>
          <note>
            Sedan ett antal år förekommer också en harmonisering mot en gemensam
            politik inom EU. I dag har vi diskuterat Dublinförordningen. Då
            ska man inte glömma att Dublinförordningen ger rätt till asylprövning
            det är huvudsyftet med den så att man inte blir skickad mellan
            olika länder som inte vill ta ansvar.
          </note>
          <note>
            Kommissionen äger den frågan. Det har funnits synpunkter på hur
            Grekland har hanterat detta. Det har varit en rapport i EU, och
            kommissionen kommer nu att föra Grekland inför domstol för brott
            mot fördraget.
          </note>
          <note>
            När vi träffade FN:s flyktingkommissarie häromveckan pekade han
            på två saker som är viktiga. Det ena är att vi måste öka möjligheten
            att ta emot kvotflyktingar i Europa. Kvotflyktingar är de som
            FN plockar ut, och det är oftast de som har det allra sämst och
            måste få möjlighet att komma och söka asyl.
          </note>
          <note>
            Sverige tar emot väldigt många kvotflyktingar. Vi är det land
            som tar emot mest i proportion till befolkningen. Skulle alla
            27 EU-stater ta emot lika många i förhållande till sin population
            skulle vi helt plötsligt kunna ge 95 000 människor, de fattigaste
            flyktingarna, en fristad inom EU.
          </note>
          <note>
            Flyktingkommissarien sade också att det är viktigt att Sverige
            blir standard för de andra EU-länderna. Det vill säga att vi ska
            höja kvaliteten på mottagningen och i asylprocessen. Dessa två
            saker tycker jag är viktiga. Vi har nu från den här talarstolen
            fått höra hur kallt det är i Sverige. Jag måste fråga er i Vänsterpartiet
            och Miljöpartiet, som inte vill att vi ska ha ett samarbete inom
            EU, hur ni ska lösa det för dem som har det sämst och har minst
            förutsättningar att komma till en fristad.
          </note>
          <note>
            Vi kommer i framtiden inom hela EU att ha ett oerhört behov av
            arbetskraft, och därför är det viktigt att EU nu formerar sig
            och blir en attraktiv arbetsmarknad.
          </note>
          <note>
            Med den här odyssén vill jag helt enkelt ge en bakgrund till
            att jag yrkar bifall till utskottets förslag och avslag på motionerna.
          </note>
          <note>
            I detta anförande instämde Fredrick Federley (c).
          </note>
          <note type="speaker">
            Anf. 5 KALLE LARSSON (v) replik:
          </note>
          <note>
            Fru talman! Mikael Cederbratt försökte göra sig lustig och sade
            att vi agerade som om det var de som satt på läktaren som skulle
            vinna matchen. Tänk om det vore så. Tänk för ett ögonblick att
            det är de som sitter på läktaren här i dag som är de som vinner
            matchen. Där sitter elever från Björkhagsskolan som vill att deras
            klasskamrat och skolkamrat Enayatullah Adel ska få stanna i Sverige
            och att man inte ska avvisa till krig och väpnad konflikt. Där
            sitter representanter för Papperslösa Stockholm, som vill ha rättigheter
            på arbetsmarknaden och få chans att stanna i Sverige. Jag tror
            att Mikael Cederbratt ska tänka sig för innan han säger att de
            som sitter på läktaren ska vinna matchen, för i så fall blir det
            ett annat resultat än det som Mikael Cederbratt i dag företräder.
          </note>
          <note>
            Jag vill ge ett kort svar på Mikael Cederbratts fråga. Han undrar
            hur vi ska göra för att vi inte vill samarbeta inom EU om flyktingpolitiken
            och ändå vill att saker och ting ska bli bättre. Det är väl ungefär
            så här enkelt: Det finns ingen anledning att samarbeta med andra
            länder om det innebär att man gör saker sämre. Det är väl bättre
            att man inom ramen för FN, som är världsomfattande, samarbetar
            för att göra flyktingars situation bättre. Det finns mycket få
            kända exempel på att samarbetet inom EU har lett till förbättringar
            av svensk asylpolitik och väldigt många exempel på motsatsen.
          </note>
          <note>
            Mikael Cederbratt hänvisar till många kommande förslag. Det må
            ju vara hänt, men den fråga han i dag har att besvara är varför
            han accepterar fortsatta avvisningar till Afghanistan och Irak.
            Varför har Mikael Cederbratt inte agerat för att hans parti ska
            gå med på en översyn av utlänningslagen, så att vi ska kunna få
            en ordning som stämmer bättre överens med internationell rätt
            än den ordning vi har i dag? Då skulle vi kunna få en ordning
            där inga människor avvisas till väpnad konflikt eller till länder
            där det råder allvarlig inre oro.
          </note>
          <note type="speaker">
            Anf. 6 MIKAEL CEDERBRATT (m) replik:
          </note>
          <note>
            Fru talman! Jag har lite svårt att förstå logiken i Kalle Larssons
            resonemang när det gäller EU. Om man inte är med i EU kan man
            ju inte påverka alls och alltså heller inte påverka till det bättre.
            Det går inte ut över Kalle Larsson utan över de flyktingar som
            då inte kan komma till EU. Jag tycker att detta är ett cyniskt
            sätt att bedriva Europapolitik, eller rättare sagt brist på Europapolitik.
          </note>
          <note>
            Jag måste tolka Kalle Larssons angrepp på den nya instans- och
            processordningen som att han menar att den gamla ordningen var
            bättre. Du får gärna rätta mig om jag har fel. En av de huvudteser
            som har varit vägledande är att vi inte ska ha snabba politiska
            inspel som rör till eller att det snarare är opinion och medier
            som styr vem som får stanna. Alla ska behandlas lika utifrån något
            man kan förutse. Man har möjlighet att överklaga, och det ska
            vara en muntlig tvåpartsprocess.
          </note>
          <note>
            Av det skälet ställer jag mig inte bakom att man ska göra ett
            ingrepp i detta. Vi håller på med en översyn. Man kan inte, om
            man tror att man ska bygga en bra ordning, gå in och börja småpilla
            och ändra saker. Man bör göra det i ett grepp där man vet vad
            besluten kommer att innebära på lång sikt.
          </note>
          <note type="speaker">
            Anf. 7 KALLE LARSSON (v) replik:
          </note>
          <note>
            Fru talman! Vänsterpartiet var det parti som först av alla föreslog
            att vi skulle avskaffa Utlänningsnämnden och införa en annan instans-
            och processordning. Så kom parti efter parti att ansluta sig till
            den uppfattningen. Näst sist var Moderaterna. Allra sist var Socialdemokraterna.
            Detta är den historiska bakgrunden till att vi nu låter domstolar
            sköta ärenden där det har överklagats från Migrationsverket. Det
            är en bättre ordning än tidigare, men det betyder inte att den
            är bra. Det betyder inte att jag är nöjd och slutar tänka politiskt
            och agera för förändring. Det borde inte betyda det för Mikael
            Cederbratt heller.
          </note>
          <note>
            Dessutom handlar detta om att man just nu inte agerar i enlighet
            med de ursprungliga intentionerna, alltså det som vi tänkte skulle
            bli avsikten med den lag som nu gäller. Inget skulle bli hårdare
            i bedömningarna. Men när det gäller begreppet väpnad konflikt
            har det blivit en strängare bedömning än tidigare. Vad gör vi
            då? Nu är det andra bedömningar som sker än de vi hade tänkt oss.
            Då kan man säga som Mikael Cederbratt att vi ska vänta några år
            och se: Vi ska inte peta i det här så snabbt. Eller så agerar
            vi för att det ska bli som vi hade tänkt. Mitt förslag är att
            vi gör det sistnämnda. Förändra! Tänk politiskt, Mikael Cederbratt,
            för en gångs skull!
          </note>
          <note>
            Mikael Cederbratt säger att Dublinkonventionen ger rätt till
            asylprövning. Ja, men vilken asylprövning? Hur kan man från moderat
            håll förklara att tre av fyra irakier förra året fick stanna i
            Sverige medan ingen irakier fick stanna i Grekland? Ändå ska vi
            sända tillbaka hundratals personer som ursprungligen är från Irak
            till Grekland för att de där ska få sin så kallade asylprövning.
            Vari ligger rättssäkerheten i att försvara ett sådant system?
          </note>
          <note type="speaker">
            Anf. 8 MIKAEL CEDERBRATT (m) replik:
          </note>
          <note>
            Fru talman! Det var bra med klarläggandet från Kalle Larsson
            om att den ordning vi nu har ändå är bra. Jag tycker att du ska
            stå upp för den också, vilket du väldigt sällan gör. Ja, du står
            upp nu, men du står inte upp för den.
          </note>
          <note>
            Jag tycker att du inte bara ska tänka politiskt utan också rättssäkert.
            Det är nämligen det vi är satta att göra när vi stiftar lagar.
            Jag tycker att det är lite ansvarslöst att låta påskina att era
            motioner, särskilt den som gäller en översyn av begreppet väpnad
            konflikt, i dag skulle kunna påverka rättstillämpningen i Sverige.
            En översyn i sig innebär ett tidsperspektiv som med riksdagens
            mått är minst något år. Att måla upp en bild av att om klubban
            slås i under vissa premisser här i kammaren i dag kommer livet
            att ändras för ett antal människor tycker jag är ansvarslöst.
          </note>
          <note>
            Varför lagstiftaren valde väpnad konflikt vet jag inte. Det är
            en juridisk term i folkrätten, om jag är rätt underrättad. Däri
            ingår vissa premisser, bland annat att man faktisk är ute efter
            territoriell makt, och det är ju det som oftast brister när det
            är terroristkopplade saker som händer.
          </note>
          <note>
            Jag tror att vi måste ha is i magen, så att vi kan få en ordning
            som kanske är lite bättre än den första var. Då måste vi låta
            praxis råda genom att låta migrationsdomstolen gå igenom lagstiftningen.
            Det kan låta lite tråkigt, men det blir mycket bättre i slutändan.
          </note>
          <note type="speaker">
            Anf. 9 BODIL CEBALLOS (mp) replik:
          </note>
          <note>
            Fru talman! Jag vill också betona att den nya ordningen är bättre
            än den gamla. Men när man kommer till en situation där tolkningen
            av den lag som stiftades blir helt uppåt väggarna och helt i strid
            mot vad som var tänkt måste vi agera.
          </note>
          <note>
            I det här fallet handlar det om tolkningen av begreppet väpnad
            konflikt. Det finns i förarbeten från 1995, om jag inte missminner
            mig. För att täppa till den lucka som skulle kunna bli däremellan
            tillkom under den förra mandatperioden nästa proposition när vi
            ändrade utlänningslagen. Där kom begreppet andra svåra motsättningar
            i hemlandet för att täcka de fall som många är drabbade av där
            det inte anses råda väpnad konflikt. Inte heller det tolkas som
            lagstiftaren hade tänkt, vill jag mena.
          </note>
          <note>
            Du frågade oss om EU-harmoniseringen och om det inte är bra om
            övriga länder också blir bättre. Självklart är det bra om andra
            länder i EU tar större ansvar för flyktingströmmarna och det är
            bra om vi tar större ansvar för andra migrationsströmmar. Men
            det är inte bra om vår flyktingpolitik försämras.
          </note>
          <note>
            När jag talar om det allmänna rättsmedvetandet här i Sverige
            utgår jag ifrån den flyktingpolitik som vi har haft under åren
            som är den flyktingpolitik människor här i Sverige är vana vid.
            Om jag skulle tala om det allmänna rättsmedvetandet i Grekland
            är det ju något helt annat.
          </note>
          <note>
            Vi ska självklart, där vi kan, bidra till att göra systemet bättre
            i de andra länderna, men vi får inte göra avkall på vår egen politik.
            Vi får inte göra avkall på vår egen flyktingpolitik. Det är det
            som är risken i det här läget.
          </note>
          <note>
            Jag skulle vilja att du förklarar för Hoforseleverna uppe på
            läktaren hur ni resonerar när ni inte vill ta tag i frågan om
            tolkningen direkt.
          </note>
          <note type="speaker">
            Anf. 10 MIKAEL CEDERBRATT (m) replik:
          </note>
          <note>
            Fru talman! Det var bra att Bodil sade att det kan vara en poäng
            att ändå vara med i EU även om hon själv inte vill det och att
            vi kan påverka i rätt riktning.
          </note>
          <note>
            Jag vill vända på det och ställa en fråga till dig. Jag sade
            det till Kalle Larsson också.
          </note>
          <note>
            Tror du att den motion som nu gäller väpnad konflikt och handlar
            om en översyn av begreppet påverkar de människor som har nämnts
            i talarstolen i dag?
          </note>
          <note type="speaker">
            Anf. 11 BODIL CEBALLOS (mp) replik:
          </note>
          <note>
            Fru talman! Jag tror att en gemensam signal från oss alla partier
            till domstolarna redan i dag om att tolkningen är felaktig skulle
            kunna ändra situationen för dem som nu riskerar att skickas härifrån.
          </note>
          <note>
            Jag vet att det tar tid att ändra lagstiftningen, men signalen
            till domstolarna att vi faktiskt anser att deras tolkning inte
            blev som vi hade tänkt är det viktiga i dag. Att ändra lagen kommer
            att ta längre tid. Signalen är det viktiga.
          </note>
          <note>
            Jag vill också ta upp frågan om arbetskraftsinvandring. Vi vet
            att Sverige inte är det land som människor allra helst kommer
            till för att arbeta. Samtidigt är det många som redan lever här
            i landet. Har du några tankar om hur man ska lösa situationen
            för dem framöver?
          </note>
          <note type="speaker">
            Anf. 12 MIKAEL CEDERBRATT (m) replik:
          </note>
          <note>
            Fru talman! Vi har den ordningen i Sverige när det gäller domstolarna
            att de är suveräna. Det innebär att domstolar inte ska ta emot
            politiska signaler. Det är genom lagändring som domstolar ska
            agera. En lagändring tar minst ett år. Jag tolkar ditt svar som
            att det inte kommer att påverka de människor vars namn vi har
            nämnt i talarstolen om vi antar den här motionen. Jag tycker att
            vi ska ha den hederligheten och ärligheten. Sedan kan vi diskutera
            om vi ska ändra lagen.
          </note>
          <note>
            Jag gillar Bodil Ceballos. Hon är hederlig och ärlig. Det är
            fri invandring, raka puckar, alla ska få jobba och alla ska få
            stanna.
          </note>
          <note>
            En fråga som är kopplad till dem som är kvar här är att vi har
            en reglerad invandring. När vi har ett stopp som säger att de
            inte får stanna måste de lämna. Ordningen är att man ska lämna
            frivilligt. Har man en asylprövning och inte respekterar resultatet
            faller hela systemet på sikt. Det är inte rimligt och det är inte
            bra att ha allmän amnesti.
          </note>
          <note>
            Vi kommer att ge många av de människor som inte har status som
            flyktingar utan vill arbeta här möjlighet att arbeta i Sverige.
            Exakta former och detaljer för detta kan jag inte svara på. Jag
            tror att det ligger en lagrådsremiss nu. Vi får propositionen
            i maj.
          </note>
          <note type="speaker">
            Anf. 13 GÖTE WAHLSTRÖM (s) replik:
          </note>
          <note>
            Fru talman! Som företrädare för det största regeringsbärande
            partiet har Mikael Cederbratt en mycket försiktig hållning. Det
            är helt naturligt. Jag känner igen situationen från tidigare mandatperioder.
          </note>
          <note>
            Ett antal ageranden som lyfts fram i debatten tycker jag också
            är riktiga. Migrationspolitik engagerar. Det är precis så vi har
            känt det. Under alla år som jag har företrätt vårt parti i riksdagen
            och i socialförsäkringsutskottet har vi sett hur migrationspolitik
            engagerar människor. Det är viktigt och riktigt. Kalle Larsson
            framhöll på ett alldeles föredömligt sätt hur människor känner
            för de här frågorna och engagerar sig i dem. Man vinner inte frågorna
            på läktaren. Vi måste också engagera oss som politiker.
          </note>
          <note>
            Det händer mycket nu, sade Mikael Cederbratt. Det är också riktigt
            att det händer mycket. Det har det gjort hela tiden, inte bara
            sedan Mikael Cederbratt hamnade i majoritetsställning. Många av
            de ställningsstaganden som Mikael Cederbratt räknade upp tidigare
            är ställningstaganden som har gjorts under tidigare majoriteter
            i riksdagen. Det händer alltid väldigt mycket inom det här området.
            Det gör det därför att ungefär 200 miljoner människor är migranter
            i någon form, enligt FN:s beräkningar. 15 miljoner är just nu
            flyktingar, enligt samma källa. Det är en siffra som rör sig beroende
            på situationen i världen. Det är också något som berör oss mycket.
          </note>
          <note>
            Det är ändå viktigt att komma ihåg det som Bodil Ceballos och
            Kalle Larsson har varit inne på. När vi nu i riksdagen har stiftat
            lagar som vi upplever inte motsvarar de ställningstaganden som
            riksdagen har fattat beslut om Kalle Larsson och jag satt i utredningen
            om den nya utlänningslagstiftningen och när vi upplever att begreppet
            väpnad konflikt har fått en annan betydelse än vad riksdagen fattade
            beslut om och när vi får signaler om att riksdagen fattade felaktiga
            beslut kanske vi ska fundera över det.
          </note>
          <note type="speaker">
            Anf. 14 MIKAEL CEDERBRATT (m) replik:
          </note>
          <note>
            Fru talman! Det händer mycket. Jag har ju inte hela historiebeskrivningen
            så som Göte har. Ni glömde i alla fall att se över lagen om mottagande
            av asylsökande. Där har det inte hänt något på 13 år. Det är det
            full fart med just nu. Jag tycker att det är anmärkningsvärt att
            ni inte gjort något, inte minst med tanke på den diskussion vi
            har haft med kommuner som har känt att de har fått för många människor
            som påverkar kommunen negativt både ekonomiskt och på andra sätt.
          </note>
          <note>
            Jag vill ställa samma fråga till Göte Wahlström som till Bodil.
          </note>
          <note>
            Att anta den här motionen om översyn av väpnad konflikt påverkar
            det de personer som har nämnts från talarstolen?
          </note>
          <note type="speaker">
            Anf. 15 GÖTE WAHLSTRÖM (s) replik:
          </note>
          <note>
            Fru talman! För att börja med historiken är det ett antal månader
            sedan vi lyfte upp frågan i socialförsäkringsutskottet. Signalerna
            också från majoritetens partier var då att man såg tveksamheter
            i agerandet. Man kritiserade att domstolarna fattade fel beslut.
            Vi sade att det kanske finns skäl att redan nu ta tag i frågan.
          </note>
          <note>
            Sedan har det förhalats av den majoritet som finns i socialförsäkringsutskottet.
            Hur mycket det berör är svårt att säga, men att det berör kan
            vi nog säga. Jag tror därför att det är en viktig signal och att
            det är ett viktigt ställningstagande som vi i så fall skulle göra
            här i kammaren.
          </note>
          <note>
            En ytterligare frågeställning som Mikael Cederbratt har varit
            inne på är frågan om att bredda perspektivet när det gäller migration,
            det vill säga att man skulle ha en arbetskraftsinvandring som
            skulle täcka upp i fråga om en del av de problemställningar som
            vi i dag ser med nuvarande migration. Det kan vara riktigt. Men
            vi vet också att det är olika grupper av människor som rör på
            sig av olika skäl. Det är klart att den grupp som rör på sig för
            att söka sig bättre förutsättningar och ett bättre liv någon annanstans
            är stor inom ramen för de 200 miljonerna.
          </note>
          <note>
            Men jag tror ändå att det är viktigt att vi försöker klara ut
            frågan om arbetskraftsinvandringen, alltså den konflikt som kan
            uppstå mellan asylprocessen och arbetskraftsinvandringen. Det
            handlar om begreppet byta spår. Man är asylsökande när man kommer
            till Sverige. Man får sin sak prövad. Man får ett avslag. Men
            om man då har ett arbete ska man ha rätt att söka uppehållstillstånd
            med stöd i reglerna för arbetskraftsinvandring i stället.
          </note>
          <note>
            En av företrädarna för majoritetspartierna sade nu att även de
            personer som i dag har ett arbete, innan eventuell lagstiftning
            har vunnit laga kraft, ska få stanna i Sverige och invänta ny
            lagstiftning.
          </note>
          <note>
            Min fråga till Mikael Cederbratt är: Är det en uppfattning som
            Mikael Cederbratt står bakom inom ramen för de fyra partierna?
          </note>
          <note type="speaker">
            Anf. 16 MIKAEL CEDERBRATT (m) replik:
          </note>
          <note>
            Fru talman! Jag tolkar ändå Göte Wahlströms svar på det sättet
            att om man skulle följa den här motionen om en översyn av begreppet
            väpnad konflikt kommer det inte att påverka de personer som har
            nämnts här i talarstolen. Jag tolkar det ändå på det sättet.
          </note>
          <note>
            Migration är en oerhört positiv kraft. Det är egentligen en kraft
            som socialdemokratin under ett par decennier har glömt. Fram till
            ungefär 70-talet hade vi en arbetskraftsinvandring till Sverige.
            Sedan ströps den till i princip noll. Den här kraften är så stor
            att de pengar som dessa människor skickar tillbaka till sina hemländer
            överstiger biståndet gånger tre.
          </note>
          <note>
            Göte Wahlström ställde en fråga om att byta kö. Vi får se vad
            som kommer att stå i propositionen. Jag personligen tycker att
            den möjligheten ska ges om det går.
          </note>
          <note type="speaker">
            Anf. 17 FREDRICK FEDERLEY (c):
          </note>
          <note>
            Fru talman! Vi befinner oss i minst sagt intressanta tider när
            det gäller migrationspolitiken. Det handlar om hur det ser ut
            i världen men också om de utmaningar som vi här i Sverige står
            inför när det kommer till migrationspolitiken.
          </note>
          <note>
            Det är också intressant att se hur debatten utformar sig här
            just nu. Det känns på något sätt som om vi fram till för ett och
            ett halvt år sedan hade världens bästa migrationspolitik. Allting
            var färdigt och fixat, alla fick stanna, och vi erbjöd alla en
            plats på den svenska arbetsmarknaden. Men helt plötsligt när det
            blev ett maktskifte för ett och ett halvt år sedan uppstod en
            rad politiska problem.
          </note>
          <note>
            Det vore mer sanningsenligt av de partier som i dag utgör oppositionen
            att erkänna att många av de problem som den nuvarande regeringen
            är satt att hantera är drivorna efter de iskalla vindar som ni
            faktiskt lämnade efter er.
          </note>
          <note>
            Det som vi från alliansen har föresatt oss att göra är att skapa
            ett hållbart regelverk som bygger på öppenhet, humanism och en
            generös flyktingpolitik. Vi vill värna asylrätten och samtidigt
            skapa fler vägar in i landet. Därför avser vi också att öppna
            för arbetskraftsinvandring. Vi återkommer under våren med en proposition
            som förhoppningsvis innebär att det nya träder i kraft ganska
            snart efter sommaren.
          </note>
          <note>
            Det är också viktigt att vi påminner oss om hur det faktiskt
            ser ut i vår omvärld. Det är, som Kalle Larsson sade, många oroligheter
            som pågår, och Sverige tar ett stort ansvar. Vi är ett av de länder
            i världen som tar det största ansvaret. Jag undrar vad ni egentligen
            menar när ni står i talarstolen och säger att det har blivit hårdare
            och att det har blivit kallare. Ni försöker få det att framstå
            som om det är färre som får stanna trots att det med Kalle Larssons
            egna ord är tre fjärdedelar av dem som kom från Irak som får stanna.
            När var det på något sätt bättre? Är det i Kalle Larssons idévärld
            som det var det bättre, eller kan han erkänna att den nuvarande
            ordningen är så pass mycket bättre att det är en öppnare, humanare
            och generösare politik som faktiskt förs?
          </note>
          <note>
            Fru talman! För att skapa ett rättssäkert system genomförde samtliga
            sju partier det kan vi återigen behöva påminnas om i Sveriges
            riksdag en ny process- och instansordning. Vi som politiker skulle
            inte längre avgöra vilka som skulle få stanna eller vilka ärenden
            som skulle bli positivt behandlade. Så var argumentationen då
            och är det fortfarande. Det vore lika uppåt väggarna som om justitieministern
            skulle blanda sig i beslut vid mordåtal.
          </note>
          <note>
            Vi vet alla att i de fall där man lyckades bilda en stark offentlig
            opinion och där politiker och andra personer i massmedierna engagerade
            sig kraftigt fick människor oftare stanna eftersom Utlänningsnämnden
            gav vika för det offentliga trycket. Men i de fall där det inte
            fanns ett offentligt stöd eller en offentlig debatt till stöd
            för enskilda asylsökande fick de inte stanna. Det var en djupt
            rättsosäker ordning som vi alla var glada över att kunna lägga
            åt sidan. Men jag är lite orolig över att vi är på väg tillbaka
            till detta med de debatter som nu förs, där det verkar som om
            vissa av oppositionens politiker faktiskt vet bättre än migrationsdomstolen
            exakt hur enskilda ärenden ska avgöras och exakt vilka det är
            som ska få stanna och vilka som inte ska få stanna.
          </note>
          <note>
            Fru talman! Det är en självklarhet, tycker jag, att vi i Sverige
            ska följa internationella konventioner och också de rekommendationer
            som kommer från FN:s flyktingorgan UNHCR. Jag tycker att Kalle
            Larsson redogör ganska slarvigt för det möte som vi hade i förra
            veckan och där han deltog. Vad han glömmer att poängtera är att
            Guterres också sade att det går att avvisa människor till norra
            Irak och också till delar av Afghanistan. Kalle Larsson använder
            hans ord för att legitimera sin egen politik, och jag tycker att
            det är synd att han hanterar ett seriöst och viktigt internationellt
            organ på det sättet.
          </note>
          <note>
            Guterres var också oerhört tydlig med att vi måste ha en rättssäkerhet
            och en fungerande ordning som vi har lagt grunden till nu. Jag
            tror också att det är oerhört viktigt att vi fortsätter att upprätthålla
            den och inte börjar urholka den genom att vi som politiker lägger
            oss i enskilda ärenden och återigen skapar denna opinion och tror
            att vi kan göra skillnad här och i dag när det gäller de beslut
            som fattas just nu.
          </note>
          <note>
            Fru talman! FN:s flyktingkommissionär António Guterres gav oss
            fler viktiga signaler i förra veckan. De delas av mig, av Centerpartiet
            och av Allians för Sverige.
          </note>
          <note>
            Den nya process- och instansordningen måste bevaras för att vi
            inte återigen ska hamna i den rättsosäkerhet som kommer sig av
            att politiker fattar beslut i enskilda fall. Det är också därför
            som det är viktigt att vi för diskussioner om vård för gömda och
            vård för papperslösa samt att vi för debatten om var det råder
            konflikt eller inte eller hur den lagen ska tolkas. Den debatten
            har med all rätt tagit stor plats under det senaste året, och
            jag tror att det är viktigt att vi fortsätter att föra den debatten
            också här i dag.
          </note>
          <note>
            Om vi börjar med diskussionen om väpnade konflikter är det inte,
            vilket ibland görs gällande i medierna, Migrationsverket som avgör
            huruvida det är en väpnad konflikt i Afghanistan eller i Irak.
            Det som är Migrationsverkets uppgift är att avgöra om vi ska fortsätta
            att ha en individuell prövning av asylärenden från dessa länder.
            Därför vore det kanske mer riktigt att kalla detta lagrum för
            lagen om upphörande av individuell prövning eftersom det är vad
            Migrationsverket och migrationsdomstolen har att avgöra. Det är
            andra kanaler på denna planet än Migrationsverket i Sverige som
            avgör huruvida det råder krig eller väpnad konflikt.
          </note>
          <note>
            Om man anser att lagen bör tillämpas, alltså att den individuella
            prövningen bör upphöra, väcker det en lång rad frågor hos mig.
            Hur ser man då till att det är just de som bäst behöver skydd
            som får komma till Sverige? Öppnar man då inte för att de som
            har det största kapitalet kommer först till landet, alltså de
            som har de största resurserna att kunna flytta sig på den här
            planeten? Hur gör vi då för att se till att det inte är människor
            som kan vara grovt kriminellt belastade eller som har en terroranknytning
            som kommer in i landet? Hur ser man på de förutsättningar som
            vi i Sverige skulle ha att hantera de flyktingströmmar som jag
            tror att vi kallt skulle kunna räkna med kommer hit? Sverige är
            redan i dag ett av de länder som tar i särklass störst ansvar
            när det gäller många av länderna i Mellanöstern, och jag tror
            inte att det trycket på Sverige skulle bli mindre om vi säger
            att vi upphör med den individuella prövningen och att man därmed
            bara behöver bevisa att man kommer från detta land för att få
            stanna.
          </note>
          <note>
            Konsekvenserna kan, fru talman, utan att vi överdriver det hela
            bli omfattande, och jag funderar på om oppositionen verkligen
            har funderat över det.
          </note>
          <note>
            Jag tycker att det är ganska viktigt att ni under denna debatt
            i dag när ni tar repliker senare, vilket jag är övertygad om att
            ni kommer att göra, gör klart hur ni ser på detta och hur ni tror
            att Sverige skulle kunna hantera denna diskussion. Ni är ofta
            tydliga i er kritik men väldigt svaga när det gäller att framföra
            vad ni själva förespråkar.
          </note>
          <note>
            Med detta sagt vill vi i Centerpartiet vara tydliga med att vi
            anser att den individuella prövningen ska fortsätta att gälla.
            Därmed tycker vi att Migrationsverket och migrationsdomstolarna
            gör rätt när de fattar sina beslut just nu, och gör de en annorlunda
            prövning är det upp till domstolarna och myndigheterna och inte
            upp till oss som enskilda politiker eller partier att avgöra hur
            man ska tolka detta.
          </note>
          <note>
            Fru talman! Det är också viktigt att vi pratar om återvändandet.
            För att man ska lyssna till svenska lagar och kunna få respekt
            för det svenska domstolsväsendet måste en person lämna landet
            efter att han eller hon har fått sin sak prövad, överklagad och
            möjligen också överprövad men fortfarande inte har fått bedömningen
            att ha tillräckligt starka skäl för att få asyl eller andra särskilt
            ömmande omständigheter för att få stanna i landet. Det handlar
            om respekten för lagen, respekten för domstolarna och respekten
            för den gällande rättsordningen. Den som efter en rättssäker prövning
            motsätter sig svenska lagar och det svenska domstolsväsendet genom
            att inte återvända befinner sig olagligen i landet. Det är människor
            som inte är illegala men som befinner sig illegalt i landet.
          </note>
          <note>
            När man själv ställer sig utanför rättvisan som en vuxen och
            myndig människa, ska man då ha rätt till vård? Ja, enligt oppositionen.
            Nej, enligt mig. Vård som inte kan anstå och akutsjukvård har
            vi en tydlig skyldighet att erbjuda alla, liksom vård för barn
            som inte själva försatt sig i den situation som de befinner sig
            i. Men vuxna människor som lever som gömda och inte är i akut
            vårdbehov borde söka sig den vården i sitt hemland efter att de
            har ställt sig utanför den svenska rättvisan. Frågan är om inte
            den korrekta benämningen av gömda egentligen borde vara de som
            självmant ställt sig utanför det svenska rättsväsendet.
          </note>
          <note>
            Situationen för dem som i debatten kallas papperslösa är något
            av densamma. Jag tror att många som lyssnar till den här debatten
            tror att papperslösa är de som av människosmugglare uppmanats
            att göra sig av med sina pass, människor som flytt utan den dokumentation
            som krävs eller människor som inte har rätt papper att visa för
            Migrationsverket. Men papperslös är bara den som inte har gett
            sig till känna för svenska myndigheter och oftast inte heller
            har en ambition att göra det.
          </note>
          <note>
            Inte alltför sällan, fru talman, utnyttjas dessa människor på
            ett inhumant sätt. Jag tycker att Göte Wahlström beskrev detta
            alldeles lysande nyss. Under närmast slavliknande förhållanden
            tvingas de jobba långa pass i en osäker miljö och på en svart
            arbetsmarknad. En sådan tillvaro verkar vara det som åtminstone
            delar av oppositionen nu verkar vilja legitimera genom att erbjuda
            vård på lika villkor som för den som följer lagen, den som har
            gjort rätt för sig och den som betalar skatt.
          </note>
          <note>
            Fru talman! Det visar sig också tydligt att EU kommer att spela
            en allt viktigare roll när det gäller migrationspolitiken framöver.
            Där var också Guterres tydlig och sade att för att vi ska få en
            fungerande migrationskedja kräver det att samarbetet inom Europeiska
            unionen fungerar och också de påhängsavtal som vi har med andra
            länder. Det är därför viktigt att vi för en kontinuerlig dialog
            med kringliggande länder, såsom Turkiet. Det är också viktigt
            att vi följer upp de länder som vi sänder tillbaka många människor
            till enligt Dublinförordningen.
          </note>
          <note>
            Fru talman! Min talartid är slut. Det finns mycket mer som jag
            vill säga och som jag hoppas att få återkomma till i replikerna.
          </note>
          <note type="speaker">
            Anf. 18 KALLE LARSSON (v) replik:
          </note>
          <note>
            Fru talman! Låt mig allra först tillåta mig själv att påminna
            Fredrick Federley om den omfattande och grundläggande kritik som
            Vänsterpartiet under lång tid har riktat mot flykting- och asylpolitiken
            i Sverige. Det gäller den nuvarande regeringen och det gäller
            också den tidigare. Det här vet Fredrick Federley väl själv. Hans
            eget parti var tidigare en del av den kritiska rösten mot den
            Socialdemokratiska regeringen. Det är han själv, i någon utsträckning
            på eget bevåg, som flyktingpolitisk talesman som nu har ändrat
            Centerpartiets position i asyl- och flyktingpolitiken och försvarar
            positioner som han några veckor före valet attackerade. Den där
            politiska kursändringen kan möjligen förstås, men jag begriper
            den inte.
          </note>
          <note>
            Fredrick Federley säger att vi inte ska låta Migrationsverket
            vara det som tolkar huruvida det råder väpnad konflikt eller inte
            utan att det finns andra uttolkare av detta. Det är alldeles riktigt.
            Uttolkarna av detta är Internationella rödakorskommittén, ICRC.
            De har gjort tolkningen i ett opinion paper , som de har skickat
            och som Fredrick Federley också har kunnat ta del av om han har
            följt den allmänna debatten, om att det är en alltför snäv tolkning
            av begreppet väpnad konflikt som migrationsdomstolarna i Sverige
            gör med territoriell kontroll och ett antal andra variabler som
            inte alls står i överensstämmelse med 1949 års Genèvekonvention.
            Migrationsdomstolen har hämtat en snävare tolkning från ett tilläggsprotokoll
            från 1977 till Genèvekonventionen från 1949, men som inte alls
            är en uttömmande tolkning av vad begreppet väpnad konflikt egentligen
            är för något. Ska vi följa dem som har ett uttryckligt mandat
            att tolka vad väpnad konflikt är för något ska det vara en betydligt
            vidare tolkning än den som domstolarna i dag använder.
          </note>
          <note>
            Ska vi stå här och träta om vilken tolkning man ska göra? Tydligen
            är det nödvändigt. Jag hade annars hoppats att vi skulle kunna
            tillsätta en översyn snabbt och skyndsamt, så att vi i stället
            skulle kunna få en ordentlig genomgång av vad som ska gälla och
            så att lagen blev sådan som vi hade intentionen att den skulle
            vara.
          </note>
          <note type="speaker">
            Anf. 19 FREDRICK FEDERLEY (c) replik:
          </note>
          <note>
            Fru talman! Min direkta fråga till Kalle Larsson är: I vilka
            andra ärenden som ska gå till domstol tycker du att man ska upphöra
            med individuella prövningar och i stället se till kollektiv och
            grupper? Jag kan förstå av din ideologiska historia att du ofta
            ser människor som kollektiv. Men jag har lite svårt att se att
            man inför rättsväsendet och när man ska bedöma asylskäl ska se
            människor som kollektiv och som grupper hemmahörande i ett land.
            Det är det som vi ska diskutera.
          </note>
          <note>
            Jag kan gott och väl tycka att det är väpnade konflikter i Irak,
            Afghanistan och i många andra länder, också på Sri Lanka. Men
            innebär det att vi ska upphöra med den individuella prövningen?
            Det är den prövning som migrationsdomstolen och Migrationsverket
            har att göra, ingenting annat.
          </note>
          <note>
            Det vore intressant att veta var Kalle Larsson skulle hitta sina
            majoritetsvänner för att uppnå det som han säger. Till exempel
            när det gäller de papperslösa har Socialdemokraterna just yrkat
            bifall till en reservation där man säger: Både gömda och papperslösa
            bryter mot utlänningslagen genom att vistas illegalt i landet
            och ska även i fortsättningen avvisas eller utvisas. Vilken är
            Kalle Larssons syn på detta? Var kommer du att söka dina majoritetsvänner
            när du försöker vinna majoritet för de förslag som du lägger fram
            här?
          </note>
          <note type="speaker">
            Anf. 20 KALLE LARSSON (v) replik:
          </note>
          <note>
            Fru talman! Att Fredrick Federley är tvungen att ta till Socialdemokraterna
            som argument mot mig visar väl hur svag hans argumentation i övrigt
            är.
          </note>
          <note>
            Faktum är att här begår Fredrick Federley ett övergrepp mot själva
            den svenska utlänningslagen. Just väpnad konflikt är ett sådant
            skäl där det inte handlar om den enskildes individuella skäl utan
            om att läget i hemlandet är sådant att ingen ska avvisas dit.
            Fredrick Federley argumenterar nu för att varje sådant fall trots
            det ska prövas i det enskilda ärendet.
          </note>
          <note>
            När kommer motionerna från Centerpartiet och förslagen om att
            ändra den svenska utlänningslagen, så att den del som i dag handlar
            om att hemlandssituationen är så pass allvarlig och oroande att
            man inte ska avvisa någon till det landet ska upphöra att gälla?
          </note>
          <note>
            Fredrick Federley har uppenbarligen inte ens koll på de grundläggande
            delarna av svensk utlänningslagstiftning om han tror att migrationsdomstolen
            och Migrationsverket ska pröva alla enskilda ärenden. Det som
            debatten här i dag gäller är att situationen i hemlandet ibland
            kan vara så allvarlig att ingen ska återsändas dit.
          </note>
          <note>
            Fru talman! Jag tror att den som behöver fundera en stund till
            på det här är Fredrick Federley. Han behöver nog ta del av både
            förarbetena och lagstiftningens utformning. Det är inte lätt att
            vara talesman för en politik som man strax före valet själv attackerade.
            Jag förstår att svängningen har gått fort och att den är dramatisk
            för Fredrick Federleys del. Men man får väl åtminstone leta efter
            någorlunda hållbara argument för sin sak för att det ska vara
            möjligt att företräda en åsikt.
          </note>
          <note>
            Så till frågan om hur jag ska hitta mina alliansvänner. Ja, mina
            vänner i det här arbetet sitter på läktaren här i dag. Det är
            skolelever som agerar till stöd för sina klasskamrater, det är
            människor i asylkommittéer och i flyktingråd, det är de papperslösa
            själva som organiserar sig för sina rättigheter.
          </note>
          <note>
            Det är möjligt att ni inte ännu har majoritet i den här kammaren.
            Det visar dagens debatt med stor tydlighet. Men jag har tilltro
            till att i framtiden kan en förändring vara möjlig.
          </note>
          <note type="speaker">
            Anf. 21 FREDRICK FEDERLEY (c) replik:
          </note>
          <note>
            Fru talman! Det enda som Kalle Larssons argumentation visar är
            hur svagt hans stöd är i folkopinionen men också här i kammaren.
          </note>
          <note>
            Kalle Larsson blandar olika diskussioner. Det vi diskuterar här
            just nu är om vi ska fortsätta att ha en individuell prövning
            också när det gäller människor som kommer från Irak eller från
            Afghanistan. Det är vad vi faktiskt diskuterar. Men du försöker
            blanda bort den här diskussionen därför att du vet att den är
            obehaglig.
          </note>
          <note>
            Du har inte funderat på vad konsekvenserna skulle bli av den
            politiska linje som du framför, att ingen skulle återsändas till
            Afghanistan eller till Irak, vilka signaler det skulle sända och
            vilka möjligheter det skulle ge människor att få en framtidstro
            i Sverige, om de kanske skulle få den grusad för att vi inte skulle
            klara av att hantera situationen.
          </note>
          <note>
            Här blir du skyldig ganska många människor ett svar. Sverige
            tar ett stort ansvar. Vi kan se att vi också har problem i vissa
            områden i Malmö, Södertälje och Göteborg. Vi är beredda att diskutera
            och hantera dem på bästa sätt för att kunna fortsätta ha en öppen,
            human och generös flyktingpolitik.
          </note>
          <note>
            Kalle Larsson, du slår röda dunster i ögonen på folk som sitter
            på läktaren när du tror att din politiska linje skulle lösa problemen.
            Det gör den inte i dag, och det gör den inte inom överskådlig
            tid. Jag tror inte att den skulle göra det ens om, ve och fasa,
            Kalle Larsson skulle få egen majoritet i kammaren.
          </note>
          <note type="speaker">
            Anf. 22 GÖTE WAHLSTRÖM (s) replik:
          </note>
          <note>
            Fru talman! Fredrick Federley har nu vid ett otal tillfällen
            sagt hur viktig den individuella prövningen är. För några år sedan
            stod jag i kammaren och talade om den individuella prövningen
            när Centerpartiet slogs för allmän amnesti. Det är lite bekymmersamt
            om det är Centerpartiet som helt plötsligt har blivit så historielöst
            eller om det är Fredrick Federley som har blivit historielös.
            Jag tror inte att Centerpartiet har blivit det; man har säkert
            sin historia klar för sig. Men det är en dramatisk positionsförändring
            som har skett hos inte minst Centerpartiet i dessa frågor.
          </note>
          <note>
            Därför är det också lite bekymmersamt när Fredrick Federley säger
            att det är drivor av is efter förra regeringen. Den förra regeringen
            tvingades hämta sin majoritet i kammaren i en ganska ohelig allians
            med Moderaterna. Man kritiserades starkt av Vänsterpartiet, Miljöpartiet,
            Centerpartiet och två ytterligare partier som nu sitter i regeringen.
            Men man bildade i alla fall en majoritet.
          </note>
          <note>
            Det är denna majoritet som jag har sagt är så viktig att den
            finns och kan breddas. Därför är jag till viss del glad över att
            vi nu kan konstatera att Centerpartiet, Kristdemokraterna och
            Folkpartiet har intagit en helt annan ståndpunkt i majoritetsställning.
            Vi kan kanske bredda detta ytterligare. Jag skulle vara glad om
            vi hittade en lösning tillsammans med ansvarig minister där vi
            kan träffas för att diskutera de många stora och viktiga frågeställningar
            vi har framför oss.
          </note>
          <note>
            Jag har en fråga till Fredrick Federley. Vi har fått svar på
            den tidigare, och det ska bli roligt att jämföra i protokollet.
            Var Centerns arbete med att driva amnestifrågan under förra mandatperioden
            ett felaktigt agerande?
          </note>
          <note type="speaker">
            Anf. 23 FREDRICK FEDERLEY (c) replik:
          </note>
          <note>
            Fru talman! Jag tackar Göte för frågan. Under den tid som debatten
            fördes om att införa en ny instans- och processordning hade det
            varit möjligt att genomföra en amnesti. Att däremot ställa de
            kraven i dag vore helt fel, och det har jag sagt flera gånger.
            Det skulle sända fel signaler och skapa en ännu större grund för
            människor som vill stanna i landet att gå under jorden, gömma
            sig eller komma hit som papperslösa i förhoppning om att få stanna.
            Vi skulle skapa ett underklassamhälle utan dess like där man befinner
            sig helt utanför rättsväsendet och de trygghetssystem vi har och
            inte är en del av det offentliga Sverige. En sådan ordning kan
            vi inte ha.
          </note>
          <note>
            Man måste sätta in sakerna i den tid man befinner sig. Nu när
            vi har en gällande ordning som vi måste och ska upprätthålla framöver
            måste den få verka och gälla fullt ut. Vi måste få fler ärenden
            som avgörs i domstol. Vi måste se fler ärenden som överprövas
            så att vi får riktlinjer för domstolen. Samtidigt ska vi inte
            inbilla människor att den spanska situationen ska uppstå, nämligen
            att det med jämna mellanrum kommer att införas en amnesti i Sverige
            där alla får stanna oavsett grunder. Det skulle innebära att man
            gravt underminerar hela asylrätten. Då är det inte asylskälen,
            som jag anser är kärnan i en migrationspolitik, som avgör om man
            ska få stanna i landet, utan då är det snarast förmågan att hålla
            sig kvar i landet längst som avgör.
          </note>
          <note>
            Svaret på Göte Wahlströms fråga är att då var det rätt att göra
            det, men efter att den nya instans- och processordningen har trätt
            i kraft vore det fel.
          </note>
          <note>
            Det är väl det Kalle Larsson har så svårt att inse. Han vill
            uppenbarligen riva upp instans- och processordningen, även om
            han verkar försvara den ibland, och han tycker att det är märkligt
            att man inte längre vill ha amnestier.
          </note>
          <note type="speaker">
            Anf. 24 GÖTE WAHLSTRÖM (s) replik:
          </note>
          <note>
            Fru talman! Då var det rätt, säger Fredrick Federley. Vi kan
            inte bedriva kvartalspolitik inom migrationspolitiken. Det är
            viktigt att vi har långsiktighet och stabilitet. Därför har jag
            i denna kammare vid ett otal tillfällen sagt: Låt oss ha en rak
            linje. Det kan finnas ett litet mellanrum mellan de två linjerna
            som vi kan spela på i politiken. Men börjar det svänga i väg,
            och vi börjar föra en form av kvartalspolitik på detta område
            missgynnar det bara de människor som söker asyl, som söker skydd
            och som söker sig bort från de krigshärdar och annat som vi har
            beskrivit här i dag.
          </note>
          <note>
            Det är en farlig väg som Fredrick Federley beskriver som Centerns
            eller Fredrick Federleys politik. Den skapar just en sådan instabilitet
            som missgynnar de människor som mest behöver trygghet och stabilitet
            och som behöver känna att man kan söka skydd och asyl i landet
            Sverige.
          </note>
          <note>
            Jag är bekymrad över denna typ av synsätt, även om jag är glad
            över att Centern har insett att man behöver hitta bredare majoriteter.
            Låt oss fortsätta detta arbete. Om Fredrick Federley är beredd
            att ta initiativet i regeringsalliansen till att bredda diskussionen
            om de många frågeställningar som inte minst Mikael Cederbratt
            lyfte fram tidigare ser jag positivt på det. Vi behöver det. Det
            skapar den stabilitet som vi behöver inför framtiden.
          </note>
          <note>
            Jag är också glad över att Fredrick Federley nu gjorde en annorlunda
            bedömning när det gäller kommunernas mottagande av asylsökande,
            det vill säga den solidariska fördelningen inom landet. Han var
            snabbt ute och kritiserade när vi framförde de bekymmer vi har
            för att många kommuner i dag inte tar emot asylsökande, medan
            några få kommuner tar på sig ett mycket stort ansvar. Låt oss
            fortsätta även den debatten och komma in i en diskussion där vi
            tillsammans kan hitta ett system som innebär en ökad solidarisk
            fördelning mellan landets kommuner när det gäller mottagandet
            av asylsökande.
          </note>
          <note type="speaker">
            Anf. 25 ANDRE VICE TALMANNEN:
          </note>
          <note>
            Innan jag ger ordet till Fredrick Federley vill jag påminna om
            att debatten gäller det Göte Wahlström säger och inte föregående
            replikomgång.
          </note>
          <note type="speaker">
            Anf. 26 FREDRICK FEDERLEY (c) replik:
          </note>
          <note>
            Fru talman! Jag ska ta mig i kragen.
          </note>
          <note>
            Jag måste backa bandet och börja med kommunernas mottagande.
            Jag tror inte att jag sade att jag tycker att kommunarrest, som
            Mona Sahlin föreslog för ett tag sedan, är rätt på något sätt.
            Däremot sade jag att vi ser att det finns problem i Södertälje,
            Malmö och Göteborg som vi bör diskutera.
          </note>
          <note>
            Därför har vi från Centerpartiets sida också begärt en särskild
            debatt på detta område som förhoppningsvis kommer att hållas ganska
            snart, eftersom samtliga sju partier har sagt ja till den. Den
            debatten ser jag fram emot att föra. Men vi ska inte inbilla någon
            att Centerpartiet eller jag är för kommunarrest på något sätt,
            särskilt inte av människor som har fått uppehållstillstånd i landet.
            Det vore helt huvudlöst.
          </note>
          <note>
            Det var ingen liten ändring vi gjorde när vi gick från att ha
            Utlänningsnämnden till att ha ett domstolsförfarande i migrationsärenden.
            Det var en stor ändring, och där hade man haft möjligheten att
            nollställa systemet. Det är ingen kvartalspolitik som innebär
            att vi om ett kvartal eller ett år kommer att kräva en amnesti.
            Nu har vi detta system. Det är ett rättssäkert system som ska
            få verka och fungera. Därför ska vi inte kräva amnesti igen. Men
            om man någon gång skulle ha gett en amnesti skulle det ha varit
            när man införde det nya systemet.
          </note>
          <note>
            Göte, försök inte att få det att framstå som att hoppa från tuva
            till tuva! Här genomfördes en stor förändring. Man gick från en
            svag och dålig landgång till en ordentlig och asfalterad väg.
          </note>
          <note>
            Jag måste poängtera att det som kanske gör Göte Wahlström allra
            mest frustrerad är väl det faktum att järnaxeln som fanns mellan
            Socialdemokrater och Moderaterna är bruten. Moderaterna hanterar
            nu flyktingpolitiken på ett öppnare sätt än på många år. Jag är
            den förste att välkomna det. Resultatet av det kan vi se i att
            fler människor kommer till Sverige i dag om man är beredd att
            upprätthålla den ordning som är. Jag välkomnar det samarbete vi
            har med Moderaterna i dag som fungerar väl.
          </note>
          <note type="speaker">
            Anf. 27 BODIL CEBALLOS (mp) replik:
          </note>
          <note>
            Fru talman! Jag vill börja med att säga till Fredrick Federley
            att jag tycker att den spanska modellen är bra. Över 800 000 personer
            gick från svartjobb till vitt jobb. De betalar skatt, kan konsumera
            i samhället och har utgjort en vinst för det spanska samhället.
            Bara deras skatteintäkter betalar pensionerna för en hel miljon
            spanska pensionärer. Det är alltså en bra modell som ni gärna
            får ta efter.
          </note>
          <note>
            Det var inte därför jag begärde ordet, utan det gällde den nya
            prövningen. Den nya ordningen är bra, men det finns vissa brister.
            Kalle tog upp att förra året fick tre fjärdedelar av irakierna
            lov att stanna. Men efter den nya praxisbildningen kommer det
            att bli färre som får stanna. Det är helt säkert. Men det som
            är allra mest bekymmersamt just nu är att om man har en rättssäker
            prövning och får ett svar att man inte får stanna ska man resa
            hem. Jag kan förstå och hålla med i den logiken, men dem som vi
            nu skickar hem är prövade enligt den tidigare lagstiftningen som
            vi alla är överens om inte var rättssäker. Den lagstiftningen
            är de drabbade av. Den var inte rättssäker. Därför kan vi inte
            heller säga att de ska anamma synsättet att de har fått en rättssäker
            prövning, för det har de inte. De har inte fått en rättssäker
            prövning, utan den skedde enligt det gamla systemet. Därför borde
            vi göra något åt just den gruppen och försöka lösa problemet på
            något sätt.
          </note>
          <note>
            Du tog upp det här med individuell prövning. Vi från den här
            sidan har inte sagt att vi inte tycker att domstolen ska göra
            en individuell prövning, men när det gäller verkställighetshinder
            ska domstolen göra även detta. Först gör man en individuell prövning
            och kommer fram till ett visst beslut. Men sedan har vi då frågan
            om verkställighetshinder, och de som nu skickas tillbaka har alltså
            prövats enligt den tidigare rättsosäkra lagen men skickas tillbaka
            enligt den nya.
          </note>
          <note type="speaker">
            Anf. 28 FREDRICK FEDERLEY (c) replik:
          </note>
          <note>
            Fru talman! Tack, Bodil! Jag tycker faktiskt att du blir svaret
            skyldig här. Varför ska vi ha en individuell prövning, och varför
            ska vi ha en rättspraxis som innebär att Migrationsverket fattar
            beslut som kan överklagas till migrationsdomstol om det är så
            att man med jämna mellanrum ska ha amnestier? Då faller ju hela
            idén, och det handlar i stället i princip om fri invandring fast
            man under några år måste befinna sig på en svart arbetsmarknad
            innan man får amnesti.
          </note>
          <note>
            Jag tror alltså inte att Bodil riktigt hade tänkt på konsekvenserna.
            Det skulle innebära att om man får avslag i migrationsdomstolen
            så går man under jorden, för man vet att om man lever på det viset
            i tre, fyra eller fem år, helt utanför rättigheter och skyldigheter,
            kommer man att få amnesti. Det är en ganska märklig situation,
            och jag trodde inte att Miljöpartiet ville gå åt det hållet. Jag
            har uppfattat Miljöpartiet som väldigt ansvarstagande i detta,
            att man inte vill att människor ska befinna sig i det underklassamhälle
            man verkligen skulle komma att skapa då.
          </note>
          <note>
            Jag är också intresserad av att veta hur Bodil Ceballos vet att
            den nya rättspraxisen kommer att leda till att färre får stanna.
            Har du någon information som jag inte har sett? Jag har inte den
            begåvning som du verkar besitta när det gäller att kunna förutsäga
            resultatet av framtida domar. Det vore intressant att höra det.
          </note>
          <note>
            Jag funderar också på hur du ser på Socialdemokraternas reservation
            19 när det kommer till diskussionen om papperslösa. Är ni och
            Vänsterpartiet överens där, eller delar ni uppfattningen att om
            man befinner sig på olaglig grund i landet så ska man återvända
            dit man kommer ifrån?
          </note>
          <note type="speaker">
            Anf. 29 BODIL CEBALLOS (mp) replik:
          </note>
          <note>
            Fru talman! Jag kan börja med den sista frågan. Vi instämmer
            inte i Socialdemokraternas synpunkter i den delen.
          </note>
          <note>
            Jag vet inte om jag var väldigt oklar och otydlig. Det jag talar
            om är att för den grupp människor som har prövats enligt den tidigare
            lagstiftningen, som vi är överens om inte var rättssäker och därför
            har ändrat, skulle vi faktiskt kunna använda den spanska modellen.
            Jag säger inte att vi ska hålla på med amnestier jämt och ständigt,
            gång efter annan. Det är inte det jag står och säger. Jag bara
            tipsar om att den spanska modellen är en bra modell. Jag tycker
            det. Du får tycka någonting annat om du vill.
          </note>
          <note>
            Du hade en annan fråga också. Nu kommer jag inte ihåg vilken
            det var. Påminn mig!
          </note>
          <note type="speaker">
            (FREDRICK FEDERLEY (c):
          </note>
          <u who="unknown" xml:id="i-ce269f1235072066-0">
            <seg>
              Det kommer att bli färre.)
            </seg>
          </u>
          <note>
            Just det! Det grundar jag på det faktum att väldigt många av
            dem som fick stanna fick stanna innan det bildades ny praxis i
            Migrationsverket och i domstolarna. Om det ansågs vara svåra motsättningar
            eller väpnad konflikt i hemlandet fick man stanna. Därför fick
            så många stanna då. Men nu kommer det att bli färre eftersom vi
            nu har en praxis som säger att så inte är fallet. Det är grunden
            för det svaret.
          </note>
          <note>
            Jag vill passa på att fråga dig: Hur ska du förklara för Hoforsskolans
            elever att vi inte kan ge den här signalen till migrationsdomstolarna
            i dag, om att vi anser att de har en felaktig tolkning av lagen?
            Vi blev allihop och även ni, har jag upplevt, bestörta när tolkningen
            kom från början, och ni har hänvisat till att vi får pröva den
            fler gånger i domstol för att se vad som händer.
          </note>
          <note>
            Men nu har det gått lång tid, och det är fortfarande samma situation.
            Hur ska du förklara detta för Hoforsskolans elever?
          </note>
          <note type="speaker">
            Anf. 30 FREDRICK FEDERLEY (c) replik:
          </note>
          <note>
            Fru talman! I sitt huvudanförande sade Bodil Ceballos att man
            behöver hitta en lösning på detta, och det bör man försöka göra
            på något sätt. Jag kan inte säga rätt ut vad som är den enklaste
            vägen.
          </note>
          <note>
            Vi vet också att det finns en ganska stor grupp irakier, någonstans
            kring 1 0001 500 personer, som befinner sig i en jättebesvärlig
            situation. Många av dem har också haft arbeten. Någon har till
            och med varit egen företagare här i Sverige och har nu hamnat
            i kläm. Det var precis den situationen jag försökte beskriva,
            att många människor upplever att de hamnar i kläm mellan de båda
            systemen och blir ett offer, en driva i den isande vinden från
            en tidigare förd politik.
          </note>
          <note>
            Det är inte lätt att hitta en lösning som samtidigt upprätthåller
            den rättspraxis som vi är överens om att vi ska ha där vi inte
            börjar blanda oss i enskilda domar. Det är det svaret jag kan
            ge också i dag. Jag ska inte vara den som tolkar lagen. Jag ska
            inte vara den som säger åt domstolen vad den ska göra. Det vore
            en mycket, mycket farlig väg att ge sig in på.
          </note>
          <note>
            Vad jag önskar är att vi för många år sedan hade infört arbetskraftsinvandring
            till exempel. Jag hoppas för min del också att köbytet ska kunna
            vara en möjlighet. Tyvärr är det något som kommer att anstå ända
            till hösten. Både Bodil och jag vet att den situation som nu har
            uppstått i ett antal ärenden inte är något som vi kommer att kunna
            råda bot på i detta nu om vi ska ha en rättssäker process. Saker
            ska inventeras och utredas i sin ordning och implementeras på
            rätt sätt.
          </note>
          <note>
            Tyvärr kommer människor i kläm och faller mellan stolar. Det
            kan bara beklagas. Ingen är ledsnare än jag över detta. Men vi
            får hoppas att det blir en bättre situation till hösten och också
            att migrationsdomstolarna framöver fattar beslut som går i helt
            rätt riktning. I själ och hjärta tror jag nämligen att du och
            jag, Bodil, är överens om väldigt många saker, även om vi kanske
            har olika syn på hur vi faktiskt ska kunna upprätthålla detta.
          </note>
          <note type="speaker">
            Anf. 31 ULF NILSSON (fp):
          </note>
          <note>
            Fru talman! Vi läser ständigt nyheter och nås av rapporter och
            så vidare om människor som vistats länge i Sverige och som nu
            väntar på utvisning. Vi läser rapporter om farliga och dåliga
            förhållanden i länder dit människor utvisas.
          </note>
          <note>
            Det är naturligtvis omöjligt att inte engagera sig i en de enskilda
            människoöden vi hör talas om. Det är självklart att jag själv
            och vi alla ständigt ställer oss frågan: Är den svenska lagen
            human när det gäller flyktingpolitik? När jag försöker väga helheten
            kommer jag fram till att vår lag är human, även om den säkert
            i längden kan bli bättre.
          </note>
          <note>
            Förra året fick sammanlagt 67 000 människor uppehållstillstånd
            i det här landet. Den enda gången fler människor har kommit hit
            är 1994. Faktum är att om vi försöker skapa oss en helhetsbild
            så följer Sverige Genèvekonventionens regler och har dessutom
            en generösare definition på personligt skyddsbehov än de flesta
            andra länder.
          </note>
          <note>
            Samtidigt vet vi att många av de människor som nu utvisas och
            som vi läser om har fått avslag för länge sedan. Många av dem
            har faktiskt vetat om att de ska lämna landet och att de inte
            får vistas här. Men vi har också många väldigt tragiska fall som
            har varit utsatta för ett system som skjutit upp det definitiva
            beslutet i åratal. Där tycker jag, och ser hoppfullt på, att den
            nya ordningen inte längre ska tillåta att människor behandlas
            på det här sättet. Det är en viktig åtgärd för framtiden att också
            få ned handläggningstiderna på Migrationsverket, och det är väldigt
            glädjande att handläggningstiderna det senaste året har gått ned,
            trots att vi har rekordmånga asylsökande. Framför allt handlar
            det om det som väldigt många talare har varit inne på: det nya
            systemet med rättssäkra domstolsförfaranden som gör att ett avslag
            blir lättare att förstå och acceptera.
          </note>
          <note>
            Samtidigt ska det ärligt sägas att vi vid många tillfällen har
            sett att migrationsdomstolen till exempel har ifrågasatt en del
            beslut som Migrationsverket har fattat, och vi har också sett
            att FN:s UNHCR har uppmanat till att avbryta vissa avvisningar
            på grund av dåliga förhållanden i mottagarlandet.
          </note>
          <note>
            Sådana fall är faktiskt, hur konstigt det kanske än kan låta,
            bevis på att systemet fungerar. Vi har en juridisk prövning i
            Sverige som fungerar och som gör att myndigheter måste ifrågasätta
            sina beslut, och vi har en kommunikation med FN:s flyktingorgan.
          </note>
          <note>
            Jag kan som de flesta andra politiker som är lekmän naturligtvis
            inte exakt bedöma läget i ett land långt härifrån hur mycket jag
            än läser på webben och försöker sätta mig in i saker och ting.
            Det måste i någon mening professionella människor på Migrationsverket
            och i domstolar göra enligt de lagar och bestämmelser vi har.
            Det tål att upprepas många gånger: Jag kan inte lägga mig i hur
            lagen tolkas, utan det är en domstolsuppgift.
          </note>
          <note>
            Där har vi totalt sett en förbättring jämfört med det gamla systemet.
            Göte Wahlström påpekade att det hade blivit en perspektivförskjutning.
            En stor del av den förklaringen vilar i att bland annat vi från
            Folkpartiet fick igenom det vi hade önskat i så många år, nämligen
            ett mer rättssäkert system för hantering av den här processen.
          </note>
          <note>
            Tidigare handlade det om att väcka opinion, att påverka politiker
            i Utlänningsnämnden och att skriva artiklar för att förändra beslut.
            I verkligheten lever vi i ett helt annat system som vi till sist
            fick genomfört år 2006 med en rättssäker process.
          </note>
          <note>
            När det är sagt ska det också sägas att om det i längden och
            efter en stor utvärdering visar sig att lagen kanske inte lever
            upp till det som vi riksdagsledamöter och politiker anser att
            lagen ska göra finns det anledning att ändra den.
          </note>
          <note>
            År 2009 får vi den första helhetsredovisningen av en utredare
            som bland annat ska titta på hur begreppet ömmande omständigheter
            i den nya lagen tillämpas. Utredaren ska också titta på hur effekterna
            av bestämmelserna blivit med det nya systemet med utvisningar
            och avvisningar. Jag är då beredd att börja diskutera förändringar
            i lagen om det visar sig att det inte alls stämmer med de intentioner
            som fanns.
          </note>
          <note>
            Kalle Larsson, Göte Wahlström, miljöpartister och andra var huvudpersoner
            i arbetet med den nya lagen, eftersom de då var i majoritet. Med
            den politik som ni för fram måste det uppenbarligen vara så att
            ni tycker att ni misslyckades med det lagarbete som en enig riksdag
            röstade igenom år 2006. Jag är inte beredd att underkänna ert
            arbete så snabbt. Jag väntar på utredningen och följer arbetet
            med spänning. Om man försöker se en helhetsbild: Har inte Sverige
            en återhållsam asylpolitik i dag? Det är tvärtom. En utgångspunkt
            för migrationspolitiken för ett land ska alltid vara att det i
            grunden är positivt med invandring, och det är positivt för Europa
            som världsdel av människor kan röra sig fritt över gränserna.
          </note>
          <note>
            Inställningen i den här frågan är solklar. Alla människor som
            kommer till Sverige ska få sin sak prövad på ett rättssäkert sätt.
            Samtidigt ska, och där är många av oss överens över partigränserna,
            de som inte har flyktingskäl lämna landet och få hjälp att göra
            det på ett så tryggt och värdigt sätt som möjligt. Vi är alltså
            inte förpliktade att låta alla dem som kommer hit stanna, men
            vi ska behandla alla med respekt och hjälpa dem som får nej att
            återvända på ett tryggt sätt.
          </note>
          <note>
            När alliansregeringen tillträdde fick den ärva den avgående regeringens
            migrationspolitik. Kännetecknande för den gamla migrationspolitiken,
            och det verkar nästan vara glömt i kammaren, var enorma och inhumana
            handläggningstider.
          </note>
          <note>
            Tusentals människor gömdes undan av svenska människor. Det var
            människor som hamnade i utanförskapsområden. Jag har besökt till
            exempel Rosengård i Malmö där 90 procent av människorna inte har
            ett arbete att gå till. Hur upplever ett barn en sådan uppväxtsituation?
            Samtidigt har vissa kommuner fått ta mycket större del av ansvaret
            än andra, och så vidare.
          </note>
          <note>
            Migrationspolitiken handlar också om att lägga grunden för ett
            humant liv med framtidsutsikter här i landet när de väl har kommit
            hit. Vi återkommer till det i en senare debatt. Det är viktigt
            att säga att det också handlar om integrationspolitik.
          </note>
          <note>
            I alliansens politik är vi väldigt tydliga med att vi betonar
            arbetslinjen för både svenskar och invandrare. Äntligen har det
            hänt någonting även när det gäller integrationspolitiken. Både
            migrationsminister Tobias Billström och integrationsminister Nyamko
            Sabuni har tillsatt utredningar om hur vi ska hjälpa dels asylsökande,
            dels nyanlända flyktingar att söka sig till platser där det finns
            arbete och bostäder.
          </note>
          <note>
            Jag anser också att det är väldigt bra att vi nu utreder möjligheten
            till ökade krav på försörjning vid anhöriginvandring. Det bidrar
            också till att fler nyanlända invandrare kommer att söka sig till
            platser där det finns jobb och bostäder. Arbete och försörjning
            bidrar till en bättre integration.
          </note>
          <note>
            Jag är övertygad om att en flykting på sikt är en vinst för det
            svenska samhället. Men i inledningsskedet måste alla nivåer i
            samhället ta ansvar för att personer ska få en möjlighet att bygga
            ett liv i det nya landet.
          </note>
          <note>
            Fru talman! Det finns ingen tydlig enighet när vi ser på oppositionen.
            Vänsterpartiet och Miljöpartiet har en del detaljerade krav om
            skyddsbegrepp och så vidare som inte Socialdemokraterna har. Däremot
            skiljer sig oppositionspartierna kraftigt i fråga om arbetskraftsinvandring.
            Socialdemokraterna är svalt ifrågasättande, Vänsterpartiet mer
            negativt medan däremot Miljöpartiet uppenbart, vilket är glädjande,
            välkomnar ökade möjligheter till arbetskraftsinvandring.
          </note>
          <note>
            Det är väldigt positivt att regeringen nu uppenbarligen med den
            proposition vi väntar på tänker öka möjligheterna till arbetskraftsinvandring.
            Det ska inte blandas ihop med asylpolitik. Det är inget alternativ.
            Det är väldigt bra för människor som vill söka sig till ett bra
            liv genom att skaffa jobb i Sverige, och det är bra för Sverige
            som kommer att behöva arbetskraft.
          </note>
          <note>
            Jag ser fram emot det. Jag har varit med och diskuterat i alliansen
            att propositionen ska göra det så enkelt som det över huvud taget
            är möjligt för människor att söka uppehållstillstånd för arbete
            här enligt de lagar och avtal som Sverige har på arbetsmarknaden.
          </note>
          <note>
            Där ser vi en stor skillnad. Socialdemokraterna och Vänsterpartiet
            vill skärpa reglerna, medan Miljöpartiet vill öka möjligheterna
            till arbetskraftsinvandring. Det enda konkreta i den gemensamma
            oppositionspolitiken är att ni vill ha en tidigare översyn av
            den lag som en enig riksdag stiftade för över två år sedan, tror
            jag det var.
          </note>
          <note>
            Man kan diskutera om den ska komma nu eller i februari år 2009.
            Jag tycker att det är för tidigt att göra översynen när systemet
            har fungerat så kort tid. Men det engagemang hos Kalle Larsson,
            som jag respekterar, ska inte förleda oss att tro att en utredning
            skulle förändra situationen för de människor som nu nämnts och
            som är på väg att utvisas. En sådan utredning gör man inte på
            en vecka.
          </note>
          <note>
            Fru talman! Jag vill avslutningsvis yrka bifall till utskottets
            förslag i betänkandet och avslag på motionerna. Många människor
            led av den gamla okontrollerade migrationspolitiken som vi hade
            under 12 år av socialdemokratiskt regerande. Man gjorde i stort
            sett inte alls några nödvändiga reformer utom den i slutet av
            mandatperioden när vi fick den nya processordningen.
          </note>
          <note>
            Nu genomgår svensk migrationspolitik väldigt stora förändringar.
            Vi värnar en human och rättssäker asylpolitik. Vi värnar ett bättre
            mottagande och arbetslinjen, och vi öppnar för möjligheterna till
            arbetskraftsinvandring. Det är en öppen politik som alliansregeringen
            för när det gäller invandring och migration.
          </note>
          <note type="speaker">
            Anf. 32 KALLE LARSSON (v) replik:
          </note>
          <note>
            Fru talman! Låt mig inledningsvis ta död på en fördom. Det är
            fördomen om att det skulle finnas en allmän uppslutning för utlänningslagen
            och en enhällighet i riksdagen när den antogs. Det är alldeles
            felaktigt. Ulf Nilsson var också ledamot av riksdagen när lagen
            antogs. Han minns nog om han verkligen försöker att det var en
            rad olika saker som föreslogs av olika partier.
          </note>
          <note>
            Vänsterpartiet hade förslag på förbättringar. Folkpartiet hade
            också förslag på förbättringar och ändringar i den gällande utlänningslagen.
            Uppfattningen om att det skulle finnas en enhällighet, som Ulf
            Nilsson nu gör sig till tolk för och som andra företrädare för
            regeringspartier och även en och annan potentat på Migrationsverket
            tidigare har gett uttryck för, är en verklighetsbeskrivning som
            inte stämmer. Det finns olika åsikter, och vi vill göra förändringar
            i den gällande utlänningslagen.
          </note>
          <note>
            Jag kommer nu till min första fråga. En av de punkter där vi
            vill göra en förändring är frågan om hur begreppet väpnad konflikt
            tolkas. Nu säger Ulf Nilsson att han inte har kunskap nog att
            kunna säga någonting om var det är väpnad konflikt och inte och
            så vidare. Jag har respekt för att kunskaperna brister. Men lyssna
            då på dem som har fått den uppgiften den internationella rödakorskommittén!
            Det är de som har att tolka den här typen av frågor. De gör en
            helt annan och mycket vidare tolkning av begreppet väpnad konflikt
            än den som ligger till grund för de beslut som i dag fattas. Är
            inte det tillräckligt för att Ulf Nilsson ska vilja vara beredd
            att nu ta initiativ till en översyn av utlänningslagen på den
            här punkten?
          </note>
          <note>
            Skulle det inte också innebära att man faktiskt lyckades förändra
            situationen för dem som i dag hotas av utvisning? Jo, mycket talar
            för det. Det innebär nämligen att om vi här får igenom ett sådant
            beslut är den enda rimliga slutsatsen för rättskipande myndigheter
            att dra att man avvaktar med ytterligare utvisningar i avvaktan
            på den beredning som i så fall sker. Så visst är det möjligt med
            politisk förändring. Jag tror, fru talman, att det är viljan som
            saknas hos Ulf Nilsson.
          </note>
          <note type="speaker">
            Anf. 33 ULF NILSSON (fp) replik:
          </note>
          <note>
            Fru talman! Den viktigaste delen av Kalle Larssons fråga är egentligen
            inte vad som hände tidigare utan hur vi ser på situationen nu.
            Där kan vi konstatera, medan vi väntar på att göra en större utredning,
            att den individuella prövning som Migrationsverket gör av skyddsbehövande
            flyktingar från Irak, till exempel, leder till att det stora flertalet
            får stanna. Det leder till en mycket generösare bedömning än den
            man gör i många andra delar av Europa.
          </note>
          <note>
            När det gäller tolkningen av lagen fanns det olika motioner om
            olika detaljer i den. En sak är uppenbar samtliga partier låg
            bakom beskrivningen av väpnad konflikt och så vidare. Men Kalle
            Larsson och några till menar att det borde ha tolkats på ett annat
            sätt. Det är väl ärligt att Kalle Larsson säger att han och de
            andra misslyckades med arbetet. Ni har producerat en lag som nu
            tolkas på ett sätt som inte var avsett. Det är innebörden i det
            du sade.
          </note>
          <note>
            Jag tycker att det är att underkänna ert arbete, men det är lite
            för tidigt att säga det. Det ni skrev om rätten till skydd från
            väpnad konflikt var så felaktigt formulerat att domstolarna konsekvent
            tolkar lagen annorlunda än vad riksdagen menade. Men jag tycker
            som sagt att det är för tidigt att säga det.
          </note>
          <note>
            Vi var också eniga om att det skulle vara domstolsprövning och
            inte politiska beslut i enskilda ärenden. Kalle Larsson tangerar
            hela tiden detta i debatten. Det handlar om att rycka in och ändra
            lagen så fort det dyker upp någonting och att faktiskt fatta politiska
            beslut i enskilda ärenden.
          </note>
          <note>
            För att sluta där jag började: Hur man än tolkar begreppet väpnad
            konflikt enligt Genèvekonventionstolkningen eller inte ger Sverige
            en fristad för många människor som kommer från områden där det
            definitionsmässigt inte råder väpnad konflikt. De får ändå en
            fristad på grund av sitt skyddsbehov efter individuell prövning.
          </note>
          <note type="speaker">
            Anf. 34 KALLE LARSSON (v) replik:
          </note>
          <note>
            Fru talman! Nu svajar argumentationen betänkligt. Avslutningsvis
            säger Ulf Nilsson att hur man än tolkar begreppet väpnad konflikt
            ger Sverige rätt för ganska många att stanna. Ja, men det är inte
            det frågan gäller. Det handlar inte om hur många som får rätt
            att stanna. Frågan gäller om man ska avvisa personer till länder
            där det råder väpnad konflikt eller inte. Det handlar inte om
            hur många andra som får möjlighet att stanna eller hur många som
            får stanna över huvud taget.
          </note>
          <note>
            Det här är en rättssäkerhetsfråga. Ingen ska sändas tillbaka
            till ett land där det råder väpnad konflikt. Det står i svensk
            utlänningslagstiftning. Den går till och med om jag ska vara exakt
            här tillbaka till 19961997 års förändringar i svensk utlänningslag.
            Den påverkades egentligen ganska lite av det beredningsarbete
            som skedde i samband med att man genomförde den nya instans- och
            processordningen. Det var den Socialdemokratiska regeringen 19961997
            som med stöd av i huvudsak Moderaterna, men också till exempel
            Centerpartiet, stod bakom den definition som nu gäller. Så är
            den juridiken utredd också!
          </note>
          <note>
            Det finns en avgörande fråga här. Ulf Nilsson säger att han inte
            vill underkänna vårt arbete. Men gör det! Jag underkänner vårt
            arbete på den här punkten. Vi har som lagstiftare när vi stiftade
            lag uppenbarligen inte varit tillräckligt tydliga för att visa
            att situationer som dem som i dag råder i Irak och Afghanistan
            är att betrakta som väpnade konflikter.
          </note>
          <note>
            Om man nu är överens om att det där inte var så lyckat vad gör
            man då? Vad gör man om man inte tycker att det blev som man hade
            tänkt? Då gör man om. Då gör man nytt. Då gör man det en gång
            till och gör rätt. Det är vad det förslag som i dag ligger på
            riksdagens bord innebär. Det ligger ett förslag här att ta ställning
            till om att i dag inleda en översyn om hur utlänningslagen ska
            vara när det gäller begreppet väpnad konflikt och därigenom också
            verka för att avvisningar till de här länderna stoppas. Varför,
            Ulf Nilsson, är du inte beredd att gå med på det förslaget?
          </note>
          <note type="speaker">
            Anf. 35 ULF NILSSON (fp) replik:
          </note>
          <note>
            Fru talman! Det är ett ganska komplicerat arbete att se över
            en lagstiftning. Det enkla svaret är det som flera andra talare
            har sagt här det är för tidigt att gå in och arbeta med förutsättningarna
            att vi ska göra om lagstiftningen. Om jag försöker med en bild
            att få in fakta kan jag subjektivt göra det konstaterande som
            jag och flera andra har gjort här, nämligen att Sverige ger många
            människor som kommer hit asyl. Det är positivt. Därför känner
            jag mig inte akut orolig.
          </note>
          <note>
            Jag är helt öppen för att konstatera att vi kommer att tänka
            oss att göra förändringar när vi slutligen får in rapporter om
            hur lagen förändras. Men det är helt enkelt för tidigt att göra
            det arbetet nu. Det första riktiga ifrågasättandet av hur lagen
            ska fungera kommer för min del att äga rum vid nästa årsskifte,
            när utredningen kommer.
          </note>
          <note type="speaker">
            Anf. 36 GÖTE WAHLSTRÖM (s) replik:
          </note>
          <note>
            Fru talman! Jag var lite anklagande mot Centerpartiet tidigare
            och sade att man var historielös. Men jag måste säga att jag nog
            måste ha samma förhållningssätt mot Folkpartiet. Jag förstår i
            och för sig att Ulf Nilsson är ganska ny som migrationspolitisk
            talesman; jag tror att han är den femte i ordningen som jag debatterar
            med sedan 2002 och den andra under denna mandatperiod. Det gör
            att man tappar lite perspektiv om man inte läser på. Vad var Folkpartiets
            ställningstaganden under förra mandatperioden?
          </note>
          <note>
            När jag nu tittar på en artikel som Ulf Nilsson skrev för bara
            någon dag sedan i en av våra större tidningar ställer jag mig
            en del frågor. Vad har man för historia? Han börjar med att tala
            om avgående regerings förfallna migrationspolitik. Den där avgående
            regeringen hade ju en majoritet här i kammaren tillsammans med
            det parti som nu är det största partiet i nuvarande regeringsallians.
            Jag har suttit och förhandlat med Tolgfors, Westerberg och Billström
            om propositioner för att hitta breda lösningar. Det perspektivet
            har inte Ulf Nilsson, utan han kallar det för förfallen migrationspolitik.
          </note>
          <note>
            Nu genomför alliansen det ena och det andra, säger Ulf Nilsson.
            Vi har fått en massa utredningar redovisade för oss här som vi
            kommer att få behandla under kommande månader och kommande mandatperiod.
            Det är naturligtvis bra, men det genomförs inte speciellt mycket
            på området mer än att vi ser att det finns vissa saker som alltid
            kommer att hända.
          </note>
          <note>
            Sedan maktskiftet har regeringen fått ned tiderna avsevärt, säger
            man. Det är väl Migrationsverket och inte regeringen som har fått
            ned handläggningstiderna. Det har skett med stöd av kammaren här
            och med de ekonomiska medel som också tidigare regering har ställt
            till förfogande. Det handlar om nya arbetsformer och nya möjligheter
            att agera.
          </note>
          <note>
            Ulf Nilsson avslutar sin artikel med att säga att många människor
            har fått lida för den socialdemokratiska slappheten. Vad baserar
            han den uppfattningen på? Jag måste ställa en del frågor. Var
            finns historien hos Ulf Nilsson? Eller är det här den femte uppfattning
            som Folkpartiet framhärdar med i den migrationspolitiska debatten?
          </note>
          <note type="speaker">
            Anf. 37 ULF NILSSON (fp) replik:
          </note>
          <note>
            Fru talman! Folkpartiet har varit mycket aktigt i migrations-
            och integrationsdebatten. Inte minst hade vi det som ett av våra
            huvudteman i valet 2002.
          </note>
          <note>
            Vår kritik redan då mot den socialdemokratiska regeringen handlade
            om att ni inte gjorde någonting åt utanförskapsområdena i storstäderna.
            Ni gjorde ingenting åt massarbetslösheten bland de människor som
            var nyanlända och hade fått uppehållstillstånd. Ni gjorde ingenting
            åt de växande köer av människor som ständigt överklagade i väntan
            på beslut. Ni gjorde ingenting åt alla de människor som gömde
            sig, stannade här och levde hemligt trots avslag.
          </note>
          <note>
            Nu sker det någonting. Nu sker de utredningar, som Göte Wahlström
            avfärdade lite grann, om hur vi ska hjälpa nyanlända och asylsökande
            att hitta en roll i arbetslivet och i samhället. De borde ha tillsatts
            för tio år sedan när flyktingströmmarna till Sverige ökade. Men
            det gjordes inte med den socialdemokratiska politiken.
          </note>
          <note>
            Den rättssäkra instansordningen genomfördes innan regeringen
            avgick, och det har jag aldrig förnekat. Det var väldigt bra,
            men ett rättssäkert domstolsförfarande när det gäller asylansökningar
            borde också ha genomförts betydligt tidigare.
          </note>
          <note>
            Vi kan rada upp saker alltifrån arbetslinjen i stället för bidragslinjen
            och utredningar om att hjälpa människor in i samhället till domstolssystemet
            för att visa varför vi tycker att den socialdemokratiska regeringen
            gjorde väldigt lite under sin regeringsperiod.
          </note>
          <note>
            Att vi har varit många migrationstalesmän visar bland annat att
            migrations- och integrationsfrågor är frågor som engagerar Folkpartiet
            liberalerna väldigt mycket. Vi är väldigt många som är engagerade
            i de frågorna. Det är ingen tillfällighet att vi har deltagit
            aktivt i den debatten genom åren eftersom vi i vår liberala tradition
            tycker att öppna gränser, kontakt över gränser och människor från
            olika kulturer som möts i grunden är något väldigt positivt.
          </note>
          <note type="speaker">
            Anf. 38 GÖTE WAHLSTRÖM (s) replik:
          </note>
          <note>
            Fru talman! Historielösheten är större än vad jag hade förväntat
            mig från Ulf Nilssons sida. Om man läser protokollen och läser
            igenom historiken över vad som har gjorts och vad som har hänt
            på det här området får man kanske en annorlunda bild än den Ulf
            Nilsson nu framför.
          </note>
          <note>
            Låt mig gå vidare på temat att det är många talesmän från Folkpartiet
            på det här området. Problemet är att det också förs fram lika
            många uppfattningar. Låt mig ta två exempel på det senaste. Den
            senaste talesmannen före Ulf Nilsson var Fredrik Malm. När frågan
            om inre väpnad konflikt diskuterades i utskottet var Fredrik Malm
            den första att gå ut och tala om domstolarna fattar felaktiga
            beslut. Vi hade Fredrik Malm så nära i en diskussion om ett utskottsinitiativ
            som man någonsin kan komma, men det satt några och höll i händerna
            på Fredrik Malm vid det tillfället.
          </note>
          <note>
            Domstolarna fattar felaktiga beslut. Inte ens dit går vi i våra
            ställningstaganden, utan vi säger att vi måste se över lagstiftningen
            om det är så att lagstiftningen inte håller utifrån de kriterier
            som vi ställde upp när vi inrättade utlänningslagstiftningen och
            om man upplever att den har förändrats utifrån den kodifiering
            som var uppdraget när utlänningslagstiftningen lades fast under
            NIPU-processen.
          </note>
          <note>
            Ulf Nilsson säger att Socialdemokraterna vill ha skärpta regler
            när det gäller arbetskraftsinvandring. Det är inte sant. Ulf Nilsson
            har inte läst utredningen som ligger till grund för det betänkande
            som vi kommer att få behandla. Vi vill utvidga arbetskraftsinvandringen.
            Till och med Mauricio Rojas, som företräder Folkpartiet i utredningen,
            hade en annan uppfattning än den som nu är alliansens på det här
            området. Han hade ett antal reservationer och låg nära socialdemokratin
            och Vänsterpartiet i uppfattningen om arbetskraftsinvandringen.
          </note>
          <note>
            Ulf Nilsson har fel på punkt efter punkt. Det är allvarligt.
            Nu är det alltså den femte uppfattningen från Folkpartiet som
            jag får höra som socialdemokratisk talesman. Det är bekymmersamt.
            Låt oss därför sätta oss ned och hitta den breda lösningen.
          </note>
          <note type="speaker">
            Anf. 39 ULF NILSSON (fp) replik:
          </note>
          <note>
            Fru talman! Jag var väldigt aktiv redan i valrörelsen 2002, och
            jag minns hur Socialdemokraterna alltid har svajat på den punkten.
            I dagens reservationer ser vi att det snarare är Miljöpartiet
            som vill driva på beslut om arbetskraftsinvandringen medan Socialdemokraterna
            är bekymrade över att myndighetsprövningen inte går till på det
            sätt som man tänker sig.
          </note>
          <note>
            Historier som den om Fredrik Malm är kanske intressanta när Göte
            Wahlström skriver sin självbiografi om hur det har gått till i
            utskottet och om hur folk har suttit och hållit i händerna på
            någon ledamot. Det intressanta sakligt sett är vilken reservation
            eller motion som Fredrik Malm ställde sig bakom. Som jag uppfattar
            det fanns det ingenting om detta med felaktiga domslut i något
            folkpartidokument som presenterades i kammaren av Fredrik Malm.
            Det andra är mer kuriosa som Göte Wahlström berättar.
          </note>
          <note type="speaker">
            Anf. 40 BODIL CEBALLOS (mp) replik:
          </note>
          <note>
            Fru talman! Jag vill börja med att säga att det är väldigt mycket
            tjat om migrationspolitiska talesmän här, men faktum är jag faktiskt
            är den enda kvinnan av de migrationspolitiska talespersonerna
            här i riksdagen. Kanske hade det varit annorlunda om vi hade varit
            fler kvinnor. Jag tror att vi tenderar att se mer på människor
            och mindre på system. Mitt engagemang i de här frågorna handlar
            om människor.
          </note>
          <note>
            Jag vill börja med att säga någonting om korta handläggningstider.
            Vi är alla överens om att det är bra att handläggningstiderna
            har kortats.
          </note>
          <note>
            Du tog också upp att du inte kan bedöma hur det ser ut i de olika
            länderna. Det är ingen som begär av Ulf Nilsson att han ska kunna
            bedöma hur det ser ut i länderna. Däremot begär vi att Ulf Nilsson
            ställer sig bakom att domstolarna ska beakta UNHCR:s riktlinjer
            och rekommendationer. De bedömer hur det ser ut i hemländerna.
            Det borde vi alla ställa oss bakom. Röda Korset, UNHCR och freds-
            och konfliktavdelningen på vårt eget Uppsalauniversitet säger
            att år 2007 var Afghanistan det land där mest krig råder i världen
            och där flest dör i direkta strider.
          </note>
          <note>
            Vi står här och säger att lagen inte tolkades på det sätt som
            var tänkt. Det regeringsparti som hade huvudansvaret för utformningen
            av det lagförslaget och propositionstexten säger det. Det borde
            väl räcka för att tala om att vi gjorde ett fel. Det blev fel,
            och därför borde vi också förändra det.
          </note>
          <note type="speaker">
            Anf. 41 ULF NILSSON (fp) replik:
          </note>
          <note>
            Fru talman! Vi hamnar i retoriska diskussioner här, men det är
            helt rätt som Bodil Ceballos säger, att vi ska se människorna.
            Det är därför vi står här och diskuterar. Jag tror att vi alla
            känner ett ärligt engagemang och verkligen funderar och tänker
            över de här frågorna. Behandlar vi människor rätt? Drabbas människor
            på ett eller annat sätt mycket negativt på grund av de beslut
            vi har fattat i riksdagen? Det är fruktansvärt viktiga frågor
            som man också måste kunna leva med i längden.
          </note>
          <note>
            Men risken är fortfarande att man hamnar väldigt fel om man hoppar
            upp i ett enskilt fall och säger att så här borde det vara, eftersom
            man inte har den helhetskunskapen som politiker. Jag vill påstå
            att inte någon av oss har det. Vi har inte heller den juridiska
            kompetensen.
          </note>
          <note>
            Mitt svar blir att jag som person och politiker försöker följa
            vad som händer när det gäller utvisningar och asylärenden. Jag
            försöker skaffa mig en så bra helhetsbild som möjligt. Vi får
            hjälp av en utredare som också skaffar oss en helhetsbild av det.
            Sedan får vi alla som är aktiva i de här frågorna sätta oss ned
            och diskutera om vi tycker att det är någonting principiellt som
            behöver förändras.
          </note>
          <note>
            Rent subjektivt och spontant tycker jag ändå att den stora flyktingström
            som har riktats till Sverige som helhet verkar ha hanterats bra.
            Jag säger verkar för jag sitter inte inne med hela sanningen,
            men med tanke på hur många som får asyl oavsett vilka länder de
            kommer ifrån tycker jag ändå att Sveriges migrationsmyndigheter
            verkar ha hanterat det här på ett anständigt och humant sätt.
            Men vi får fortsätta att följa utvecklingen, och det kommer, som
            sagt var, en utredning efter årsskiftet.
          </note>
          <note type="speaker">
            Anf. 42 BODIL CEBALLOS (mp) replik:
          </note>
          <note>
            Fru talman! Jag talar inte om enskilda fall. Jag tror att det
            är 1 700 irakier som väntar på utvisning, och det är 500600 afghaner.
            Det är inte enskilda fall, även om det är enskilda fall som rör
            upp känslorna hos människor i Hofors, Markaryd och på många andra
            ställen.
          </note>
          <note>
            När vi står här och säger att vi har en mer återhållsam flyktingpolitik
            än tidigare handlar det om att vi jämför oss med oss själva. Vi
            kan inte jämföra oss med andra länder och säga att de har det
            ännu sämre. Det är sant. Det är ännu sämre i många länder. Men
            det allmänna rättsmedvetandet, den svenska själen, utgår ifrån
            en flyktingpolitik med en solidaritet som vi tidigare har haft
            med flyktingar i världen och som nu håller på att förändras. Det
            är det allmänna rättsmedvetandet jag pratar om, inte vad greker,
            spanjorer eller andra gör.
          </note>
          <note>
            I fallet med Enayatullah Adel i Hofors skrev en av riksdagsledamöterna
            här en debattartikel i tidningarna och föreslog att alla de som
            skulle kunna komma i fråga för arbetskraftsinvandring inte skulle
            avvisas i nuläget. Jag skulle vilja fråga om det är Folkpartiets
            linje i den här frågan att man ska stoppa avvisningarna av dem
            som skulle kunna komma i fråga när den nya lagen om arbetskraftsinvandring
            tillkommer.
          </note>
          <note type="speaker">
            Anf. 43 ULF NILSSON (fp) replik:
          </note>
          <note>
            Fru talman! När det gäller arbetskraftsinvandring har det för
            mig som folkpartist varit en väldigt viktig fråga under de senaste
            åren att vi inom regeringen ska komma överens på ett så smidigt
            och bra sätt som möjligt under förutsättning att lagar, bestämmelser
            och avtal följs. Vi ska göra det enkelt för människor från andra
            länder att på kort tid få tillstånd att komma hit och arbeta.
            Jag ser fram emot den proposition som vi hoppas ska komma snart
            och att den ska innehålla förslag om detta.
          </note>
          <note>
            Jag är väldigt glad över att en majoritet, de fyra allianspartierna,
            faktiskt har lyckats enas om huvudlinjerna för hur man på ett
            enkelt sätt ska kunna komma hit och söka arbete. Jag är också
            väldigt glad över att Miljöpartiet stöder det, för Miljöpartiet
            hade inte lika snabbt kunnat sy ihop en sådan proposition med
            sina oppositionskamrater om ni hade varit i majoritet.
          </note>
          <note>
            Det finns folkpartister som i debatten och så vidare har tyckt
            att man skulle gå ännu längre. Jag kan också se att det finns
            argument för det som Bodil Ceballos tar upp, men samtidigt finns
            det nackdelar med att införa lagstiftning retroaktivt. Därför
            är jag ändå nöjd med att vi har kommit så långt att det blir goda
            möjligheter för människor att söka arbete på ett enkelt sätt,
            och det kan även finnas goda möjligheter för människor att lämna
            landet tillfälligt men komma tillbaka för att söka arbete.
          </note>
          <note>
            Sedan får det här inte blandas ihop med asylpolitik, som Bodil
            Ceballos själv har sagt. Det ska inte vara en räddning för människor
            som man egentligen tycker borde ha asylskäl, om man nu tycker
            det.
          </note>
          <note>
            Svaret är alltså att jag är väldigt nöjd med att vi har tagit
            det här steget. Sedan kan man alltid diskutera om man skulle kunna
            hitta ytterligare steg, men vi har lyckats få enighet om ett bra
            förslag som öppnar för arbetskraftsinvandring.
          </note>
          <note type="speaker">
            Anf. 44 LARS GUSTAFSSON (kd):
          </note>
          <note>
            Fru talman! Som framgått av debatten är det få frågor som spänner
            över så många skilda områden som migration. Mitt engagemang beror
            inte på vem som lyssnar, vem som finns på läktaren eller vem som
            applåderar. Det utgår från varje människas okränkbara, unika värde.
          </note>
          <note>
            Ibland, fru talman, kan man uppleva en viss nedstämdhet över
            att orsaken till att så många människor världen över måste lämna
            sina hem och sina hemländer är människans till synes obegränsade
            dragning till att lösa sina mellanhavanden med våld. Det finns
            givetvis andra orsaker till att människor väljer att lämna sina
            hemländer, men svårigheten att återvända är ojämförligen störst
            i de länder där ofred råder.
          </note>
          <note>
            För ett land som Sverige är en väl fungerande migrationspolitik
            en förutsättning för att kunna ta emot människor med annan bakgrund
            på ett värdigt sätt och samtidigt upprätthålla ett fungerande
            asylsystem. Den nya process- och instansordningen är ett klart
            steg i rätt riktning mot ett rättssäkert system. Det är också
            välkommet att en utvärdering pågår som ser över hur processen
            fungerar och kan göras bättre. Det senaste fallet med migrationsdomstolens
            beslut nere i Malmö med ett Greklandsärende visar att det fungerar
            som vi hade tänkt.
          </note>
          <note>
            Betänkandet innehåller en bred samling av motioner på en mängd
            områden, formulerade i 44 reservationer. Det finns skäl för mig
            att kommentera några av de frågeställningar som tas upp.
          </note>
          <note>
            Ett ämne som tas upp är begreppet väpnad konflikt. Orsaken till
            detta är bland annat att Migrationsöverdomstolen har gjort bedömningar
            av läget i Irak och kommit fram till att det i delar av Irak inte
            föreligger en situation som kan innefattas i begreppet. Som vi
            tidigare har hört i debatten är själva begreppet i sin ursprungsbetydelse
            definierat på ett visst sätt. Den fråga som bör ställas är om
            det är definitionen eller lagförslaget i sig som är rätt. Om man
            omdefinierar begreppet, som några reservanter förespråkar, uppstår
            frågan om begreppet egentligen inte urholkas i sin ursprungsbetydelse.
            Vid en eventuell översyn av lagen bör man ju fundera över vad
            man vill uppnå innan man rusar iväg med en lagändring. När begreppet
            väpnad konflikt över tid prövas i lämpliga fall bör, liksom i
            all annan lagstiftning, en utvärdering göras.
          </note>
          <note>
            Fru talman! Vi kristdemokrater gläds åt att regeringen i vår
            avser att överlämna förslag om arbetskraftsinvandring till riksdagen.
            Som framgår av inläggen finns det i dag fem partier som välkomnar
            förslagen och har en stor samsyn i frågan. Det är viktigt för
            Sverige att vi öppnar upp möjligheter för personer från länder
            utanför EU att kunna söka arbete i vårt land. Det är också positivt
            att vi väljer att gå före övriga EU-länder, att bredda utbudet
            till fler arbetsområden och inte avgränsa möjligheterna till arbete
            till vissa högkvalificerade arbeten.
          </note>
          <note>
            Nuvarande lagstiftning visar med tydlighet på den fyrkantighet
            som råder på området. De många fallen med arbetande och väl integrerade
            personer i Sverige som avvisas kan inte vara någon obekant. Exempelvis
            har många av oss kristdemokrater varit starkt engagerade i fallet
            Reza från Markaryd.
          </note>
          <note>
            Nu är det så att vi inte beslutar om enskilda ärenden i den här
            kammaren, utan de får vara föremål för normal juridisk prövning
            och myndighetshantering. Eftersom arbetskraftsfrågan bereds inom
            Regeringskansliet kan vi inte heller stödja någon enskild motion
            på området, vilket vore att gå före och omintetgöra beredningen.
          </note>
          <note>
            Den ordning som finns kan inte fortsätta. Som framgår av den
            promemoria som citeras i utskottets betänkande är det för oss
            kristdemokrater glädjande och viktigt med möjligheterna för att
            personer som fått avslag på asylansökan under vissa begränsade
            förutsättningar ska kunna söka arbete utan att behöva lämna landet.
            Vi har ett starkt engagemang för denna rimliga och medmänskliga
            hållning.
          </note>
          <note>
            Vi har här kunnat ta del av att företrädare från vissa oppositionspartier
            argumenterat mot ett sådant förslag. Dessas resonemang enligt
            reservationerna, att man skulle urholka asylprocessen genom att
            det öppnas en möjlighet att under kort tid söka ett arbete här,
            måste betecknas som märklig. Enligt min kännedom finns inga förslag
            från Socialdemokraterna eller Vänstern om att urholka eller försämra
            asylprocessen.
          </note>
          <note>
            Det är också viktigt att komma ihåg, fru talman, att det under
            många år har förts en ackumulativ migrationspolitik. I praktiken
            har det medfört att ett orimligt stort antal personer från andra
            länder lever under osäkra omständigheter och villkor, utestängda
            från ett värdigt liv, i vårt land sedan många år. Det framgår
            också av reservationerna. De förslag som noteras från s-håll är
            en ny version av kommunarrest, ett hopplöst, verklighetsfrämmande
            försök att ta sig in i flyktingpolitikens manege.
          </note>
          <note>
            Det är mot denna bakgrund som alliansregeringen har börjat arbetet
            med att organisera och formera en trovärdig politik. Självklart
            måste man som ansvarig beakta den situation som ärvts från tidigare
            regeringar och finna en hållbar inriktning på politiken, och detta
            tar tid.
          </note>
          <note>
            Fru talman! Det finns ett område som berör mig mer än andra,
            och det är när barn far illa eller utnyttjas av samvetsbefriade
            vuxna för dessas ändamål. Det må gälla smuggling, trafficking
            eller flykt undan övergrepp. Det finns redan i dag möjlighet att
            hjälpa dessa barn på ett bättre sätt. De brister som nästan alltid
            framkommer i enskilda ärenden gäller samverkan mellan myndigheter,
            socialtjänst och övriga involverade parter. Här krävs en skärpning
            och att dessa synnerligen utsatta, värnlösa individer får den
            omvårdnad de har rätt till.
          </note>
          <note>
            Med detta, fru talman, yrkar jag bifall till förslaget i betänkandet
            och avslag på motionerna.
          </note>
          <note type="speaker">
            Anf. 45 BODIL CEBALLOS (mp) replik:
          </note>
          <note>
            Fru talman! Lars Gustafsson och jag brukar vara på samma sida
            när det gäller att värna flyktingars och människors rättigheter.
            Kristdemokraterna och Miljöpartiet har alltid stått upp för flyktingarnas
            rättigheter och möjlighet att få stanna i det här landet.
          </note>
          <note>
            Jag tänkte på en sak du tog upp om utvisningarna till Afghanistan
            och Kurdistan. När vi hade FN:s flyktingkommissarie här menade
            han att, precis som någon tidigare här berättade, att det går
            att skicka tillbaka människor till vissa delar av landet.
          </note>
          <note>
            Han betonade också väldigt noga att man inte kan skicka tillbaka
            människor exempelvis från södra Kurdistan till Kabul eller från
            Bagdad till Kurdistan. Man ska alltså komma från den platsen eller
            ha ett socialt nätverk där. Man ska ha familj i Kabul för att
            kunna skickas dit. Vi vet att Afghanistan är ett klansamhälle
            där det sociala nätverket är mycket viktigt.
          </note>
          <note>
            Vad gäller Reza, som Kristdemokraterna engagerat sig för och
            som förmodligen nu sitter på förvaret i Gävle och tittar på den
            här debatten, bör man enligt FN:s flyktingkommissarie inte skicka
            människor tillbaka till den plats han kommer ifrån. Samma sak
            gäller Enayatullah Adel. Hans avvisning stoppades ju efter ett
            fax från UNHCR; han var alltså på väg till Göteborg men fick komma
            tillbaka.
          </note>
          <note>
            Jag skulle vilja veta hur Lars Gustafsson ser på det faktum att
            vi avvisar människor i strid med UNHCR:s riktlinjer och rekommendationer.
          </note>
          <note type="speaker">
            Anf. 46 LARS GUSTAFSSON (kd) replik:
          </note>
          <note>
            Fru talman! När sådana fall dyker upp har jag ofta fått frågan
            från medierna vad jag anser. Jag säger att jag tror att det är
            oerhört viktigt att lyssna på dem som har rätt länderinformation.
            Det är där det ofta brister. Många gånger finns det också fall,
            vilket jag råkat på, där beslutsmyndigheten felaktigt fått en
            uppfattning om varifrån den asylsökande kommer för att han eller
            hon temporärt studerat på en ort eller gjort något annat där.
            Det gör att det blir komplikationer vid avvisningen eftersom personen
            då kommer tillbaka till en plats där han eller hon inte var tänkt
            att hamna.
          </note>
          <note>
            Jag tror också att det finns ett problem som vi får fundera över
            när vi talar om väpnad konflikt, nämligen att länder ju inte är
            unisona i sig utan det kan inom ett land finnas stora territorier
            där det inte förekommer någon väpnad konflikt. Därför menar jag
            att man nog får fundera lite mer över vad man ska göra. Vi vill
            inte ha ett felbeslut till som kan misstolkas, om jag uttrycker
            det så. Jag är dock inte rätt person att bedöma hur lagstiftningen
            fungerar. Vad jag förstår har Migrationsöverdomstolen gjort bedömningen
            utifrån de premisser och texter de valt att ha med i sin bedömning
            och som utifrån deras principer skulle kunna vara riktig.
          </note>
          <note>
            Däremot finns det alltså brister i länderinformationen. Det finns
            också brister hos de juridiska ombud som dessa personer får, i
            deras kapacitet och kvalitet. Det visar sig att ju duktigare ombud
            personerna har desto bättre möjligheter har de att framföra sin
            sak på ett korrekt sätt. Det har visat sig i det ena fallet efter
            det andra. Därför vill jag inte att Migrationsverket ska utse
            ombuden och nu görs också en översyn av detta utan ombuden ska
            utses av Advokatsamfundet eller någon annan, eller vara tillsatta
            av domstolen. Det tror jag skulle bli ett mycket rättssäkrare
            system, och då skulle säkert sådana fall som Ceballos tar upp
            undvikas.
          </note>
          <note>
            Ingen av oss vill att förfarandet ska vara rättsosäkert. Därför
            är det svårt att säga om det funnits fler sådana fall tidigare
            eller om fallen är fler nu. Det kan hända att många skickats tillbaka
            som inte borde ha skickats tillbaka och tvärtom. Vi vill ha ett
            rättssäkert system. Jag tror att vi alla vill att bedömningarna
            görs på ett korrekt sätt, och därför tror vi på den nya ordningen.
            Sedan får vi göra en utvärdering om något år.
          </note>
          <note type="speaker">
            Anf. 47 BODIL CEBALLOS (mp) replik:
          </note>
          <note>
            Fru talman! Då måste jag ställa en följdfråga. Miljöpartiet föreslår
            nämligen att Sverige ska ha ett uppföljningsansvar för dem som
            skickas tillbaka, vilket innebär att vi eventuellt skulle bli
            tvungna att betala skadestånd för den som skickas tillbaka felaktigt.
            Dessutom ska personen ha möjlighet att komma tillbaka till Sverige.
          </note>
          <note>
            Om vi hade ett uppföljningsansvar och ett eventuellt skadeståndskrav
            kanske Migrationsverket skulle tänka i lite andra banor. Då skulle
            de kanske inte chansa, vilket jag upplever att de gör i dag. Skulle
            Kristdemokraterna kunna tänka sig att stödja förslaget om uppföljningsansvar?
          </note>
          <note>
            Jag vill också fråga om länderinformationen, som jag tog upp
            tidigare. Anser Lars Gustafsson att man ska beakta UNHCR:s rekommendationer,
            att de bör ligga till grund även för Migrationsverkets bedömningar?
          </note>
          <note>
            Jag vill även ta upp frågan om anhöriginvandring. Också där tror
            jag att vi egentligen tycker likadant. Jag utgår återigen från
            ett fall på Gävleförvaret. En man som sitter där sedan flera månader
            tillbaka fick inte ens vara med på sina barns födelse eftersom
            han inte släpptes från förvaret under den perioden. Han väntar
            på att åka till Vladivostok. Han har två barn här men ska ändå
            skickas hem. Vi föreslår att regeln ändras så att man kan söka
            uppehållstillstånd härifrån utan att först behöva åka hem. Det
            är inte rimligt. Jag tror att Kristdemokraterna tycker likadant.
            Är det så?
          </note>
          <note type="speaker">
            Anf. 48 LARS GUSTAFSSON (kd) replik:
          </note>
          <note>
            Fru talman! När det gäller det sista som togs upp vill jag säga
            att det finns anledning att se över vad som är rimligt. Det har
            också påpekats av Migrationsverket, vad jag förstår.
          </note>
          <note>
            Beträffande att ha människor i förvar och så vidare finns det
            uppenbarligen tveksamheter om man verkligen följer rekommendationerna
            eller bara åberopar att flyktingbelägenheten är stor. Jag kan
            inte bedöma det och vill därför inte uttala mig om det.
          </note>
          <note>
            Om jag uppfattade det rätt fick jag tre frågor. Den tredje gällde
            uppföljningsansvaret i hemlandet. Jag vet inte vilken rätt man
            har att efterkräva en skuld på det sättet, men givetvis är det
            viktigt att en uppföljning görs ända tillbaka till det land där
            den avvisade placerades för att se att det fungerar. Jag har hört
            talas om att halva Bagdad skulle vara befriat från bomber och
            halva inte. Det tror jag inte på.
          </note>
          <note type="speaker">
            Anf. 49 GÖTE WAHLSTRÖM (s) replik:
          </note>
          <note>
            Fru talman! Lars Gustafsson inledde sitt anförande med ett viktigt
            begrepp, nämligen att alla har lika värde. Det står vi nog alla
            i kammaren för, åtminstone de flesta, och det tycker jag att vi
            ska bära med oss.
          </note>
          <note>
            Utan att gå in och diskutera enskilda ärenden vill jag ändå ha
            med detta att alla ska ha lika värde. Jag hade en debatt om det.
            Frågan har även tagits upp i en frågestund i kammaren och är nu
            föremål för en interpellation. Kristdemokraterna säger att personer
            som i dag har arbete i Sverige och befinner sig i asylprocessen,
            men får ett negativt beslut under processen, ska få stanna kvar
            i avvaktan på eventuell kommande lagstiftning om arbetskraftsinvandring.
          </note>
          <note>
            Därmed kommer vi i och för sig in på ärenden, men låt oss ändå
            hålla oss från enskilda ärenden. Alla har lika värde. Vi hade
            vid februari månads utgång 14 877 personer som hade så kallat
            AT-UND, det vill säga arbetstillståndsundantag från Migrationsverket.
            En del av dessa har lyckats få ett arbete under asylprocessen
            och kommer därigenom i närheten av arbetsmarknaden och människorna
            på olika sätt. Många finns emellertid i regioner där vi har en
            annorlunda arbetsmarknad, där de inte kommer i närheten av arbetsmarknaden
            och kan skaffa sig ett jobb under asylprocessen. Därmed skulle
            dessa människor inte få samma möjligheter. De har alltså inte
            samma värde i den processen.
          </note>
          <note>
            Nu har vi sett att migrationsministern uttalat sig om detta i
            ett frågesvar och sagt att det är en komplexitet, att det inte
            är någon enkel fråga inför kommande propositionsskrivning. Det
            förstår jag. Centern säger att de inte vill ha någon amnesti detta
            är ju en form av amnesti utan den som har ett arbete ska få stanna
            under den perioden.
          </note>
          <note>
            Vad är Lars Gustafssons uppfattning som kristdemokrat i denna
            fråga?
          </note>
          <note type="speaker">
            Anf. 50 LARS GUSTAFSSON (kd) replik:
          </note>
          <note>
            Fru talman! Den är mycket enkel. Jag tror nämligen inte att man
            kan lagstifta retroaktivt. Var skulle vi i så fall sätta gränsen
            bakåt i tiden? Och vilka skulle det gälla? När vi så småningom
            beslutat om en lagstiftning som innebär att det ska genomföras,
            ja, då kan man diskutera huruvida det ska gälla. Så har vi gjort
            i vissa fall när det gällt förmögenhetsskatt och annat. I det
            läget kan det finnas skäl att få söka ett jobb. I detta fall gällde
            frågan dock ett retroaktivt beslut. Det har över huvud taget ingenting
            med människovärde att göra, för människovärde har man oavsett
            om man jobbar, är sjuk, bor i Sverige eller på Tahiti. Det är
            det som är skillnaden med mitt resonemang. Värdet har heller ingenting
            att göra med huruvida man får ett arbete eller inte.
          </note>
          <note>
            Vad vi säger är att man inte kan lagstifta retroaktivt, och därför
            har vi inte heller stött den enskilda motion som finns. Den är
            i och för sig behjärtansvärd, men vi kan inte lagstifta retroaktivt.
            De fall som finns får löpa, men vi kan sätta stopp för det gamla
            arvet från Socialdemokraterna.
          </note>
          <note type="speaker">
            Anf. 51 GÖTE WAHLSTRÖM (s) replik:
          </note>
          <note>
            Fru talman! Min frågeställning är förknippad med att en partikollega
            till Lars Gustafsson, också utskottsersättare, säger att för Kristdemokraternas
            del driver de denna fråga. Därav min frågeställning.
          </note>
          <note>
            Det skulle naturligtvis vara intressant att höra om migrationsministern
            kan ge en signal om hur processen går, om man kommit så långt
            utifrån att man gjorde vissa avsteg från den departementspromemoria
            som diskuterades för ett tag sedan att man nu är inne på propositionsskrivande
            och den process som kommer att ske i utskottet.
          </note>
          <note>
            Om vi har framför oss begreppet alla har lika värde ska naturligtvis
            alla också ha lika värde.
          </note>
          <note>
            Vi kan då diskutera att vissa av de 14 877 som har haft möjlighet
            att få ett jobb med det som grund skulle få ett uppehållstillstånd.
            Men om det är en skulle det vara 14 876 som inte skulle få stanna
            på grund av att de inte har kommit in på arbetsmarknaden.
          </note>
          <note>
            Lars Gustafsson måste ställa sig frågan: Till vilket pris är
            man beredd att sälja sig på arbetsmarknaden för att därigenom
            få möjlighet till ett uppehållstillstånd? Då kommer det att bli
            en konflikt när det gäller den här diskussionen om just asylprocessen
            kontra arbetskraftsinvandring utifrån det perspektiv som nu har
            lyfts fram, det vill säga spårbytet.
          </note>
          <note>
            Jag vill bara påvisa en problematik som jag tycker att Lars Gustafssons
            partiföreträdare, som uttalar sig för partiets räkning, har bortsett
            från. Då blir inte begreppet alla har lika värde lika värdeladdat,
            om man bortser från den problematiken.
          </note>
          <note type="speaker">
            Anf. 52 LARS GUSTAFSSON (kd) replik:
          </note>
          <note>
            Fru talman! Jag tror att Göte Wahlström fullständigt har missförstått
            alltihop. Möjligheten gällde ju att man får söka ett jobb, inte
            att man får stanna på jobbet. Man får söka ett jobb det var vårt
            ingångsvärde i det hela även om det råkar vara det jobb man har.
            Att man är lämpad kan ju innebära att den speciella kunskap eller
            färdighet man har är behövlig där.
          </note>
          <note>
            Vi vet att det i Stockholmstrakten fattas 4 000 specialhantverkare.
            Många gånger skulle människor som kommer från andra länder i EU
            kunna fylla de platserna. Vi tycker att det i det läget, om det
            finns en lag om att man kan söka jobb här, kunde vara rimligt
            att man får göra detta under en övergångsperiod. Det har ingenting
            med det andra att göra.
          </note>
          <note>
            Vi pratar om att söka arbete. Det har ingenting med människovärde
            att göra. Däremot kan de personer som nu återvänder söka sig tillbaka
            hit till ett jobb igen. Då har de ändå samma värde som alla dem
            som inte har varit i Sverige och som får söka hit.
          </note>
          <note>
            Jag kan inte förstå detta. Det är kanske för komplicerad retorik
            för Socialdemokraterna men inte för mig.
          </note>
          <note>
            Däremot tycker jag att det är märkligt att Socialdemokraterna
            har en reservation om utnyttjande av papperslösa. Vi ville ju
            nollställa alla dem 2006, tror jag att det var.
          </note>
          <note type="speaker">
            Anf. 53 Statsrådet TOBIAS BILLSTRÖM (m):
          </note>
          <note>
            Fru talman! Efter att ha lyssnat på det som har framförts under
            dagens debatt kan jag bara konstatera att det verkligen är sant
            att migrationsfrågor engagerar och står högt upp på den politiska
            dagordningen. Det märks inte minst när man lyssnar på den tydlighet
            och den klarhet som kommer från alliansens ledamöter i utskottet.
          </note>
          <note>
            De här frågorna står dock inte bara högt på den svenska politiska
            agendan utan också på den globala, vilket inte minst EU-samarbetet
            vittnar om.
          </note>
          <note>
            Fru talman! Det gläder mig att kunna säga att regeringen nu står
            i begrepp att genomföra den kanske största eller möjligen en av
            de största migrationspolitiska reformerna på närmare 40 år genom
            den proposition om ökad arbetskraftsinvandring som kommer att
            läggas fram för riksdagen inom kort.
          </note>
          <note>
            Regeringen kommer att presentera en proposition för riksdagen
            där det föreslås ökade möjligheter för människor från länder utanför
            den europeiska unionen att arbetskraftsinvandra till Sverige.
            Genom reformen öppnar vi en väg som varit stängd alltför länge.
          </note>
          <note>
            Vi vet att det i dag finns en brist på arbetskraft inom flera
            yrken och sektorer på arbetsmarknaden, och vi vet att det inom
            några få år kommer att råda brist på personal inom kommuner och
            landsting i vårt land.
          </note>
          <note>
            Genom att öka möjligheterna att arbetskraftsinvandra till Sverige
            bidrar vi med en pusselbit för att motverka arbetskraftsbrist
            och se till att arbetskraftsutbudet upprätthålls.
          </note>
          <note>
            Allt görs för att säkra en fortsatt ekonomisk tillväxt och för
            att trygga vår framtida välfärd genom att möta de utmaningar som
            följer av den demografiska utveckling som vi nu går till mötes.
          </note>
          <note>
            De nya reglerna ska öka möjligheterna att arbetskraftsinvandra,
            och det är efterfrågan på arbetskraft som blir styrande. Reglerna
            kommer att präglas av flexibilitet, förenklad administration och
            långsiktig hållbarhet.
          </note>
          <note>
            Den myndighetsbaserade arbetsmarknadsprövningen ska upphöra.
            I stället är det arbetsgivarens bedömning av behovet av rekrytering
            från utlandet som ska vara avgörande när beslut om arbetstillstånd
            fattas. Vi förutsätter nämligen att det är den enskilde arbetsgivaren
            som har bäst kunskap om vilken kompetens som behöver rekryteras
            till arbetsplatsen.
          </note>
          <note>
            Så länge den som kommer som arbetskraftsinvandrad tillförsäkras
            samma villkor avseende lön och övriga anställningsvillkor som
            gäller för dem som redan är bosatta i landet finns det ingen anledning
            att sätta upp några trösklar, tvärtom. I takt med att västvärldens
            befolkning blir allt äldre kommer konkurrensen om arbetskraften
            att öka. För att Sverige ska framstå som attraktivt i en internationell
            konkurrens om arbetskraft måste vi sänka våra trösklar och välkomna
            dem som vill komma hit för att arbeta.
          </note>
          <note>
            Reformen beräknas kunna träda i kraft före årsskiftet, enligt
            plan.
          </note>
          <note>
            I diskussionerna om arbetskraftsinvandringsreformen har det från
            olika håll framförts synpunkter om att Sverige bör frysa, som
            man säger, avvisningar av asylsökande som fått avslag till dess
            att de nya reglerna för arbetskraftsinvandring träder i kraft.
            Ett sådant beslut det vill jag understryka vore att frångå grundläggande
            principer i den nya instans- och processordningen.
          </note>
          <note>
            Det har för övrigt i dagarna gått i princip två år sedan den
            nya ordningen infördes efter att ha röstats fram av en i stort
            sett enig riksdag. Genom reformen fick Sverige en länge efterfrågad
            ordning där rättssäkerhet och individuell prövning i asylärenden
            är ledstjärnan. Det är kanske den enskilt största reformen som
            genomförts inom svensk asylpolitik.
          </note>
          <note>
            Den nya instans- och processordningen med individuell prövning
            och möjlighet att överklaga i domstol måste värnas. En återgång
            till det gamla systemet, som präglades av rättsosäkerhet, politisering
            och oförutsägbarhet, är inte önskvärd.
          </note>
          <note>
            För att Sverige ska kunna ha en fortsatt generös asylpolitik
            är det A och O att vi har ett rättssäkert och hållbart system
            som det finns tilltro till. Det är avgörande att de som har fått
            avslag på ansökan om uppehållstillstånd lämnar landet för att
            tilltron till vårt system inte ska urholkas. Det är viktigt, inte
            minst därför att asylprocessen ska ha ett tydligt avslut som också
            efterlevs.
          </note>
          <note>
            Att skicka signaler om att det är bättre att gömma sig i stället
            för att följa myndigheternas beslut och återvända, eftersom det
            förr eller senare kommer att genomföras en regularisering, är
            helt fel. Det leder till att människor som gömmer sig hamnar utanför
            samhället, i ett slags skymningsland, utan rättigheter, och de
            blir väldigt utsatta. Det minskar dessutom incitamenten för dem
            som har fått avslag på sina asylansökningar att följa fattade
            beslut. Därmed undergrävs hela hållbarheten i systemet.
          </note>
          <note>
            Regeringen avser inte att genomföra några amnestier eller möjliggöra
            kollektiva beslut.
          </note>
          <note>
            För att underlätta återvändandet för dem som har fått avslag
            på sina asylansökningar avser regeringen däremot att driva en
            aktiv återvändandepolitik. Vi ser ett behov av att utveckla formerna
            för hur detta ska genomföras. Till exempel har regeringen nyligen
            beviljat 3 miljoner kronor till Röda Korset för att driva ett
            projekt om återvändande till bland annat norra Irak.
          </note>
          <note>
            Fru talman! Regeringen har under de 18 månader som gått sedan
            regeringsskiftet vidtagit fler åtgärder på asyl- och migrationsområdet
            än vad Socialdemokraterna gjorde under sina tolv år vid makten.
          </note>
          <note>
            Förutom arbetskraftsinvandringen och översynen av den nya instans-
            och processordningen har regeringen inlett en översyn av hela
            mottagandet av asylsökande. Man ska ta ett helhetsgrepp om detta.
            Regeringen har också givit en utredare i uppdrag att lämna förslag
            på hur ett försörjningskrav för anhöriginvandring ska införas
            i Sverige.
          </note>
          <note>
            Jag har vid flera upprepade tillfällen framhållit att ett väl
            fungerande mottagande av asylsökande är fundamentalt för att Sverige
            fortsatt ska kunna ha en generös asylpolitik och för att vi även
            framgent ska kunna vara en fristad för dem som behöver skydd.
            Eftersom regelverket kring mottagandet inte har setts över på
            15 år har regeringen beslutat att ta ett helhetsgrepp över dessa
            frågor. Fokus ska vara egenförsörjning.
          </note>
          <note>
            Sören Häggroths utredning som tillsattes före jul förra året
            har nu inlett detta arbete. Grundbulten är rättssäkerhet, effektivitet
            och naturligtvis egenförsörjning. Syftet är att ta fram förslag
            på hur man ska kunna lösa den ansträngda situation som många kommuner
            befinner sig i efter att de i flera år har tagit emot ett stort
            antal asylsökande.
          </note>
          <note>
            Jag noterar naturligtvis att det från oppositionen och i synnerhet
            från det största oppositionspartiet nu kommer mycket spridda skurar
            av diverse förslag. Det är någonting som närmast påminner om kommunarrest.
            Jag har också noterat att man via partiledaren Mona Sahlin har
            öppnat för att vidga kretsen för anhöriginvandring men naturligtvis
            utan att tala om hur det här ska lösas praktiskt. Det ställer
            naturligtvis frågor om vad man egentligen vill från oppositionen.
            Det tror jag att vi alla är spända på att få höra.
          </note>
          <note>
            Som ytterligare en del av det helhetsgrepp som regeringen har
            tagit har en särskild utredare fått i uppdrag att lämna förslag
            på hur ett försörjningskrav för anhöriginvandring ska kunna införas
            i Sverige.
          </note>
          <note>
            Genom att ställa ett krav på att det ska finnas både arbete och
            bostad innan man får ta hit sina anhöriga ökar förutsättningarna
            för en bra integration och för att utanförskap kan undvikas.
          </note>
          <note>
            Incitamenten för egenförsörjning ska stärkas. I stället för att
            komma till trångboddhet och bidragsberoende kommer de anhöriga
            att komma till ordnade och stabila förhållanden redan från början.
          </note>
          <note>
            Fru talman! De migrationspolitiska frågorna är inte enbart av
            nationell karaktär. Migration är till sin natur något som innefattar
            rörlighet över gränserna. Dessa frågor hanteras därför inte enbart
            av riksdagen och regeringen utan även i internationella forum.
            Regeringens utgångspunkt i dessa sammanhang är att migration i
            grunden är något positivt som bör underlättas.
          </note>
          <note>
            När det gäller asyl måste de regler som finns vara utformade
            så att den som är på flykt ska ha en faktisk möjlighet att söka
            asyl och få en oberoende och individuell prövning av sin ansökan.
            Regeringen stöder därför det arbete som pågår inom den europeiska
            unionen med att få till stånd ett gemensamt europeiskt asylsystem.
          </note>
          <note>
            Gemensamma regler är angeläget för att skapa en jämnare fördelning
            av ansvaret mellan EU:s medlemsländer i antalet asylsökande som
            tas emot. På så sätt kan fler människor som är i behov av skydd
            få det. Vår utgångspunkt är att det gemensamma asylsystemet bör
            vila på ett gemensamt regelverk med bibehållen nationell prövning.
          </note>
          <note>
            I detta arbete verkar regeringen för en stärkt ställning för
            asylsökande i Europa. Vi värnar den enskildes rätt att söka asyl
            och få en rättssäker prövning även internationellt.
          </note>
          <note>
            Vi väntar nu på att kommissionen, som äger frågan för närvarande,
            ska presentera de första förslagen till rättsakter under försommaren
            i år. Att arbetet med att få dessa regler på plats kommer att
            vara en prioriterad fråga för det svenska ordförandeskapet hoppas
            jag framgår med all önskvärd tydlighet.
          </note>
          <note>
            Fru talman! Sammantaget innebär de förändringar som regeringen
            genomfört att arbetslinjen successivt förs in i migrationspolitiken,
            allt i syfte att stärka den enskildes möjligheter till egenförsörjning
            och öka förutsättningarna för en bra integration. Det är vår ledstjärna
            för det här arbetet.
          </note>
          <note>
            I detta anförande instämde Mikael Cederbratt (m), Fredrick Federley
            (c) och Ulf Nilsson (fp).
          </note>
          <note type="speaker">
            Anf. 54 KALLE LARSSON (v) replik:
          </note>
          <note>
            Fru talman! Först har jag ett par kommentarer, och sedan ett
            par frågor. När migrationsministern så tydligt säger vad som är
            beskedet till papperslösa och gömda noterar vi det. Det är en
            politik som numera hela regeringen och alla partier där sluter
            upp bakom, dessvärre också Socialdemokraterna, när det gäller
            frågan att man ska skickas ut ur landet. Åk hem! är beskedet.
          </note>
          <note>
            Då vet vi som organiserar oss tillsammans med papperslösa att
            vår kamp ännu inte har nått framgång. Vi får fortsätta att driva
            den på alla upptänkliga och möjliga sätt.
          </note>
          <note>
            Tobias Billström gör reklaminslag för kommande förslag. Kravet
            att man ska ha försörjningsplikt när det gäller både bostad och
            försörjning av anhöriga är i praktiken ett förslag som kommer
            att innebära att familjer hålls splittrade i flera år. Men så
            presenteras det inte. Det ska vara något som underlättar integrationen.
          </note>
          <note>
            Det blir en kommande debatt om hur kommunmottagandet ska se ut.
            Jag kommer att återkomma i den med våra förslag. Men det är väl
            lätt att konstatera att det Tobias Billström nu företräder är
            att man ska leva splittrade. Jag är förvånad över att man kan
            argumentera för att det skulle underlätta integrationen.
          </note>
          <note>
            Den första frågan som jag har att ställa rör begreppet väpnad
            konflikt. Internationella rödakorskommittén som har att uttolka
            1949 års Genèvekonvention säger att den tolkning som görs av migrationsdomstolarna
            nu är alltför snäv. Är migrationsministern beredd att bidra till
            att vi gör en översyn så att vi kan få en rimlig tolkning av begreppet
            väpnad konflikt i svensk utlänningslagstiftning?
          </note>
          <note>
            Den andra frågan gäller Grekland som också har varit omdiskuterat
            under den senaste tiden. Vad anser migrationsministern om dels
            mottagningsförhållandena i Grekland, dels risken att man från
            Grekland sänds tillbaka till ett annat land där man riskerar förföljelse
            eller till och med tortyr i vissa sammanhang?
          </note>
          <note type="speaker">
            Anf. 55 Statsrådet TOBIAS BILLSTRÖM (m) replik:
          </note>
          <note>
            Fru talman! Det är bra att Kalle Larsson så tydligt uppfattar
            budskapet från regeringen när det gäller frågan om de så kallade
            papperslösa, eller irreguljära migranter som man egentligen bör
            kalla dem för. Papperslösa antyder att de på något vis har tappat
            bort sina papper eller motsvarande. Så är det naturligtvis inte.
          </note>
          <note>
            De människorna har fått en prövning av sina asylskäl. De har
            fått ett negativt besked, och de ska lämna Sverige. Det är tydligt
            och klart, raka besked.
          </note>
          <note>
            Det är klart att det inte tilltalar Kalle Larsson som står för
            en annan politisk uppfattning i den här frågan. Det har jag full
            förståelse för. Men vi avser inte att förändra vår inställning.
          </note>
          <note>
            Varför håller vi på med en asylprövning om ja eller nej på frågan
            om huruvida man uppfyller kraven inte betyder någonting, om människor
            själva fattar beslutet att strunta i myndigheternas beslut, går
            och gömmer sig och inte respekterar det? Varför håller vi då på
            med asylprövning över huvud taget? Det kan Kalle Larsson kanske
            svara på.
          </note>
          <note>
            När det gäller den diskussion som har varit frekvent här i kammaren
            i dag, frågan om väpnad konflikt, konstaterar jag att den nuvarande
            utlänningslagen trädde i kraft den 31 mars 2006 med en instans-
            och processordning där regeringen inte längre har någon roll i
            den vanliga asylprocessen. Självfallet skulle det uppfattas som
            ett gravt underkännande av den nya ordningen om regeringen ingrep
            på grund av praxisbildningen genom lagstiftningsbeslut i en isolerad
            fråga redan nu.
          </note>
          <note>
            Det pågår en utvärdering. En utvärderingsutredning är tillsatt.
            Den kommer i sitt slutbetänkande att belysa om de materiella bestämmelserna
            i utlänningslagen blev tillräckligt preciserade för att vara lämpade
            för domstol. Det betänkandet kommer i februari 2009. Den utvärderingen
            och utredarens eventuella förslag bör man tillvarata innan man
            tar ställning till om det finns behov av lagändringar.
          </note>
          <note>
            Vad gäller Grekland och Dublinförordningen återkommer jag till
            det i nästa replik när jag har lite mer tid.
          </note>
          <note type="speaker">
            Anf. 56 KALLE LARSSON (v) replik:
          </note>
          <note>
            Fru talman! Då kan väl Tobias Billström i sin andra replik också
            förklara, om han tycker att det är okej att fortsätta att avvisa
            enligt Dublinförordningen till Grekland, hur logiken går ihop.
            Förra året fick tre av fyra, i år en av fyra irakier stanna i
            Sverige. I Grekland får ingen göra det. Ändå ska vi återsända
            utan att Sverige enskilt prövar ärendena. Här sker ingen individuell
            prövning när det gäller irakier till Grekland som alltså per mer
            eller mindre automatik sänds tillbaka till Irak. Är det förenligt
            med rättssäkerheten?
          </note>
          <note>
            Vi står på olika sidor när det gäller papperslösa och deras rättigheter.
            Det är värt att konstatera det. Jag tycker att det är en cynisk
            politik man här företräder. Men den debatten återstår. Vi kommer
            att föra den många gånger framöver.
          </note>
          <note>
            När det gäller begreppet väpnad konflikt står vi nu där jag för
            tre timmar sedan i riksdagens talarstol sade att vi skulle befinna
            oss. Migrationsministern kommer att säga att han inget kan säga,
            ingenting göra. Det är den nya ordningen som ska bestämma detta.
            Men det är ju fel. Tobias Billström skulle tvärtom kunna ta initiativ
            här tillsammans med regeringspartierna i övrigt och säga: Okej,
            ni vill titta på det här med väpnad konflikt. Det är något som
            kanske inte stämmer riktigt. Då gör vi väl det.
          </note>
          <note>
            Vad är problemet med en sådan ansats? Vad är problemet med att
            säga att här är det kanske inte perfekt, att här kanske vi skulle
            kunna göra någonting lite bättre?
          </note>
          <note>
            Jag har under hand förstått att inte bara elever i Hofors kämpar
            för sin avvisningshotade kamrat. Också flera lärare är involverade.
            De har i ett öppet brev till Tobias Billström ställt frågan: Hur
            ska vi kunna fortsätta att undervisa när det från vår sida inte
            finns någon tilltro till logiken i det politiska systemet?
          </note>
          <note>
            De har inte fått något svar på ganska lång tid nu. Jag tänkte
            avslutningsvis ge Tobias Billström möjlighet att svara här i stället.
            Hur ska man göra för att förstå logiken i att människor avvisas
            till Irak och till Afghanistan när det faktiskt råder krig och
            väpnad konflikt där?
          </note>
          <note type="speaker">
            Anf. 57 Statsrådet TOBIAS BILLSTRÖM (m) replik:
          </note>
          <note>
            Fru talman! Man kan kanske börja med att sätta sig in i hur vi
            har organiserat oss här i Sverige, att vi har en riksdag som stiftar
            lagar, att vi har domstolar som uttolkar den lagstiftningen och
            att vi har en regering som har ansvaret för att presentera nya
            lagförslag efter att ha utvärderat den ordning som finns till
            exempel för att hantera asylärenden.
          </note>
          <note>
            När utvärderingsutredningens redovisning och förslag väl finns
            att tillgå kan det möjligen finnas anledning att diskutera i vilka
            situationer och vilken omfattning ett krav på en individuell risk
            ska ställas och avgränsningen till sådant skydd som ska ges på
            icke-individuella grunder. Att isolerat nu sätta i gång ett lagstiftningsarbete
            enbart om de icke-individuella skyddsgrunderna är djupt olämpligt.
            Det avser inte regeringen att göra.
          </note>
          <note>
            Det är under alla omständigheter inte meningsfullt. Det är dessutom
            ganska cyniskt att försöka påstå att ett riksdagsbeslut i dag
            skulle ändra situationen för de människor som befinner sig i rättsprocessen.
            Så fungerar det inte i Sverige.
          </note>
          <note>
            De företrädare för oppositionen som har låtit antyda något sådant,
            däribland Kalle Larsson, för inte en seriös debatt i den här frågan.
            Det är min bestämda uppfattning.
          </note>
          <note>
            När det gäller Dublin och tillämpningen av den förordningen är
            det kommissionen som äger den frågan. Det är den ordning vi har
            kommit överens om i den europeiska unionen. Även här kan jag konstatera
            att Kalle Larsson försöker rida två hästar samtidigt. Det är viktigt
            att kritisera de länder som inte sköter sig, däribland Grekland.
            Det är uppenbart att det finns synpunkter på hur Grekland hanterar
            både mottagningsförhållandena och prövningen. Det är kommissionens
            uppgift att hantera det. Men Kalle Larssons parti står inte för
            uppfattningen att vi ska ha något gemensamt regelverk i den europeiska
            unionen. Kalle Larssons parti är väl snart det enda parti i kammaren
            som fortfarande har kvar kravet på utträde ur Europeiska unionen.
          </note>
          <note>
            Logiken i detta lämnar jag åt dig att förklara, men jag tror
            inte att man kan köra två hästar samtidigt. Jag tror att man i
            så fall riskerar att hamna mittemellan dem.
          </note>
          <note type="speaker">
            Anf. 58 BODIL CEBALLOS (mp) replik:
          </note>
          <note>
            Fru talman! Dagens stora fråga har varit den väpnade konflikten
            och möjligheten för oss att göra skillnad. I somras var jag på
            ett möte där Dan Eliasson, generaldirektör för Migrationsverket,
            var med. Han berättade att rekordet i lagstiftningsändring här
            i Sverige är fem dagar. Det går alltså att ändra en lag väldigt
            snabbt. Det skulle vi kunna göra om vi fattade beslut om att göra
            det. Det behöver inte ta ett år.
          </note>
          <note>
            I Sverige har vi brist på arbetskraft, men också brist på befolkning
            i väldigt många delar av landet. Ändå skickar vi ut dem som har
            valt att bo just hos oss, i Hofors, i Markaryd och på många andra
            ställen. Det är slöseri med resurser. Men migrationsministern
            har varit tydlig. Jag kan inte tolka det på något annat sätt än
            Kalle Larsson alldeles nyss gjorde. Den här gruppen kommer inte
            att omfattas av det nya systemet.
          </note>
          <note>
            Men vi pratar också om tilltron till systemet. När det sägs att
            vi ska ha en rättssäker process och att man ska respektera de
            beslut som har tagits kan jag ha förståelse för det om det gäller
            dem som har prövats nu i en rättssäker process och får avslag
            relativt snart, inte efter ett antal år. Det är när det gäller
            dem som prövades enligt den förra lagstiftningen som tilltron
            till systemet inte finns. Människor i vårt land reagerar när vi
            skickar ut Adel, Reza och alla de andra som har varit här så länge.
            Jag skulle vilja fråga ministern om hur vi ska få tilltro till
            systemet hos människor ute i vårt land.
          </note>
          <note type="speaker">
            Anf. 59 Statsrådet TOBIAS BILLSTRÖM (m) replik:
          </note>
          <note>
            Fru talman! En sak är säker: Tilltron till system uppnår man
            i varje fall inte genom att ständigt och jämt ratta och mickla
            med dem därför att man upplever att det fattas negativa beslut
            som man inte tycker är bra.
          </note>
          <note>
            Det är här grundproblemet ligger i diskussionen: förmågan att
            acceptera att en asylprocess kan sluta med ett negativt beslut,
            ett nej. Detta är alltid svårt. Det kommer alltid att vara svårt.
            Det kommer att vara svårt oavsett vilken lagstiftning vi har,
            därför att människor alltid kommer att kunna få ett nej likaväl
            som ett ja beroende på de individuella skyddsskälen.
          </note>
          <note>
            Det för mig tillbaka till den viktiga iakttagelse som jag har
            gjort under den här debatten, nämligen behovet av att försöka
            förstå varför vi har utformat systemet som vi har gjort. Vi valde
            2006 att underkänna den gamla ordning som då existerade, därför
            att vi såg vad den ledde till. Den ledde till att den som fick
            Expressen, Aftonbladet eller något annat medium att uppträda tillräckligt
            många gånger på förstukvisten maximerade sina chanser att få lov
            att stanna i Sverige. Den som fick sökarljuset på sig fick rätt,
            men den som inte fick det ja, det var ju synd för den personen.
          </note>
          <note>
            Det systemet underkändes på goda grunder, och politikerna lyftes
            ur processen och placerades precis där vi ska vara, nämligen i
            diskussionen om utformningen av lagstiftningen inte tillämpningen
            av lagstiftningen, för den sköter domstolarna. Det är det här
            vi måste försöka förstå och återvända till de grundläggande resonemangen.
          </note>
          <note>
            Det betyder ingenting om det fattas ett riksdagsbeslut här i
            dag. Det betyder ingenting alls, därför att praxis fortfarande
            och alltjämt formas i domstolarna. Det innebär också att vi i
            stället måste rikta tillbaka blickarna på den utvärdering av den
            nya instans- och processordningen som försiggår. Precis som jag
            sade i min tidigare replik: När det arbetet är färdigt kan det
            finnas anledning att slå sig ned och fundera över om lagstiftningen
            behöver förändras. Men man kan inte hoppa och hatta fram och tillbaka
            och tro att man på det viset skapar tilltro till systemen. Det
            tycker jag att det är viktigt att komma ihåg.
          </note>
          <note type="speaker">
            Anf. 60 BODIL CEBALLOS (mp) replik:
          </note>
          <note>
            Fru talman! Jag vill ställa en annan fråga, som handlar om den
            aktiva återvändandepolitiken. Det står i Migrationsverkets regleringsbrev
            att man ska prioritera återvändande, om jag inte missminner mig.
          </note>
          <note>
            Och det är det som sker nu. Man prioriterar återvändande, men
            inte genom att ha kortare handläggningstider så att människor
            ska lämna landet innan de har hunnit etablera sig här, utan genom
            att söka upp dem som har varit här i sju åtta år och skicka dem
            till länder som UNHCR rekommenderar att man inte ska få skicka
            dem till, många gånger dessutom på ett sätt där de som hämtas
            av gränspolisen inte ens får lov att säga adjö till sina fruar
            eller barn. Det sker på ett väldigt inhumant sätt många gånger,
            och det finns inga regler för hur det här ska ske, verkar det
            som.
          </note>
          <note>
            Jag skulle vilja fråga ministern hur han ställer sig till återtagandeavtalen,
            som vi tidigare har diskuterat och som vi vet är väldigt ifrågasatta,
            dels av UNHCR, dels av regeringarna i fråga. Jag vill också fråga
            om hur han ställer sig till att vi avvisar människor i strid med
            UNHCR:s rekommendationer.
          </note>
          <note type="speaker">
            Anf. 61 Statsrådet TOBIAS BILLSTRÖM (m) replik:
          </note>
          <note>
            Fru talman! Regeringen i Irak har varit en varm tillskyndare
            av återtagandeavtalet. Det märkte jag inte minst själv när jag
            var på besök i Bagdad i september förra året och satt och pratade
            med en företrädare för den irakiska statsledningen. Man har varit
            varma tillskyndare av det här och inte alls motståndare till att
            vi skapar ordnade och korrekta former för hur människor ska återvända.
            Man är tvärtom intresserad av att få tillbaka sina medborgare.
          </note>
          <note>
            Vad beträffar den afghanska regeringen är det samma sak. Jag
            har hört en massa märkliga påståenden här i dag om att man på
            något vis skulle ha underkänt det här från den afghanska regeringens
            sida. Jag som satt och pratade med den afghanske utrikesministern
            doktor Spanta under hans besök kan meddela kammaren att det inte
            alls var så att vi förde någon diskussion om uppsägning av avtalet
            eller någonting sådant. Vi pratade om formerna och principerna,
            och det tycker jag också att man ska göra.
          </note>
          <note>
            UNHCR:s roll är att slå vakt om det stora mandat som man har
            fått inom ramen för FN vad gäller att tillgodose flyktingarnas
            behov. Skillnaden ligger bara i att UNHCR har en kollektiv syn
            på det här. Man har ett större och bredare mandat, även i de enskilda
            länderna, medan vår domstolsprocess bygger på individuell prövning.
            Det är därför som det ser annorlunda ut. UNHCR:s rapporter vägs
            in som en del av underlaget som Migrationsverket, migrationsdomstolarna
            och Migrationsöverdomstolen har till sitt förfogande, men till
            syvende och sist är det prövningen i det individuella fallet som
            avgör huruvida man får lov att stanna eller inte.
          </note>
          <note>
            Sverige ska enligt regeringen ha en aktiv återvändandepolitik.
            Den person som får avslag på sin asylansökan ska återvända, för
            om personen får ett negativt beslut har man prövat skyddsbehovet
            och funnit att det inte finns.
          </note>
          <note>
            Det ska naturligtvis ske på ett värdigt och humant sätt, helt
            i enlighet med det regelverk som är uppställt. Dock måste jag
            säga att det är viktigt att komma ihåg att människor inte alltid
            själva är så väldigt medgörliga när det gäller återvändandet.
            Det får man också ta med i beräkningen. Det är inte alltid så
            att människor gör sitt bästa för att vara förberedda den dag polisen
            kommer.
          </note>
          <note type="speaker">
            Anf. 62 GÖTE WAHLSTRÖM (s) replik:
          </note>
          <note>
            Fru talman! Först får jag säga att jag är väldigt glad att statsrådet
            är här i kammaren, lyssnar till debatten och också deltar i den.
            Det framgick inte av talarlistan från början, och det innebar
            kanske att vi agerade lite annorlunda från oppositionens sida.
          </note>
          <note>
            Men jag är i alla fall väldigt glad att statsrådet är här och
            beskriver tidigare politik, nu förd politik och lite grann framtida
            politik, vilket också är bra. Det är ingången till mitt första
            inlägg.
          </note>
          <note>
            När statsrådet säger att den nuvarande regeringen har gjort mer
            än Socialdemokraterna gjorde under tolv år är det naturligtvis
            en subjektiv uppfattning som redovisas. En rad utredningar redovisades,
            och det är naturligtvis så att utredningar är en del av en process.
          </note>
          <note>
            Därav kommer min frågeställning. Jag angav redan i mitt inledningsanförande
            det behov som jag såg när vi var i majoritetsställning tidigare
            av att hitta breddade lösningar i kammaren för ett politikområde
            som behöver stabilitet. I dag är det sju rösters övervikt här
            i kammaren. Är ministern beredd att hitta bredare lösningar står
            vi till förfogande om det kommer en inbjudan. Då kan vi redovisa
            utredningsdiskussionen, våra tankar och kanske också reda ut det
            ministern kallar för kommunarrestbegreppet. Jag tycker också att
            Kalle Larsson redovisade den problematik som försörjningskravet
            kan innebära när det gäller att låsa ute vissa människor och hålla
            isär familjer. Vi kan lösa upp en del av den problematik som ligger
            i de här värdeladdade uttalandena.
          </note>
          <note>
            Min första fråga är: Är statsrådet beredd att skapa förutsättningar
            för en breddad majoritet genom att ta initiativ till överläggningar
            i de frågor som har redovisats?
          </note>
          <note type="speaker">
            Anf. 63 Statsrådet TOBIAS BILLSTRÖM (m) replik:
          </note>
          <note>
            Fru talman! Det är alltid viktigt och angeläget att föra en diskussion
            även om naturligtvis regeringsunderlaget är fullständigt klart
            i den här frågan, oavsett hur många rösters övervikt det är åt
            det ena eller andra hållet.
          </note>
          <note>
            Men jag vill gärna understryka en sak, Göte Wahlström, ingångsvärdena
            för en diskussion med till exempel Socialdemokraterna förutsätter
            också att man har lite trovärdighet. När jag nu tittar på hur
            reservationerna är utformade, till exempel när det gäller den
            diskussion som vi har haft nu i frågan om väpnad konflikt, ser
            jag att det svajar mycket betänkligt.
          </note>
          <note>
            Trots att vi hade tio års utredningsarbete i ryggen när klubban
            gick i bordet i kammaren 2006 för den nya instans- och processordningen
            vill ni, fastän utredningsarbetet ännu inte är avslutat, börja
            ändra i begreppen och alltså med andra ord sätta er över den praxisbildning
            som nu äger rum i domstolarna. Det är inte riktigt bra, Göte Wahlström,
            för att använda ett milt uttryck.
          </note>
          <note>
            Det innebär naturligtvis inte att det här skulle jäva diskussionen.
            Men det finns också andra orosmoln, till exempel att er partiledare
            Mona Sahlin har deklarerat att ni inte är för ett försörjningskrav
            för anhöriginvandring. Ni tycker att det är fel. I stället har
            ni lagt fram ett eget hemmasnickrat förslag till försörjningskrav
            som tydligen ska vidga kretsen av människor som får lov att komma
            hit.
          </note>
          <note>
            Min motfråga till Göte Wahlström är: Hur har ni tänkt er det
            egentligen? Hur ska det finansieras? Det handlar om människor
            som kommer hit när de är 60 år och som har problem. Vi pratar
            äldrevård, medicinsk vård, tandvård.
          </note>
          <note>
            Vad ligger egentligen i Mona Sahlins formulering att man ska
            trygga försörjningen? Är det mat på bordet? Men hur är det med
            pensionssystemet? Hur är det med de frågorna? Där har vi inte
            fått något svar från oppositionen än. Jag ser det nog som rätt
            viktigt att man reder ut det här innan man slår sig ned och diskuterar.
            Då blir diskussionsunderlaget så mycket bättre.
          </note>
          <note type="speaker">
            Anf. 64 GÖTE WAHLSTRÖM (s) replik:
          </note>
          <note>
            Fru talman! Jag inledde med att säga att det finns en fara i
            att retoriken blockerar. Det är kanske så. Det är därför jag har
            en ödmjuk inställning till behovet av överläggning. Det var ett
            av skälen till att jag också tog initiativ till överläggningar
            under förra mandatperioden, för att just bredda det här och få
            en rymd i diskussionen så att vi kan klara ut många av de frågeställningar
            som just leder fram till det statsrådet här har uttalat, en misstro
            mot det andra partiet.
          </note>
          <note>
            Låt oss klara ut frågan om NIPU. Statsrådet kan ju gå hem och
            prata med försvarsministern som satt i utredningen. Ett av uppdragen
            vi hade var att kodifiera gällande praxis till lagstiftning för
            att ärenden skulle kunna föras i domstol, alltså ingen förändring.
            Men det vi upplever är att man från den process som var tidigare
            i kodifieringen har gjort en förändring i handläggningen. Det
            är det vi vill få belyst i utredningen om just väpnad-konflikt-begreppet.
            Det finns en del frågeställningar som vi tycker att det finns
            skäl att ta itu med, där vi har varit med i processen och diskussionen
            i utredningsarbetet som sedan ledde fram till det ställningstagande
            vi gjorde i kammaren.
          </note>
          <note>
            En ytterligare fråga bara, det är möjligt att ljudanläggningen
            inte fungerade för mina öron fullt ut. Det gäller debatten om
            arbetskraftsinvandring. Statsrådet har ju läst utredningen jag
            var en av deltagarna där vi konstaterar den stora samstämmighet
            som fanns i utredningsarbetet. På ett par områden finns andra
            uppfattningar, vilket också varit uppe i diskussionen och debatten.
            Ett av de områdena har varit spårbytesdiskussionen, där statsrådet
            har deklarerat här i kammaren och också på annat sätt att det
            finns en problematik.
          </note>
          <note>
            Frågan gäller den diskussion som Kristdemokraterna har lyft fram
            här. Tolkar jag statsrådet rätt när jag upplever att han säger
            att inga kollektiva beslut är ett svar på frågan? Inga kollektiva
            beslut enligt kd-modellen när det gäller processen inför beslutet
            och frågan om spårbytesdiskussionen.
          </note>
          <note type="speaker">
            Anf. 65 Statsrådet TOBIAS BILLSTRÖM (m) replik:
          </note>
          <note>
            Fru talman! Ljudanläggningen var det. Jag tyckte att jag var
            mycket tydlig i talarstolen när jag sade att regeringen inte har
            för avsikt att genomföra några regulariseringar. Det är möjligt
            att Göte Wahlström missade det, men jag kan säga det en gång till
            så har vi rett ut den sista frågan.
          </note>
          <note>
            Jag tycker att det är intressant, som sagt var, att slå sig ned
            och diskutera. Politik är det möjligas konst. Det är riktigt.
            Men jag lade också märke till någonting mycket intressant, nämligen
            att Göte Wahlström helt gled undan från Mona Sahlins förslag vad
            gäller försörjningskravet. Jag fick inte någon kommentar om det
            över huvud taget. Det tycker jag är väldigt talande. Jag tror
            inte att det förslaget är genomtänkt över huvud taget.
          </note>
          <note>
            Göte Wahlström har suttit så länge nu i socialförsäkringsutskottet
            att han vet hur pensionssystemet fungerar. Han vet att skulle
            man medge en större krets av människor att komma hit som anhöriga
            utan att ha tänkt igenom vad det får för konsekvenser kan det
            leda till att man måste göra rätt stora ingrepp i pensionssystemet,
            kanske till och med en differentiering i socialförsäkringssystemen
            för att de ska kunna hålla ihop. Den frågan tycker jag nog att
            ni ska gå tillbaka till ritbordet med och fundera igenom ytterligare.
          </note>
          <note>
            När det sedan gäller frågan om utvärderingen av den nya instans-
            och processordningen och frågan om den väpnade konflikten är det
            som jag har sagt flera gånger så att det arbetet pågår för fullt.
            Det behöver inte kompletteras. De frågor som har varit uppe till
            diskussion i dag är redan inneslutna, även frågan om de materiella
            bestämmelserna i utlänningslagen och tillämpningen av den.
          </note>
          <note>
            Det är som sagt var bra, Göte Wahlström, vi kan absolut fortsätta
            diskussionerna här, gärna det. Men jag rekommenderar nog en tur
            tillbaka till ritbordet och ett samtal med Mona Sahlin när det
            gäller hennes förslag. Det tror jag skulle vara bra för alla inblandade
            parter.
          </note>
          <note>
            Överläggningen var härmed avslutad.
          </note>
          <note>
            5 § Försäkringskassans kontakter med arbetsgivare
          </note>
          <note>
            Föredrogs
          </note>
          <note>
            Anf. 66 SIW WITTGREN-AHL (s):
          </note>
          <note>
            Fru talman, riksdagskolleger och eventuella åhörare som inte
            finns på läktaren men kanske skulle kunna finnas vid sin radio
            eller tv! Jag tänkte att jag skulle ge en kort bakgrund till det
            vi ska behandla här i dag om det finns någon annan än fru talman
            som lyssnar och som kanske inte vet vad ärendet handlar om. Det
            vore kanske bra att berätta det.
          </note>
          <note>
            Det vi ska diskutera här i dag är en redogörelse från Riksrevisionens
            styrelse. De har granskat Försäkringskassans kontakter med arbetsgivaren.
          </note>
          <note>
            Bakgrunden till det är att Försäkringskassan har ett generellt
            ansvar för att den försäkrades rehabiliteringsbehov kartläggs
            och att åtgärder vidtas som behövs för en effektiv rehabilitering.
            Arbetsgivaren har å sin sida att vidta de åtgärder som behövs
            för en effektiv rehabilitering på arbetsplatsen.
          </note>
          <note>
            När Riksrevisionen nu granskar Försäkringskassan visar det sig
            i många fall att utredarna inte tittar på möjligheten till anpassning
            av arbetsplatser och eventuella andra arbetsuppgifter. Riksrevisionen
            har också funnit flera brister i Försäkringskassans utredningar,
            och bristerna medför ju en ökad risk för att den enskildes arbetsförmåga
            inte tas till vara och att sjukskrivningen kan bli onödigt lång.
            Samtidigt konstaterar Riksrevisionen att enskilda människor behandlas
            olika.
          </note>
          <note>
            Vidare anses också att Försäkringskassans handläggning är passiv.
            De gör alltså inte mycket. Det dröjer länge innan man får det
            avstämningsmöte man ska ha. Vad gäller Försäkringskassans bedömningar
            av arbetsförmågan anges i rapporten att ju fler moment som Försäkringskassan
            ska utreda, desto färre bedömningar görs.
          </note>
          <note>
            Försäkringskassan prioriterar inte arbetsgivarkontakterna, konstaterar
            man vidare i rapporten. Kontakterna med arbetsgivarna är få, och
            ofta saknas underlag från arbetsgivarna när Försäkringskassan
            utreder möjligheterna till fortsatt arbete hos arbetsgivaren.
          </note>
          <note>
            Handläggningen av de sjukfall där sjukskrivna är anställda hos
            arbetsgivare med små företag uppvisar fler brister än handläggningen
            av övriga fall. Arbetshjälpmedel ingår inte heller i bedömningen
            av arbetsförmågan. Vidare konstaterar Riksrevisionen att rutinerna
            för informationsinhämtning inte är säkerställda. Man har alltså
            inga rutiner på Försäkringskassan för att hämta hem detta.
          </note>
          <note>
            Vidare framhålls också att Försäkringskassans utredningar inte
            kan anses leva upp till de krav som bör ställas på ärenden som
            rör enskilda personer, att handläggarna måste få det stöd som
            de behöver för att kunna genomföra kvalitativa utredningar av
            sjukskrivnas arbetsförmåga och att sjukskrivna så långt som möjligt
            måste behandlas lika oavsett var i landet de är bosatta.
          </note>
          <note>
            Kort sagt konstaterar Riksrevisionen att Försäkringskassans arbetsgivarkontakter
            är ett eftersatt område.
          </note>
          <note>
            Av detta, kära riksdagskolleger, drar den borgerliga majoriteten
            slutsatsen att arbetsgivarens roll i rehabiliteringsarbetet ska
            nedtonas. Den sjuke och Försäkringskassan ska sköta detta på egen
            hand.
          </note>
          <note>
            Arbetsgivarna är sedan den 1 juli 2007 inte längre skyldiga att
            göra en rehabiliteringsutredning. En sådan skulle tidigare ställas
            till Försäkringskassan inom åtta veckor räknat från dagen då sjukanmälan
            gjordes. Trots svidande kritik från Riksrevisionen om att Försäkringskassan
            inte är förtrogen med hur arbetsgivarna organiserar sina arbetsplatser
            eller vilka alternativa arbetsuppgifter som finns, säger den borgerliga
            majoriteten att Försäkringskassan ska ansvara för rehabiliteringsutredningarna.
            På vilket sätt har Försäkringskassan blivit duktigare på detta
            genom att arbetsgivarnas ansvar för rehabilitering har avskaffats?
            Hur kan man dra den slutsatsen? Det är det nog många som undrar.
          </note>
          <note>
            Vi socialdemokrater har i detta betänkande två reservationer
            som vi yrkar bifall till. Utgångspunkten är jag vänder mig då
            speciellt till Nya moderaterna, som säger sig vara ett arbetarparti
            att enligt socialdemokratisk modell är det arbetsgivaren som har
            ansvar för arbetsmiljön. Vi anser att arbetsgivaren och vi som
            finns på arbetsplatsen har den bästa kompetensen att avgöra om
            det går att omorganisera arbetet så att den sjuke kan komma tillbaka
            till arbetet. Därför är det viktigt att arbetsgivaren gör planen
            för arbetsrehabiliteringen. Det tycker tydligen inte Moderata
            samlingspartiet arbetarpartiet.
          </note>
          <note>
            Eftersom sjukskrivningar oftast utgår från arbetsplatsen, och
            man tycker att det är en myndighet som ska utreda eller ta ansvar,
            ska ni kanske göra studiebesök i verkligheten för att se det som
            vi som har varit ute på arbetsplatser vet, nämligen att det är
            de på arbetsplatsen och arbetsgivaren som vet hur arbetet kan
            organiseras om så att den sjuke kan komma tillbaka. Därför är
            det lämpligt att de har det ansvaret. Det är därför vi yrkar bifall
            till våra reservationer.
          </note>
          <note>
            Ni svarar att utredningen ska lämnas därhän eftersom ni tycker
            att det är upp till Försäkringskassan att ta tag i problemet.
            Ni skriver i betänkandet: De brister som konstateras i granskningsrapporten
            vad gäller Försäkringskassans kunskaper om den sjukskrivnes arbetsplats
            är naturligtvis inte acceptabla och måste åtgärdas. Utskottet,
            som förutsätter att så sker, anser emellertid att detta i första
            hand är en uppgift för myndigheten själv.
          </note>
          <note>
            Vi tycker att en myndighet ska styras. Det är därför vi har myndigheter.
            Det är viktigt att lämna signaler till myndigheterna om vad man
            tycker. Vad som är ännu mer konstigt i den borgerliga majoritetens
            skrivningar är att det finns en insikt om problemet men att man
            inte gör några tillkännagivanden utan man gömmer huvudet i busken.
            Man säger att man tror att de rättar till det själva.
          </note>
          <note>
            På vilket sätt kommer regeringen och den borgerliga majoriteten
            att se till att den sjuke får den hjälp som kan behövas i framtiden,
            arbetsplatsrehabilitering, på ett rättssäkert sätt och i kontakt
            med Försäkringskassan? Hur ska ni se till att säkerställa detta
            i framtiden?
          </note>
          <note>
            Fru talman! Jag yrkar bifall till våra reservationer.
          </note>
          <note type="speaker">
            Anf. 67 LISELOTTE OLSSON (v):
          </note>
          <note>
            Fru talman! Jag börjar med att yrka bifall till reservationerna
            1 och 2.
          </note>
          <note>
            Vi ska i den här debatten behandla ett betänkande som rör en
            redogörelse från Riksrevisionen. Det verkar nästan som om borgerligheten
            anser att en sådan redogörelse bara ska läsas igenom och läggas
            till handlingarna. Det är ett förslag. Sedan ska vi glömma bort
            att redogörelsen över huvud taget har gjorts.
          </note>
          <note>
            Jag menar att det i den här rapporten finns många viktiga slutsatser
            att ta till sig. Men jag ska för den delen inte säga, och jag
            känner ingen skadeglädje: Vad var det vi sade? Vi debatterade
            och beslutade om att ta bort arbetsgivarnas skyldighet att göra
            rehabiliteringsutredningar. Jag tycker att redogörelsen visar
            att det blev precis just så: Vad var det vi sade?
          </note>
          <note>
            Arbetslivet har genomgått genomgripande förändringar. I många
            fall är det försämringar. Det har skett sedan början av 90-talet.
            Under samma period som förändringstakten har ökat i hela arbetslivet
            har arbetsmiljöarbetet tagit många och stora kliv tillbaka. I
            en forskningsrapport som gavs ut av Arbetslivsinstitutet år 2005
            klarlades hur den ökade sjukfrånvaron sedan slutet av 90-talet
            var resultatet av politiska beslut och den ekonomiska nedskärnings-
            och saneringspolitiken. Enligt Arbetslivsinstitutet är det nedskärningspolitikens
            omorganiseringar, personalminskningar och bortrationaliseringar
            som har medfört att det kvalificerade rehabiliteringsarbetet till
            slut kollapsade.
          </note>
          <note>
            Jag och Vänsterpartiet menar att arbetsgivare inte har tagit
            tillräckligt ansvar för detta. Den redogörelse vi debatterar i
            dag visar att Försäkringskassan är ett dåligt stöd för de sjuka
            som inte klarar av sitt arbete på grund av sjukdom.
          </note>
          <note>
            För Vänsterpartiet har frågan om arbetsgivarnas ansvar för rehabilitering
            och det förebyggande arbetsmiljöarbetet varit prioriterad i ohälsoarbetet.
            Vi anser att detta måste skärpas, och vi anser också att sanktioner
            bör införas mot arbetsgivare som inte uppfyller detta ansvar.
            Vi har alltså en helt annan syn på arbetsgivarens ansvar än borgerligheten
            har.
          </note>
          <note>
            I stället för att titta på vilka åtgärder som behöver vidtas
            för att stärka den arbetslivsinriktade rehabiliteringen och för
            att tydliggöra ansvarsfördelningen har den viktigaste aktören
            kopplats bort. Arbetsgivaren finns inte längre med i processen.
          </note>
          <note>
            Fru talman! I debatten som föregick beslutet att ta bort arbetsgivarnas
            skyldighet att göra rehabiliteringsutredningar såg man från regeringens
            sida inga risker. Men nu visar Riksrevisionens redogörelse att
            Försäkringskassans kontakter med arbetsgivarna lämnar mycket att
            önska och att det finns allvarliga brister. Till exempel har man
            funnit att Försäkringskassans handläggning av sjukfallen präglas
            av passivitet. Det finns också andra fakta som framkommer i granskningen.
          </note>
          <note>
            När det gäller utredning av om den sjukskrivne kan arbeta efter
            anpassning på arbetsplatsen saknas en sådan bedömning i 10 procent
            av fallen. När det gäller bedömning av om den sjukskrivne kan
            utföra andra arbetsuppgifter saknas en sådan bedömning i 30 procent
            av fallen. När Försäkringskassan ska avgöra om den sjukskrivne
            ska få andra arbetsuppgifter efter viss rehabilitering saknas
            en sådan bedömning i nästan hälften av fallen. I 45 procent av
            fallen finns inte de bedömningarna.
          </note>
          <note>
            Det är oundvikligt att i denna debatt koppla ihop detta med vad
            som är på gång i rehabiliteringskedjan som ni kallar det, jag
            kallar det för något annat. Jag kan inte bli annat än orolig.
            Vad säger att bedömningarna kommer att fungera den 1 juli när
            de inte gör det i dag? Vilka katastrofala följder kommer det att
            bli för den enskilde sjuke när bedömningarna inte blir av inom
            de kommande uppsatta, hårda och icke förhandlingsbara tidsgränserna?
            Ni pratar om tre månader och sex månader. Jag tycker att utskottsmajoriteten
            har tagit alldeles för lätt på Riksrevisionens kritik och de brister
            som man pekar på. Samtidigt håller ni på att genomföra ett systemskifte
            som kommer att drabba sjuka och lågutbildade hårt.
          </note>
          <note type="speaker">
            Anf. 68 GUNVOR G ERICSON (mp):
          </note>
          <note>
            Fru talman! Det är uppenbart att dagens trygghetssystem inte
            längre fungerar som det är tänkt. Alltför många hamnar utanför
            Sveriges trygghetssystem. Det är ett trygghetssystem som har fungerat
            tillfredsställande under många årtionden men nu måste ses över
            och moderniseras.
          </note>
          <note>
            Det är en massiv kritik mot Försäkringskassan som förs fram av
            Riksrevisionen när det gäller kontakter med arbetsgivare. Men
            det finns anledning att se kritiken i ett större sammanhang. Har
            regeringen gett Försäkringskassan de förutsättningar som krävs
            för att människor ska få den hjälp de behöver? Är trygghetssystemen
            utformade så att människor slipper bli bollade mellan olika myndigheter
            när de råkar bli sjuka eller arbetslösa? Svar: Nej.
          </note>
          <note>
            Alla svenskar har rätt att känna en grundläggande trygghet. Människor
            behöver veta att de omfattas av trygghetssystemen den dag de behöver
            hjälp. Så är det till viss del i Sverige, men inte fullt ut. Alltför
            många känner numera oro för vad som händer den dag de blir sjuka
            eller arbetslösa.
          </note>
          <note>
            Miljöpartiet anser att trygghetssystemet inte får bygga på misstro
            mot människor, utan tvärtom bör utgå från att människor är ansvarstagande.
            Regeringen har försämrat trygghetssystemen i rask takt sedan den
            kom till makten. Det som är värst är dock att ni också har skapat
            en misstro när det gäller tryggheten som gör att det är svårt
            att med några enkla återställare återupprätta ett trygghetssystem
            som man kan lita på. Det är ett skäl till att Miljöpartiet nu
            diskuterar att skapa ett helt nytt system. Vi kallar det arbetslivstrygghet.
          </note>
          <note>
            Vi tror att det är viktigt att samordna försäkringssystemen och
            skapa ett system med en dörr in.
          </note>
          <note>
            Vad menar vi då med arbetslivstrygghet? Till exempel att arbetslöshetsförsäkringen
            och sjukförsäkringen slås ihop. Du vänder dig till en och samma
            myndighet, ett och samma kontor, oavsett om du är sjuk eller arbetslös.
            Det blir skräddarsydda insatser för alla som behöver stöd. Arbetslöshetsersättningen
            skattefinansieras, precis som sjukförsäkringen. Det är solidariskt.
          </note>
          <note>
            Ersättningsnivåerna för sjuka och arbetslösa föreslås vara på
            samma nivå. Försörjningsstödet eller de så kallade socialbidragen
            flyttas från kommunerna till den nya myndigheten så att alla pengar
            för ersättning samlas i en påse. Det skulle ge förutsättningar.
          </note>
          <note>
            I revisionens granskningsrapport är det tydligt att Försäkringskassans
            handläggning är passiv. Det har vi hört här i dag. Exempelvis
            dröjer det ofta ett år eller mer innan ett avstämningsmöte kommer
            till stånd. Det är fullständigt oacceptabelt. Regeringen drog
            ju ned anslaget till Försäkringskassan förra året samtidigt som
            det pågick en stor omorganisation inom myndigheten. Det är inte
            konstigt att det ser ut som det gör. Nu har man äntligen insett
            det tokiga i det och tillför nya pengar igen, men det är så dags
            för de människor som har drabbats.
          </note>
          <note>
            Vad gäller Försäkringskassans bedömningar av arbetsförmågan anges
            i rapporten att ju fler moment som Försäkringskassan ska utreda
            desto färre bedömningar görs. Försäkringskassan har bristande
            kunskaper om den sjukskrivnes arbetsplats och vilka lämpliga alternativa
            arbetsuppgifter som arbetsgivare kan erbjuda.
          </note>
          <note>
            För många små arbetsgivare finns inte kunskap att göra en rehabiliteringsutredning.
            Då är det bättre att Försäkringskassan har ett tydligt uppdrag
            att genomföra det, men regeringen har tagit bort resurserna för
            att köpa rehabiliteringstjänster; det ska någon annan göra. Det
            är ett feltänk.
          </note>
          <note>
            I rapporten konstateras att Försäkringskassans arbetsgivarkontakter
            inte är prioriterade. Kontakterna med arbetsgivare är få. Som
            vi har hört här förut saknas det ofta underlag, och Försäkringskassan
            utreder möjligheterna till fortsatt arbete hos nuvarande arbetsgivare
            i alldeles för liten utsträckning. Vidare framgår att handläggningen
            av sjukfall där de sjukskrivna är anställda hos små arbetsgivare
            uppvisar fler brister än handläggningen av övriga fall och att
            arbetshjälpmedel inte ingår i bedömningen av arbetsförmågan samt
            att rutinerna för informationsinhämtning inte är säkerställda.
          </note>
          <note>
            Det är snart ett år sedan arbetsgivarens skyldighet att göra
            rehabiliteringsutredningar avskaffades, och förslaget har varit
            känt långt innan det. Det är oacceptabelt att rutiner ändå inte
            har byggts upp. Var ligger regeringens ansvar? Det är klart att
            regeringen måste se till att Försäkringskassan har tydliga rutiner
            och metoder för att få in beslutsunderlag. Har regeringen i regleringsskrivelse
            givit tydliga sådana riktlinjer? Det är en fråga till er.
          </note>
          <note>
            Miljöpartiet yrkade avslag på förslaget att ta bort Försäkringskassans
            skyldighet att kalla till avstämningsmöte inom 90 dagar när regeringen
            drev igenom det förslaget förra året. Då motiverade ni det med
            att det inte fungerar så bra ändå så vi kan lika gärna ta bort
            alla avstämningstider.
          </note>
          <note>
            Vi motsätter oss principen att enbart individen har förpliktelser,
            medan andra aktörer avlövas ansvar. Det ska finnas en möjlighet
            för individen att veta vad man har rätt att ställa krav på. Man
            ska veta vad myndigheten är skyldig att utföra.
          </note>
          <note>
            I alla andra sammanhang brukar den moderatledda regeringen hävda
            den enskildes rätt, men det gäller tydligen inte de sjuka.
          </note>
          <note>
            Miljöpartiet anser att regeringen borde använda resurstillskottet
            på 700 miljoner som Försäkringskassan får i år till att handläggarna
            får ett bättre stöd för att kunna ta in de uppgifter som behövs
            från arbetsgivarna för att individen ska kunna ges hjälp att komma
            åter i arbete.
          </note>
          <note>
            Bifall till reservation 3.
          </note>
          <note type="speaker">
            Anf. 69 HELENA RIVIÈRE (m):
          </note>
          <note>
            Fru talman! SfU5 behandlar en redogörelse från Riksrevisionens
            styrelse apropå Riksrevisionens granskning av Försäkringskassan.
            Jag föreslår att motionerna avslås och att skrivelsen läggs till
            handlingarna.
          </note>
          <note>
            Försäkringskassan gör inte vad den ska för att tillvarata arbetsförmågan
            hos de sjukskrivna, enligt Riksrevisionen. Kassan tar inte reda
            på nog mycket om arbetsplatserna och ägnar inte nog mycket tid
            åt arbetsgivarkontakterna.
          </note>
          <note>
            Det gäller att komma ihåg vad kritiken handlar om. Det är ytterst
            förutsättningarna för den försäkrade att behålla förmågan att
            arbeta och försörja sig själv. Det är kärnan. För det syftet ska
            Försäkringskassan samordna den rehabilitering som behövs och bedöma
            arbetsförmågan utifrån en plan för återgång i arbete som Försäkringskassan
            gör upp tillsammans med den försäkrade och andra berörda.
          </note>
          <note>
            Försäkringskassan är den viktiga aktören vid sidan av den försäkrade
            själv. Arbetsgivaren har en rad uppgifter och skyldigheter enligt
            arbetsmiljölagen, nämligen att anpassa arbetsförhållandena, erbjuda
            andra arbetsuppgifter, ta fram tekniska anpassningsåtgärder, förändra
            arbetsorganisationen och bistå Försäkringskassan med upplysningar
            som kan underlätta en rehabilitering. Det är en rad skyldigheter.
          </note>
          <note>
            Lyfter man blicken lite från den formella ordning som styr Riksrevisionens
            ansvarsutkrävande inser man att ingen aldrig så perfekt försäkringskassa
            någonsin skulle kunna hålla sig ajour med varje enskild sjukskrivens
            arbetsförhållanden, arbetskamrater, arbetsorganisation och så
            vidare. Man måste lita till de berördas eget intresse av att medverka
            till att lösa problemen.
          </note>
          <note>
            Oppositionen tycks tro att om bara pressen på arbetsgivaren att
            göra rehabiliteringsutredningar är hård nog så är saken klar.
            Men vid den offentliga utfrågningen förra våren hörde vi att det
            snarare är tvärtom. Dels innebar kravet på arbetsgivaren att göra
            en rehabutredning en onödig väntan på att de 60 dagarna skulle
            gå innan Försäkringskassan tog tag i den sjukskrivne, dels var
            utredningarna innehållslösa eftersom arbetsgivaren inte fick ta
            reda på orsaken till sjukskrivningen.
          </note>
          <note>
            Problemets kärna, om vi försöker hålla fast vid den, är hur den
            försäkrade ges förutsättningar att arbeta och försörja sig själv.
            Vi vet att de första två månaderna är avgörande. Rehabiliteringskedjan
            som är i antågande har fasta tidsgränser för när arbetsgivaren
            ska lotsa fram den sjukskrivne genom anpassade arbetsuppgifter.
            Det förkortar de långa och passiva sjukskrivningstiderna som i
            grunden är det som Riksrevisionen vill åt.
          </note>
          <note>
            Två saker träder fram i motionerna. Den ena är att arbetsgivaren
            ses som en motståndare och en fiende, en fiende som Försäkringskassan
            ska domptera med lagens hjälp. Den andra är avsaknaden av varje
            tanke på det egna ansvaret att återvinna arbetsförmågan och försörjningsförmågan.
            Viljan att komma tillbaka, som måste vara det primära, finns inte
            ens som en bisats. Det måste vara effektivare att den anställde
            och arbetsgivaren talar direkt med varandra som vuxna. Försäkringskassan
            behöver inte i onödan formellt agera förmyndare.
          </note>
          <note>
            Detta egna ansvar är A och O. Omhändertagandet är en förbannelse.
            Det gäller att inte ta ifrån individerna förmågan att fatta egna
            beslut. Det gäller för individen att skaka av sig offermentaliteten
            och att ta sig själv tillbaka till ett värdigt liv.
          </note>
          <note>
            Försäkringskassan gör helt rätt i att anställa coacher som är
            mer inriktade på att peppa individen att ta nästa steg. Ingen
            rehabiliteringsutredning i världen kan göra någonting om viljan
            och motivationen att komma tillbaka är för svag.
          </note>
          <note>
            Anf. 70 SIW WITTGREN-AHL (s) replik:
          </note>
          <note>
            Fru talman! Jag vänder mig bestämt mot att man säger att sjukskrivna
            eller sjuka som har sjukersättning lever på allmosor och att det
            egna ansvaret tas bort.
          </note>
          <note>
            Jag vänder mig också mot en annan sak. Under alla år som vi har
            diskuterat sjukskrivningar och sjuka har man vetat att om arbetsledarna
            eller arbetskamraterna på arbetsplatsen hör av sig till den sjuka
            kommer han eller hon tillbaka tidigare till arbetet. Synliggörandet
            av de sjuka gör att många kommer tillbaka tidigare.
          </note>
          <note>
            Vi diskuterar alltid de personer som hamnar utanför och inte
            kommer tillbaka. Men det är mängder av människor som är korttidssjuka
            eller som är sjuka någon månad och som kommer tillbaka till sina
            jobb. Vi har många bra arbetsgivare som ringer, och de har en
            organisation för att de sjuka ska komma tillbaka till arbetet.
            Det är den organisationen som ni vill ta bort. Ni vill skapa piskor
            för de sjuka och vädja till deras eget ansvar.
          </note>
          <note>
            Om en byggnadsarbetare till exempel ramlar ned från en byggnadsställning
            och slår sönder benen anser Helena Rivière att byggnadsarbetaren
            lever på allmosor. Men detta är ett försäkringssystem som vi alla
            betalar till. Jag vänder mig bestämt mot detta synsätt.
          </note>
          <note>
            Jag tycker bara att det är synd att ni inte gjorde dessa 1 000
            arbetsplatsbesök i verkligheten innan ni vann valet. Vad ni gör
            är precis det som Miljöpartiet och Vänstern har beskrivit här,
            ni gör en systemförändring för de sjuka. Ni säger till de sjuka
            att de inte ska leva på allmosor utan att de ska ta eget ansvar.
            Vad är det som vi vuxna människor gör när vi är försäkrade? Vi
            tar eget ansvar och betalar våra försäkringar.
          </note>
          <note>
            Vi vill ha broar tillbaka till arbetslivet. Det är viktigt för
            oss.
          </note>
          <note type="speaker">
            Anf. 71 HELENA RIVIÈRE (m) replik:
          </note>
          <note>
            Fru talman! Jag tror att Siw Wittgren-Ahl missförstår mig när
            jag talar om ansvar. Jag vill inte frånhända Försäkringskassan,
            alla myndigheter, arbetsgivare och alla involverade ett ansvar.
            Vad jag talar om är att man ska lyfta fram den enskilda individens
            medverkan. Ingen kan åstadkomma detta över huvudet på en individ.
            Individen måste själv vilja komma tillbaka.
          </note>
          <note>
            Sedan håller jag helt med om att arbetskamrater självklart är
            viktiga, och de flesta sjuka kommer tillbaka inom tre månader.
            90 procent av alla sjukfall avslutas inom en tremånadersperiod.
          </note>
          <note>
            Men jag kan inte erinra mig att jag har talat om några allmosor.
          </note>
          <note>
            Anf. 72 SIW WITTGREN-AHL (s) replik:
          </note>
          <note>
            Fru talman! Det sätt på vilket Helena Rivière uttrycker detta
            gör att man uppfattar det så. Då vill jag skicka med att man inte
            kan uttrycka det på ett sådant sätt. Men det kanske är er syn
            på sjuka att de lever på allmosor. För oss handlar det om att
            vi har ett fördelningssystem, och om vi betalar våra försäkringar
            kommer vi också att vara sjukförsäkrade. Så är det i vårt system
            som vi socialdemokrater står bakom.
          </note>
          <note>
            Granskningen av Försäkringskassan är väldigt viktig. Det är ett
            instrument som vi i riksdagen använder för att utvärdera saker
            och ting. Är detta inte viktigt för er minister eftersom hon inte
            är här? Jag undrar var hon är. De förslag som ni har lagt fram
            och som vi har sett leder inte på något sätt till att Försäkringskassan
            får en bättre insikt i hur arbetsmarknaden fungerar. Jag har inte
            sett något sådant förslag. Det förvånar mig att socialföräkringsministern
            inte är här och tar till sig av denna kritik. Det är ju så att
            vi är politiker, och ni i regeringen som har makten ska styra
            myndigheterna. Men här bryr ni er inte om att ett annat organ
            har utrett detta och kommit med förödande kritik, utan ni stoppar
            huvudet i sanden och låtsas som om det regnar och tänker att det
            får ordna sig. Men det är de enskilda människorna som kommer i
            kläm och som far illa. Vi har broar från arbetslivet till sjukförsäkringen,
            och dem vill vi förstärka, inte spränga bort som ni är på gång
            att göra.
          </note>
          <note type="speaker">
            Anf. 73 HELENA RIVIÈRE (m) replik:
          </note>
          <note>
            Fru talman! I en studie av långtidsfriska företag som Uppsala
            universitet, Stockholms läns landsting och Karolinska Institutet
            gjorde fann man att det som betydde någonting för att få de sjukskrivna
            tillbaka i arbete var två saker. Det var att de helt enkelt blev
            bättre igen och att symtomen försvann eller att de själva ville
            tillbaka. Däremot hade anpassning av arbetet ingen större inverkan
            och inte heller arbetsbyte. Återigen bekräftas den bild som vi
            känner igen, nämligen att de flesta blir friska inom 60 dagar.
            Men efter 90 dagars sjukfrånvaro är det mer eller mindre kört.
          </note>
          <note>
            I verkligheten har arbetsgivarna ett oändligt stort ansvar. De
            ska nu också leverera ett arbetsgivarintyg till Försäkringskassan.
            Det låter på Siw Wittgren-Ahl som om Försäkringskassan är helt
            bortkopplad i regeringens förslag, men så är det inte. Arbetsgivaren
            skriver ett intyg om den försäkrade bedöms ha möjligheter att
            klara ett arbete på arbetsplatsen.
          </note>
          <note type="speaker">
            Anf. 74 GUNVOR G ERICSON (mp) replik:
          </note>
          <note>
            Fru talman! Jag hade inte tänkt begära ordet, men när Helena
            Rivière började tala om offermentalitet kände jag att det fick
            vara nog och att jag ändå måste begära replik för att lyfta fram
            några saker.
          </note>
          <note>
            Vilken människosyn genomsyrar egentligen den politik som Helena
            Rivière talar om? Offermentalitet är ett begrepp som jag vänder
            mig starkt emot.
          </note>
          <note>
            Helena Rivière tog också upp arbetsgivarnas ansvar, och uppenbarligen
            lyssnade inte Helena Rivière på vad jag sade eftersom hon drog
            alla över en kam. Miljöpartiet kräver att Försäkringskassan ska
            kunna få en rimlig chans att göra sitt jobb. Det är inte samma
            sak som att vi ska lägga pressen på arbetsgivarna. Det sade jag
            inte.
          </note>
          <note>
            Jag ställde också frågan i mitt anförande på vilket sätt regeringen
            har sett till, till exempel via regleringsbrevet, att möjliggöra
            för Försäkringskassan att fullgöra sitt jobb på ett bra sätt.
          </note>
          <note>
            Om nu inte en plan för återgång till arbete har gjorts, vilket
            uppenbarligen är fallet i väldigt många enskilda fall, hur ska
            då individen kunna kräva att det blir gjort när man tar bort den
            möjligheten? Som revisionsrapporten mycket riktigt också pekar
            på fungerar det ju inte som det är tänkt i väldigt många fall.
            Och jag har inte hört att regeringen avser att vidta någon kraftfull
            åtgärd, utan man förväntar sig att det här fixar nog Försäkringskassan.
          </note>
          <note type="speaker">
            Anf. 75 HELENA RIVIÈRE (m) replik:
          </note>
          <note>
            Fru talman! Försäkringskassan är en självständig myndighet med
            en självständig styrelse och gör sitt jobb. De har inte tagit
            bort några resurser. De kommer att föra över resurser till primärvården
            som ska ta hand om den faktiska rehabiliteringen. Det ska inte
            Försäkringskassan göra längre.
          </note>
          <note>
            Jag kommer inte ihåg vad Gunvor G Ericson mer hade för synpunkter.
            Kan jag få en fråga upprepad?
          </note>
          <note type="speaker">
            Anf. 76 GUNVOR G ERICSON (mp) replik:
          </note>
          <note>
            Fru talman! Min första fråga som jag tydliggör igen: På vilket
            sätt har regeringen i till exempel regleringsbrevet tydliggjort
            och möjliggjort för Försäkringskassan att fullgöra sitt jobb?
            Helena Rivière säger att det är en självständig myndighet. Ja,
            det är en självständig myndighet, men den styrs ju av regeringen.
            Regeringen har möjlighet att varje år skriva och tydliggöra uppdrag
            via till exempel regleringsbrevet. Det som var min konkreta fråga
            var om man nu avser att vidta några ytterligare åtgärder med anledning
            av den ganska massiva kritiken i revisionsrapporten.
          </note>
          <note>
            Det andra som jag tog upp handlade om att jag uppfattade att
            Helena Rivière drar oss alla i oppositionen över en kam. Vi står
            alltså inte bakom de första två reservationerna utan den tredje
            reservationen, vilket innebär att vi accepterar att ansvaret för
            att göra rehabiliteringsutredningarna ligger på Försäkringskassan.
            Självklart ska arbetsgivaren se till att föra in det underlag
            som behövs, men ansvaret för att uppgifterna finns måste ändå
            ligga på Försäkringskassan. Det tycker jag är rimligt.
          </note>
          <note>
            Helena Rivière svarade inte heller på frågan hur individen ska
            få möjlighet att få sin rätt, eftersom 90-dagarskravet i rehabiliteringsutredningen
            är borttaget. Hur ska individen kunna kräva sin rätt om en rehabiliteringsplan
            inte blir gjord?
          </note>
          <note type="speaker">
            Anf. 77 HELENA RIVIÈRE (m) replik:
          </note>
          <note>
            Fru talman! Jag tycker fortfarande att man tar över ärendet från
            den enskilde själv. Den enskilde och den enskildes samarbetspartner
            på Försäkringskassan måste ju ha ärendet i sin hand. Jag har svårt
            att se att hela tankegången med reglerade, styrda turer skulle
            kunna hjälpa någon enskild tillbaka till arbetslivet igen.
          </note>
          <note>
            Jag drar nog inte Gunvor G Ericson och hela oppositionen över
            en kam. Jag uppfattar skillnaderna.
          </note>
          <note>
            Vad gäller regleringsbrevet måste jag säga att jag inte har läst
            vad regeringen skriver i regleringsbrevet till Försäkringskassan
            och om det finns några förändringar där på något sätt.
          </note>
          <note type="speaker">
            Anf. 78 LISELOTTE OLSSON (v) replik:
          </note>
          <note>
            Fru talman! Helena Rivière pådyvlar oss och mig synen på arbetsgivaren
            som motståndare och fiende, för jag antar att det var Vänsterpartiet
            du menade när du nämnde det i ditt anförande tidigare. Det har
            vi aldrig sagt och det står inte heller i vår motion.
          </note>
          <note>
            Det som jag och vi som har skrivit vår motion vänder oss emot
            är att den piska som nu viner över Sverige bara riktas mot den
            enskilde sjuke. Jag undrar varför man inte kan tänka sig att sätta
            press även på arbetsgivaren. Vi menar att man ska ställa krav
            på och införa sanktioner mot arbetsgivare som inte fullgör sina
            plikter.
          </note>
          <note>
            Eget ansvar verkar vara ett ledord för Helena Rivière. Det är
            precis samma sak där, att jag undrar varför inte arbetsgivaren
            ska ta sitt ansvar, vilket de bevisligen inte gör i många fall
            i dag. Det finns mängder av sjuka som inte får den hjälp, det
            stöd och den anpassning av sin arbetsplats som de enligt arbetsmiljölagen
            har rätt att få. Det klarar arbetsgivaren sig undan. Det händer
            ingenting om man struntar i sina förpliktelser. Då undrar jag
            varför ni bara tycker att den sjuke enskilde ska ta sitt ansvar
            för att rädda en situation som kanske är övermäktig i stället
            för att rikta blickarna mot arbetsgivarna som ändå har väldigt
            stora möjligheter att ordna bättre förhållanden på arbetsplatsen.
          </note>
          <note type="speaker">
            Anf. 79 HELENA RIVIÈRE (m) replik:
          </note>
          <note>
            Fru talman! Vänstern läser upp ett helt syndaregister där någon
            anpassning till arbetsplatsen inte har gjorts. Det är i 10 procent
            av fallen, säger Vänstern, vilket måste betyda att anpassning
            har gjorts i 90 procent av fallen. Vidare saknades en bedömning
            av om den sjukskrivne kunde utföra andra arbetsuppgifter i 30
            procent av fallen, vilket borde betyda att en bedömning gjordes
            i 70 procent av fallen. I mer än hälften av fallen hade Försäkringskassan
            bedömt den sjukskrivnes förmåga att utföra andra arbetsuppgifter
            efter rehabilitering. Det är väl inte så dåligt?
          </note>
          <note type="speaker">
            Anf. 80 LISELOTTE OLSSON (v) replik:
          </note>
          <note>
            Fru talman! Jo, jag tycker att det är dåligt, och den uppfattningen
            har ju även Riksrevisionsverket eftersom man pekar på de här siffrorna
            och bevisar att det här inte fungerar. Det ansvar som Försäkringskassan
            ålagts för att göra de här bedömningarna funkar inte. Det tycker
            jag är dåligt, för bakom de här procenttalen, som kanske låter
            låga, ryms det väldigt många människor.
          </note>
          <note>
            Jag tog i mitt anförande upp frågan om den så kallade rehabkedjan
            som är på gång. Det kommer att innebära att man måste klara en
            tremånadersgräns för annat arbete på arbetsplatsen. Om man inte
            klarar sex månader på arbetsplatsen får man söka sig ut på den
            öppna arbetsmarknaden. Det är verkligen hårt reglerade och styrda
            turer som Helena var emot i ett tidigare inlägg.
          </note>
          <note>
            Då undrar jag: Ser du inte riskerna med att den bedömning som
            nu inte fungerar kommer att göra att väldigt många sjuka kommer
            att hamna helt fel? Man kommer inte att få plats på sitt jobb
            därför att bedömningarna inte görs i tid eller kanske görs på
            fel sätt. I slutändan kommer man att bli av med sitt jobb. Man
            kommer att bli arbetslös på grund av att det här inte fungerar.
            Ser inte borgerligheten och Helena Rivière riskerna med att bygga
            upp ett system som är beroende av ett annat system som inte fungerar?
            Var hamnar vi då någonstans?
          </note>
          <note type="speaker">
            Anf. 81 HELENA RIVIÈRE (m) replik:
          </note>
          <note>
            Fru talman! Nu debatterar vi inte rehabiliteringskedjan, utan
            vi debatterar Riksrevisionens kritik av Försäkringskassan.
          </note>
          <note>
            Som jag sade i mitt anförande tycker jag att Riksrevisionen är
            ohemul i sin kritik av Försäkringskassan som ska ta kontakt med
            arbetsgivare i alla enskilda fall och utreda allt. Det säger sig
            självt att det måste vara effektivare att arbetsgivaren och den
            sjukskrivne tar itu med detta själva.
          </note>
          <note>
            Om alla möjligheter till rehabilitering är uttömda och om arbetstagaren
            inte längre kan göra något arbete av betydelse för arbetsgivaren
            så är alternativet att söka ett annat arbete. Det är ett stort
            steg att ta för den enskilde. Men det kan också mycket väl vara
            så att den enskilde i det långa loppet vinner på att få denna
            kick ut ur ett arbete där han eller hon har vantrivts sig sjuk.
            I det läget är det bättre att saken ställs på sin spets och att
            den enskilde söker sig ett annat arbete.
          </note>
          <note type="speaker">
            Anf. 82 SOLVEIG ZANDER (c):
          </note>
          <note>
            Fru talman! Jag ska börja med att yrka bifall till förslaget
            i betänkandet och avslag på samtliga motioner. Rubriken som är
            satt på betänkandet talar sitt tydliga språk. Precis som Helena
            Rivière nyss sade bär myndigheten Försäkringskassan tillsammans
            med arbetsgivaren ansvar för att sjukskrivningarna ska bli så
            korta som möjligt och att den sjukskrivne ska kunna återgå till
            jobb. Detta ska givetvis ske i samråd med den som är sjuk. Detta
            ska gå så fort som möjligt; det är syftet.
          </note>
          <note>
            Det finns, fru talman, mycket att göra i sammanhanget. Till skillnad
            från den förra regeringen gör alliansen allt vad den kan för att
            hjälpa och möjliggöra för dem som är sjuka att komma tillbaka
            till jobbet. Till råga på allt vill Socialdemokraterna tillsammans
            med Vänsterpartiet återinföra det rehabansvar för arbetsgivarna
            som inte funkade tidigare. Socialdemokraterna innehade regeringsmakten
            när det var som sämst, det vill säga när det var 550 000 personer
            som fick förtidspension och 200 000 personer som blev sjukskrivna.
            Varje dag fick 140 personer stämpeln i pannan: sjuk, behövs ej,
            förtidspensionerad.
          </note>
          <note>
            Det är bra att alliansen har minskat utanförskapet och sett till
            att färre är sjukskrivna. Men som jag nyss sade finns det mycket
            mer att göra.
          </note>
          <note>
            Försäkringskassan sade vid en hearing, där vi alla deltog från
            utskottet, att om rehabiliteringsutredningarna som låg på arbetsgivarna
            avskaffades kunde man medverka till att de avstämningsmöten som
            ska hållas kunde ske tidigare. Man har inte haft så stora möjligheter
            att verkställa detta eftersom det nya förslaget ännu inte har
            varit i kraft i ens ett år.
          </note>
          <note>
            I Riksrevisionens rapport, som vi just nu behandlar, säger man
            att det kunde ta upp till ett år innan det var något avstämningsmöte.
            Det kan väl i all sin dar inte Socialdemokraterna och Vänsterpartiet
            tycka är bra? Vi vet, precis som Helena Rivière nyss sade, att
            ju längre sjukskrivningarna är, desto svårare är det att återgå
            till jobbet.
          </note>
          <note>
            Försäkringskassan genomgår en jättestor förändring, och vi vet
            att det inte är gjort i en handvändning. En sådan förändring har
            inte skett sedan Försäkringskassan bildades, så det är på tiden.
            Det är inte lätt; det påverkar många människor, och personal kommer
            i kläm. Men dessa förändringar är faktiskt nödvändiga, precis
            som Riksrevisionen påtalar i sin kritik. Man säger att Försäkringskassan
            inte behandlar enskilda ärenden på ett riktigt sätt. En riktig
            behandling är något som vi alla eftersträvar.
          </note>
          <note>
            Oppositionen säger att arbetsgivarens ansvar att anskaffa arbetshjälpmedel
            inte framgår.
          </note>
          <note>
            Det finns också synpunkter från Riksrevisionen på att Försäkringskassan
            inte prioriterar arbetsgivarkontakterna.
          </note>
          <note>
            Nu tycker jag att Siw Wittgren-Ahl ska lyssna ordentligt. I ditt
            anförande framförde du synpunkter på det som jag nu kommer att
            förklara. Enligt listan vi har fått ska vi i juni diskutera den
            nya sjukskrivningsprocessen med rehabiliteringskedjan. Där tydliggörs
            det vad som kommer att gälla vid sjukskrivningar. Arbetsgivaren
            får tre månader på sig att försöka hitta ett annat arbete eller
            lämpliga arbetsuppgifter inom sitt eget företag för den som är
            sjuk. Det gälla alla, oavsett om det är ett stort eller litet
            företag. I det innefattas också att man givetvis ska hjälpmedelsanpassa
            arbetsplatsen.
          </note>
          <note>
            Om man inom tre månader inte har lyckats med att finna ett annat
            arbete eller arbetsanpassa så att personen kan vara där ska arbetsgivaren
            lämna ett intyg till Försäkringskassan om att man har gjort allt
            man kan och att inget mer finns att göra. Tydligare än så kan
            inte arbetsgivarens ansvar för den anställde vara. Detta är väl
            betydligt bättre än att arbetsgivaren ska göra en rehabiliteringsutredning
            som inte blir gjord?
          </note>
          <note>
            Vidare ger den nya rehabiliteringskedjan den anställde en lagstadgad
            rätt det är syftet med den att få tjänstledigt för att pröva annat
            arbete. Är man sjukskriven efter de tre månader som är arbetsgivarens
            ansvar ska man som sjukskriven under de tre nästkommande månaderna
            få möjlighet och rätt till tjänstledighet för att pröva ett annat
            arbete. Det är ett tydligt bevis på att vi är övertygade om att
            alla som vill ha ett annat jobb kommer att medverka till det,
            och arbetsgivaren kan inte sätta sig emot denna tjänstledighet.
            Man får behålla sjukskrivningen under den tid man testar ett annat
            jobb.
          </note>
          <note>
            Rehabiliteringskedjan innebär alltså att man tillgodoser, vad
            jag förstår, Vänsterpartiets önskemål om att tydliggöra rehabiliteringsansvaret.
            Dessutom har vi sett i betänkandet att det har tillförts 700 miljoner
            till Försäkringskassan för att de ska få möjlighet att utöka arbetet
            med att minska sjukfrånvaron och förekomsten av felaktigheter.
          </note>
          <note>
            Jag vill också i detta sammanhang påtala att omorganisationen
            inom Försäkringskassan innebär att man ska bilda ett nittiotal
            centrum i landet. Där ska finnas specialister och personliga handläggare,
            vilket betyder att man ska undanröja problemet med att inte alla
            behandlas lika. Det innebär alltså att det blir en mer rättssäker
            behandling av ärendena.
          </note>
          <note>
            Slutligen måste jag vända mig till Siw Wittgren-Ahl igen och
            säga, apropå din fråga till Helena Rivière: Var någonstans har
            du läst i skrift att vi fråntar arbetsgivaren ansvaret att ha
            kontakt med den sjukskrivne under sjukskrivningsperioden? Detta
            åligger varje arbetsgivare som vill medverka till att personalen
            har det bra och har ett livsvänligt arbetsliv, som vi i Centerpartiet
            säger. Att vara en god arbetsledare är att ha kontakt med sin
            personal även när de är sjuka. Jag har inte läst någonstans att
            vi vill ta ifrån arbetsgivaren den möjligheten.
          </note>
          <note>
            Fru talman! Jag tillstyrker förslaget i betänkandet och avstyrker
            samtliga motioner.
          </note>
          <note>
            Anf. 83 SIW WITTGREN-AHL (s) replik:
          </note>
          <note>
            Fru talman! Jag ska ta upp det Solveig Zander säger om rehabiliteringskedjan
            och hänvisar till Helena Rivières anförande. Hon tyckte inte att
            vi skulle diskutera detta i dag eftersom ärendet inte handlar
            om det utan om Försäkringskassans kontakter med arbetsgivaren.
          </note>
          <note>
            Men fram till den dag vi ska diskutera det vill jag rekommendera
            Solveig Zander att läsa till exempel Kommunförbundets yttrande
            om rehabiliteringskedjan eller någon annans massiva kritik, bland
            annat från de borgerliga partierna i Göteborgs kommun. De vet
            inte hur mycket detta kommer att kosta. Det finns hur mycket kritik
            som helst mot det.
          </note>
          <note>
            Därför ska jag i dag inte uppta tid med att tala om vad jag tycker
            om förslaget. Jag har en interpellation på fredag tillsammans
            med andra kamrater i denna kammare. Det går bra att komma då så
            kan vi diskutera det med socialförsäkringsministern som då måste
            infinna sig.
          </note>
          <note>
            Frågan kvarstår varför man inte i detta betänkande tar upp det
            och svarar på det sätt som Solveig Zander gör när det gäller kritiken
            mot Försäkringskassan. Ni kommer med käcka förslag, men kritiken
            lägger ni bara till handlingarna. Men detta är ju ett organ som
            vi har i riksdagen och regeringen för att följa upp den kritik
            som kommer. Men det bryr ni er inte om.
          </note>
          <note>
            Jag begärde ordet för att Solveig Zander talade om att vi hade
            en hearing där vi gick igenom rehabiliteringen. Det är så konstigt,
            tycker jag. Ni lyssnar bara på det ni själva vill höra. På hearingen
            sade man nämligen att i andra länder i Europa har arbetsgivaren
            ett mycket större ansvar för den som blir sjuk, vilket gör att
            man jobbar med arbetsmiljöfrågorna. Man har därför inte samma
            utslagning från arbetsmarknaden. Men det har ni aldrig kommenterat.
            Ni lägger ansvaret på den enskilde, och då säger Solveig Zander:
            Men vi har ju aldrig sagt att de inte får ringa! Nej, det hoppas
            jag verkligen att ni inte kommer att säga, för man ska inte styra
            vilket förhållningssätt en arbetsgivare ska ha. Men de lagar och
            regler vi har vill jag att man ska följa, och som ni lägger fram
            det här har ni ju inte ändrat på någonting!
          </note>
          <note type="speaker">
            Anf. 84 SOLVEIG ZANDER (c) replik:
          </note>
          <note>
            Fru talman! Jag ser verkligen fram emot fredagens debatt om rehabiliteringskedjan,
            för ett bättre förslag än detta såg man knappast under den period
            som Socialdemokraterna hade regeringsmakten i Sverige. Det här
            är något helt nytt och något som verkligen ger rättigheter till
            den person som är sjuk att få den hjälp som behövs.
          </note>
          <note>
            Jag tycker också att det är intressant att Siw Wittgren-Ahl tar
            upp hearingen och hur det är i andra länder. Hon säger att arbetsgivarens
            ansvar i det här sammanhanget inte finns lagstadgat i vårt land
            på samma sätt. Jag vill bara påminna om att vi har haft regeringsmakten
            i 18 månader. Vi jobbar så att svetten lackar med att förbättra
            och förändra och få ett land som bättre tar till vara människors
            möjligheter.
          </note>
          <note>
            Vi har inte hunnit med så mycket mer än det vi redan har gjort,
            och det är faktiskt inte så lite om man tittar på vad det är.
            Vi har sett till att väldigt många människor, 165 000, har kommit
            tillbaka i jobb. Det lyckades inte den socialdemokratiska regeringen
            med.
          </note>
          <note>
            Vi fortsätter att jobba för Sverige. Man kan inte översätta allt
            från andra länder till svenska förhållanden dessvärre. Men man
            kan få goda råd.
          </note>
          <note>
            Anf. 85 SIW WITTGREN-AHL (s) replik:
          </note>
          <note>
            Fru talman! Det är viktigt att människor kommer tillbaka till
            arbetet och att människor finns med på arbetsmarknaden och i ett
            sammanhang. Men det är också viktigt att veta på vilka villkor.
            Och det är riktigt som Solveig Zander säger, att på 18 månader
            har ni hunnit göra mycket. Men det var många saker som man inte
            sade från den borgerliga majoritet som finns här i kammaren. Sade
            man till folket: Ja, när vi kommer till makten kommer den offermentalitet
            som finns och det omhändertagarsystem som Socialdemokraterna har
            byggt upp att försvinna. Vi kommer att ompröva alla socialförsäkringssystem.
          </note>
          <note>
            Nej, det sade man inte. När vi hade fuskkommittén på besök i
            vårt utskott visade det sig, och det är rätt intressant, att 87
            procent av svenska folket är nöjda med de socialförsäkringssystem
            vi har, men 52 procent var missnöjda med Försäkringskassans sätt
            att agera. Men det är det ni skjuter in er på för att komma åt
            socialförsäkringssystemen, för det är det ni vill. Ni vill se
            på svenska arbetare och svenska tjänstemän som att de ingår i
            något offersystem.
          </note>
          <note>
            Vi tror på ett starkt solidariskt samhälle, och det vi nu ska
            diskutera på fredag kommer att visa att vi är på väg bort från
            det!
          </note>
          <note type="speaker">
            Anf. 86 SOLVEIG ZANDER (c) replik:
          </note>
          <note>
            Fru talman! Vi vill ompröva socialförsäkringssystemet, och jag
            har uppfattningen att Socialdemokraterna också har velat det.
            Varför tillsattes annars Anna Hedborg att leda en socialförsäkringsutredning?
            För mig framstod det som att man tyckte att det fanns något som
            inte stämde i det sätt på vilket våra socialförsäkringar fungerar
            i dag. Därför ville vi hitta något annat som var bättre och som
            bättre svarade mot framtidens behov som vi redan har mött.
          </note>
          <note>
            Om jag inte missminner mig helt och hållet sade Vänsterpartiet
            i sitt anförande alldeles nyss att förändringarna och försämringarna
            för den enskilde på socialförsäkringsområdet började i slutet
            av 90-talet i Sverige. Mig veterligen innehade inte alliansen
            regeringsmakten vid det tillfället så jag tror nog att det var
            skälet till att Socialdemokraterna bidrog till att förändra myndigheten
            Försäkringskassan till att bli det den är i dag. Grunden till
            det som vi nu bygger vidare på lade alltså den förra regeringen.
          </note>
          <note>
            Vi tror på en förändring inom socialförsäkringssystemet, och
            vi tror på en förändring inom Försäkringskassan, för det har inte
            fungerat. Att man ska förbättra på det här området framgår också
            av vårt svar i betänkandet.
          </note>
          <note>
            Socialdemokraterna skjuter alltså i ogjort väder i det här sammanhanget.
          </note>
          <note type="speaker">
            Anf. 87 LISELOTTE OLSSON (v) replik:
          </note>
          <note>
            Fru talman! Jag sade i början av 90-talet. De förändringar jag
            menar har skett har skett under en lång tid, men det ska vi kanske
            inte diskutera här.
          </note>
          <note>
            Jag vill använda ett uttryck som migrationsministern använde
            i den förra debatten. Han pratade om att man inte skulle ratta
            och mickla. Jag skrev upp det, för jag tyckte att det var ett
            fiffigt uttryck. Det är precis det som har skett inom socialförsäkringsområdet
            och som man kan ta till sig. Man har verkligen rattat och micklat
            inom det här systemet under en längre tid. Det som sker nu är
            mycket värre än det som varit tidigare.
          </note>
          <note>
            Jag vill trots allt diskutera rehabkedjan, eftersom Solveig själv
            tog upp det. Det hör väldigt mycket ihop med Riksrevisionens redogörelser.
            Man visar på att Försäkringskassan inte klarar av vad den är ålagd
            att göra gentemot arbetsgivaren för att anpassa arbetsmiljön för
            de sjuka.
          </note>
          <note>
            Jag frågade i mitt anförande och undrar igen: Hur kommer det
            att fungera när utsorteringskedjan börjar gälla? Kommer Försäkringskassan
            då att klara av det? Jag tror verkligen inte det.
          </note>
          <note>
            Jag tycker inte att den kommande utsorteringskedjan ställer tillräckliga
            krav på arbetsgivaren. Visserligen står det om tidsgränser. Men
            vad händer om arbetsgivaren inte gör vad den ska? Det som händer
            är att den sjuke riskerar att bli arbetslös och inte får vara
            kvar på jobbet.
          </note>
          <note type="speaker">
            Anf. 88 SOLVEIG ZANDER (c) replik:
          </note>
          <note>
            Fru talman! Jag uppskattar verkligen att LiseLotte Olsson sade
            att hon inte fråntog sig ansvaret för vad som hände tidigare.
            Det var redan i början på 90-talet, om jag uppfattade dig rätt,
            som försämringarna började.
          </note>
          <note>
            Det är intressant att påminna sig att det skulle ha varit under
            den tidigare borgerliga regeringen. Den socialdemokratiska regeringen
            hade under 12 år möjligheter att rätta till det, men det hände
            inte. Det blev tvärtom. Det blev ännu mer försämringar. Det är
            väl en oerhört svidande kritik som man kan ge till den regeringen.
          </note>
          <note>
            Rehabkedjan är oerhört bra. Jag är stolt över att jag får vara
            med och genomföra en förändring i socialförsäkringssystemet som
            innebär att den enskilde personen får komma i fokus. Man får en
            rehabgaranti. Det möjliggör för mig som enskild när jag är sjuk
            att kunna ställa krav på att jag ska få en bättre rehabilitering.
          </note>
          <note>
            I dag är det så att ingenting händer. Arbetsgivaren gör ingenting,
            och Försäkringskassan gör ingenting. Det innebär att den enskilde
            som inte säkert vet vart den ska vända sig får vänta i över ett
            år utan att någonting händer, och då blir personen förtidspensionerad.
            Det är vad som har hänt, utan att man har gjort någonting för
            att rehabilitera en person för att den ska komma tillbaka. Det
            tycker jag är katastrof.
          </note>
          <note>
            Nu ändrar vi på det och ser till att arbetsgivaren blir tvungen
            att göra någonting inom tre månader, och sedan blir det Försäkringskassan
            som får göra det. Det är betydligt bättre, eller hur LiseLotte
            Olsson?
          </note>
          <note type="speaker">
            Anf. 89 LISELOTTE OLSSON (v) replik:
          </note>
          <note>
            Fru talman! Vi kanske inte ska diskutera historien så väldigt
            mycket. Vi är ense om att det har skett väldigt många försämringar.
            Det som händer nu och som Solveig Zander tycker är oerhört bra
            tycker jag är fruktansvärt dåligt. Det finns ingenting i den så
            kallade rehabkedjan som kommer de sjuka till godo och gör situationen
            bättre. Absolut inte.
          </note>
          <note>
            Solveig Zander säger att den enskilde ska vara i fokus och att
            det ska finnas en rehabgaranti. Vad består rehabgarantin av i
            rehabkedjan? Vad är det för någonting? I stället för att bli förtidspensionerad,
            som ni tydligen ser som det värsta man kan vara, riskerar människor
            i kedjan att bli arbetslösa efter sex månader. Vad är det som
            är bättre och vad finns det för trygghet i det?
          </note>
          <note>
            Återigen: Vilket krav, vilken press och vilken sanktion finns
            det mot arbetsgivaren som inte gör vad den ska göra? Efter sex
            månader anser arbetsgivaren: Tyvärr, jag kan inte anpassa jobbet
            mer. Du platsar inte här. Du kan inte göra det du ska. Då är det
            adjöss och goodbye.
          </note>
          <note>
            Jag råder Solveig Zander att titta på bloggar från sjukskrivna.
            Det finns hur många som helst som reagerar på det som är på gång.
            De sjuka är väldigt frustrerade och rädda för den så kallade rehabkedjan.
            Vad kommer den att betyda? Det är en väldigt stor risk för att
            den kommer att betyda en ökad risk för utslagning av människor.
          </note>
          <note>
            Remissinstansen Sveriges Kommuner och Landsting säger bland annat
            att risken är att väldigt många fler kommer att behöva leva på
            socialbidrag än tidigare. Rehabkedjan är fruktansvärt dålig och
            farlig.
          </note>
          <note type="speaker">
            Anf. 90 SOLVEIG ZANDER (c) replik:
          </note>
          <note>
            Fru talman! Om man från oppositionen har drivit en politik sedan
            en ny rehabkedja började diskuteras för ett år sedan för så lång
            tid är det med handläggningar, remissgenomgångar och sådant där
            man påtalat att personer kommer att slås ut och beskriver ett
            förslag som inte existerar är det klart att människor blir rädda.
          </note>
          <note>
            Om man läser det faktiska förslaget inser man hur oerhört bra
            det är. Jag förstår att det är svårt för er i oppositionen att
            ändra inställning när ni har tyckt att det inte kan vara bra.
            Ni kom inte på det själva, och då kan man inte tycka att det är
            bra. Det är tråkigt att det ska vara på det sättet.
          </note>
          <note>
            Det är tydliga gränser. De första tre månaderna är det arbetsgivaren
            som har ansvaret. Du har möjlighet att vara tjänstledig mellan
            tre och sex månader och pröva ett annat jobb på initiativ av dig
            själv. Efter sex månader har Försäkringskassan ansvaret att pröva
            om det finns någonting annat att göra på den öppna marknaden.
          </note>
          <note>
            Om man har fortsatt rehabiliteringsbehov under den här perioden
            ska man fortsätta att få rehabilitering även efter ett år. Det
            är vad man inte har haft möjlighet till enligt den nuvarande lagstiftningen.
            Då har man inte haft möjlighet till rehabilitering utan har blivit
            förtidspensionerad.
          </note>
          <note>
            Det kommer nu att stå i förslaget att man har möjligheter att
            få rehabilitering under den tid som rehabiliteringen ger ett resultat.
            Bättre än så kan det inte uttryckas att vi tror på människor och
            att vi vill ge dem en möjlighet att få rehabilitering och komma
            tillbaka till arbetsmarknaden. Så enkelt är det.
          </note>
          <note type="speaker">
            Anf. 91 GUNVOR G ERICSON (mp) replik:
          </note>
          <note>
            Fru talman! Jag vill börja där Solveig Zander slutade. Det är
            inte helt sant det Solveig Zander säger att det har varit ett
            absolut krav att man efter ett år blir förtidspensionär. Det har
            alltid gjorts en individuell bedömning. Att påstå att det absolut
            skulle vara sjukpension efter ett år är inte riktigt sant.
          </note>
          <note>
            Jag begärde ordet med anledning av det Solveig Zander sade om
            att nu minskar sjukskrivningarna och att allting blir mycket bättre.
            Men förtidspensioneringarna har inte minskat under er tid.
          </note>
          <note>
            Solveig Zander betonar också myndighetens ansvar. Men hur är
            det med regeringens ansvar att ge myndigheterna de förutsättningar
            som krävs för att kunna göra ett bra jobb? Det är vad vi debatterar
            här i dag utifrån den revisionsrapport som Riksrevisionen har
            skrivit.
          </note>
          <note>
            Har Försäkringskassan haft tillräckligt bra resurser för att
            kunna göra detta? Nej, regeringen drog in pengar. Nu har man tack
            och lov gett tillbaka 700 miljoner.
          </note>
          <note>
            Myndigheten har ansvaret tillsammans med arbetsgivaren. Min fundering
            är: Delar Solveig Zander synen att det är en offermentalitet som
            har funnits och att det är vad som är problemet? Eller kan man
            tänka sig att personliga handläggare kan göra under?
          </note>
          <note>
            Ska man avhjälpa samordningsproblemen bara genom att styra mellan
            olika myndigheter? Eller ska man ge alla tre parter reella möjligheter
            att jobba ihop?
          </note>
          <note type="speaker">
            Anf. 92 SOLVEIG ZANDER (c) replik:
          </note>
          <note>
            Fru talman! Det är intressant att lyssna på Miljöpartiet. Ni
            har ett lite nyanserat förhållningssätt till det framtida förslaget
            till förändringar inom socialförsäkringssystemet. Det uppskattar
            jag verkligen att ni har.
          </note>
          <note>
            Att förtidspensioneringarna inte minskar är ett problem. Jag
            sade att det finns oerhört mycket mer att göra inom området. Jag
            återkommer igen till att vi trots allt har haft 18 månader på
            oss, och allt har vi inte hunnit med.
          </note>
          <note>
            Nu ser vi till att minska införseln till sjukförsäkringsområdet.
            Det är färre som blir sjukskrivna. Det betyder att antalet som
            blir förtidspensionerade kommer att bli betydligt lägre. De förtidspensionerade
            som finns i dag är dem vi ärvde efter den förra regeringen. Det
            är inte lika lätt att göra någonting åt det som är cementerat
            som det man har möjligheter att påverka från början. Därför får
            vi säga att det nog tar lite längre tid för oss att komma till
            rätta med det. Men vi jobbar med det.
          </note>
          <note>
            Jag ser ingen offermentalitet; jag förstår inte var det ordet
            kommer ifrån. Jag kan inte ens debattera det. Det får stå för
            något annat. Jag har inte tagit det ordet i min mun, så jag vet
            inte vad ni menar med det. Inte heller hörde jag att Helena Rivière
            på något sätt skulle ha antytt det. Jag förstår inte det här riktigt.
          </note>
          <note>
            Myndigheten, Försäkringskassan, gör ett jättebra jobb. De omorganiserar
            och försöker se till att förbättra det som Riksrevisionen har
            synpunkter på. Jag tror att vi måste ge dem en ärlig chans till
            det.
          </note>
          <note type="speaker">
            Anf. 93 GUNVOR G ERICSON (mp) replik:
          </note>
          <note>
            Fru talman! Tack, Solveig Zander, för att du säger att det är
            viktigt att Försäkringskassan ska få en ärlig chans! Men då måste
            också regeringen ge förutsättningarna, och det tycker jag inte
            att ni har gjort nu.
          </note>
          <note>
            Jag vill ta upp det här med sjukskrivningarna. Visst är det bra
            att det är färre sjukskrivna, men det är fortfarande ojämlikt.
            Det är fortfarande så att kvinnors sjuktal är mycket högre än
            mäns. Det är inte okej. Det har man inte tagit upp i den här skrivelsen.
            Men det har talats mycket om att ratta och mickla, som LiseLotte
            Olsson tog upp i sitt anförande. Det har regeringar gjort i alla
            tider. Det är inte så konstigt eftersom socialförsäkringssystemen
            handlar om hälften av statsbudgeten. Det är stora pengar.
          </note>
          <note>
            Det kanske är bra om vi kan inse att det inte går att vrida de
            olika rörstumparna mer och mer, utan att det är dags att bygga
            ett bättre system. Jag skulle vilja fråga Centerpartiet om man
            är beredd att titta på den lösning där samverkan, som Solveig
            Zander pratade varmt om, övergår i en och samma myndighet i stället.
            Anser Solveig Zander att en parlamentarisk utredning skulle kunna
            titta på det? Eller anser ni att den inte längre behövs?
          </note>
          <note type="speaker">
            Anf. 94 SOLVEIG ZANDER (c) replik:
          </note>
          <note>
            Fru talman! Försäkringskassan ska få en ärlig chans; det är helt
            rätt. Jag tror att de får bättre förutsättningar framöver att
            göra det de ska. Diskussionen, samtalen och kommunikationen med
            myndigheten Försäkringskassan pågår ständigt och jämt. Vi lyssnade
            från alliansen på Försäkringskassan när de sade att de behövde
            mer pengar. Det var Försäkringskassan som sade att de inte hade
            behov av pengarna, men när de ville ha dem igen fick de som sagt
            tillbaka dem så kan vi uttrycka oss.
          </note>
          <note>
            Det är sant att det är problem med att det är fler kvinnor som
            är sjukskrivna. Det står inte här, och man har inte heller någon
            riktig förklaring till det. Jag kan ha personliga åsikter om detta,
            men det har mer att göra med arbetsmarknaden som sådan än med
            socialförsäkringssystemet. Det är socialförsäkringssystemet och
            Försäkringskassan som vi diskuterar i dag. Men det finns mycket
            att göra på arbetsmarknadsområdet för att förbättra för kvinnor
            så att de inte blir sjukskrivna.
          </note>
          <note>
            Man har talat om samverkan här. Centerpartiet står för att försöka
            och försöker också få en enhetlig myndighet för den som är borta
            från arbetsmarknaden oavsett varför man är det. Vi står för att
            vi tycker att det ska vara en enhetlig lagstiftning. Men det är
            svårt att genomföra det i dagsläget det tar tid! Vi ser fram emot
            en socialförsäkringsutredning som tittar över hur framtidens socialförsäkringssystem
            ska vara. Om jag inte är felunderrättad är det nog ganska nära
            förestående att en sådan utredning tillsätts.
          </note>
          <note type="speaker">
            Anf. 95 ULF NILSSON (fp):
          </note>
          <note>
            Fru talman! Det vi diskuterar i dag är en rapport från Riksrevisionsverket
            om Försäkringskassans kontakt med arbetsgivare. Vi har fått rapporten
            redovisad i utskottet. Som vi kan konstatera framkom en hel del
            kritik mot hur Försäkringskassan har arbetat under de senaste
            åren. Det framfördes kritik om att Försäkringskassan är för passiv
            i arbetet med att ha kontakt med arbetsgivaren och därmed för
            passiv när det gäller att agera för att den sjukskrivna snabbt
            ska kunna rehabiliteras. Man påpekar brister i utredningar om
            att anpassa arbetsuppgifter, risk för att arbetsförmåga inte tas
            till vara och så vidare.
          </note>
          <note>
            Utskottets majoritet har beslutat att överlämna rapporten och
            lägga den till handlingarna. Vi skriver att vi utgår ifrån att
            regeringen och Försäkringskassan beaktar slutsatserna av Riksrevisionens
            granskning.
          </note>
          <note>
            Samtidigt ska vi komma ihåg när vi debatterar detta att kritiken
            drabbar hela systemet med hur försäkringskassa och sjukkassa har
            fungerat de senaste tio tolv åren. Det är ju inte något nytt som
            har inträffat nu, utan det handlar om hur det har fungerat. Där
            kan vi alla som har haft med det här att göra, inte minst den
            förra regeringen, beklaga att vi inte har gjort mer. I dagens
            debatt låter det ibland lite grann som om rapporten skulle utvärdera
            vad som har hänt under de senaste månaderna, men så är det inte
            alls.
          </note>
          <note>
            Jag tror att mycket av det som redan har hänt under den här första
            tiden med alliansregeringen ett och ett halvt år när det gäller
            kampen mot långtidssjukskrivningar och för tidiga förtidspensioneringar
            kommer att ge en bra effekt. Den nya rehabiliteringskedja som
            jag har talat om här och som vi också kommer att föra senare debatter
            om kommer att påverka Försäkringskassans arbete i allra högsta
            grad. Det ska bli tydliga avstämningstillfällen vid tre, sex och
            tolv månader. För den som får förlängd sjukpenning blir det ingen
            automatisk prövning av förtidspensionering, utan i stället fortsatt
            rehabilitering. Här kommer naturligtvis Försäkringskassan att
            spela en viktig roll när det gäller att kräva in rapporter från
            arbetsgivarna för att kunna göra avstämningarna.
          </note>
          <note>
            Samtidigt sker det satsningar. Företagshälsovården kommer att
            bli en viktig aktör med sjukvård nära arbetsplatsen som kan uppfylla
            mycket av den roll som vårdcentralerna i dag har. Regeringen lägger
            ca 3,4 miljarder under tre år på företagshälsovården. Även Försäkringskassan
            har som sagt tilldelats tilläggsanslag med 700 miljoner extra
            bland annat för att jobba med att minska sjukfrånvaron och föra
            en mer aktiv dialog med arbetsgivaren.
          </note>
          <note>
            Egentligen har inte oppositionen så många förslag till åtgärder
            med anledning av detta. Man hakar upp sig på formaliteten att
            den tidigare skyldigheten för arbetsgivaren att lämna in den formella
            rehabiliteringsutredningen avskaffas. Detta berörs egentligen
            inte alls i utvärderingen. Det skedde två månader innan dess att
            Riksrevisionen gjorde sin kontroll, så just den delen har inte
            Riksrevisionen kunnat utvärdera.
          </note>
          <note>
            Sanningen är att allt tyder på att kontakterna med arbetsgivaren
            kommer att bli flitigare nu än tidigare. Med de nya reglerna kommer
            Försäkringskassan att kunna begära avstämningsmöten med arbetsgivaren
            när det behövs. Det borde medföra betydligt fler kontakter än
            tidigare. Det stod bland annat i Riksrevisionens rapport att det
            tidigare bara var 8 procent av de kontakter som gjordes med arbetsgivaren
            som skedde inom tre månader. Det är en väldigt liten del. Med
            det tydliga kravet nu på att den första avstämningen ska ske senast
            efter tre månader kan vi hoppas på att kontakterna blir flitigare.
          </note>
          <note>
            Rehabiliteringskedjan är alltså bra som helhet, och den är inte
            minst bra när det gäller att få arbetsgivare, företagshälsovård
            och försäkringskassa att tillsammans agera aktivt för att hjälpa
            den sjukskrivna att hitta möjligheter tillbaka.
          </note>
          <note>
            Det har använts olika schablonord här. Jag tycker att vi ska
            ställa krav, och inte bara på den sjukskrivna, utan vi ska ställa
            krav på Försäkringskassan och sjukvården och på arbetsgivaren.
            Tidigare har ingen riktigt haft ansvaret för den sista biten mellan
            sjukvårdens behandlingar och arbetsplatsen. Därför är det väldigt
            många sjukskrivna som inte har fått tillräckligt stöd och hjälp
            att komma tillbaka. Det behövs bättre samordning kring den som
            är sjukskriven, och det är de förslag som vi i olika sammanhang
            tar stora steg emot.
          </note>
          <note>
            Jag tycker att den politik som alliansregeringen är inne på som
            helhet stämmer bra med den vision jag har haft som folkpartist
            och liberal. Människor som är sjuka får rimliga ersättningar,
            och samtidigt får de ett aktivare stöd för att få rehabilitering
            och komma tillbaka.
          </note>
          <note>
            Jag tycker, som sagt var, att det är märkligt att reservationerna
            från oppositionen framför allt handlar om arbetsgivarnas rehabiliteringsansvar
            men att ingenting sägs om helhetsarbetet med rehabilitering. Jag
            har redan upprepat mycket av vad mina allianskolleger har sagt,
            så jag ska bli kortfattad. Men jag vill ändå upprepa att kritiken
            i den här rapporten i allra högsta grad drabbar den gamla regeringens
            politik. Som vanligt märker vi ingen självkritik från oppositionen
            som faktiskt, jag säger det en gång till, haft ansvar för sjukvård
            och rehabilitering i tolv år.
          </note>
          <note>
            Fru talman! Det borde vara rimligt att oppositionen ställer frågan
            om vad man gjorde för fel. Vad borde ni socialdemokrater ha gjort
            för att rutinerna för de sjukskrivna skulle bli bättre under de
            här tolv åren? Nu tycker att jag vi tillsammans, oavsett vilket
            parti vi tillhör, ska försöka satsa på att det ska bli bättre.
            Det är väldigt mycket som tyder på att det ska bli det också.
          </note>
          <note>
            Med den här nya rehabiliteringskedjan, med förslag till förbättrad
            företagshälsovård och med tydliga riktlinjer för Försäkringskassan
            gör vi ett mycket seriöst menat försök att gå ifrån passiva sjukskrivningar
            till aktiva åtgärder.
          </note>
          <note>
            Om jag inte gjorde det tidigare yrkar jag alltså bifall till
            förslaget i betänkandet och avslag på motionerna.
          </note>
          <note>
            Anf. 96 SIW WITTGREN-AHL (s) replik:
          </note>
          <note>
            Fru talman! Jag begärde ordet när Ulf Nilsson sade att kontakterna
            mellan Försäkringskassan och arbetsgivarna skulle öka med det
            förslag ni lägger fram. Varför har ni inte svarat det då? Det
            finns inget om detta i det förslag som vi diskuterar i dag, utan
            ni lägger det bara till handlingarna och säger att Försäkringskassan
            ska lösa det här problemet.
          </note>
          <note>
            Det kan förtjäna att upprepas att det är regeringen som styr
            våra myndigheter med regleringsbrev. Det är viktigt att regeringen
            lyssnar och tar till sig kritiken. Den kritik som framförs mot
            Försäkringskassan det måste man framhålla för alla dem som arbetar
            på Försäkringskassan är en kritik från oss till den sittande regeringen.
            Det verkar ibland som om ni glömmer bort att det är ni som regerar.
          </note>
          <note>
            När Solveig Zander stod här och pratade var hon helt plötsligt
            centerpartist. Jag undrar om Centerpartiet inte ingår i regeringen.
            Eller är det så i den här borgerliga regeringen att ni inte kan
            påverka den och när det inte passar er tar ni en ställning i talarstolen
            och en annan sedan? Eftersom Solveig Zander inte hörde Helena
            Rivières
          </note>
          <note type="speaker">
            Anf. 97 ANDRE VICE TALMANNEN:
          </note>
          <note>
            Nu gäller repliken Ulf Nilsson.
          </note>
          <note>
            Anf. 98 SIW WITTGREN-AHL (s) replik:
          </note>
          <note>
            Fru talman! Jag vet det. Jag kommer till det.
          </note>
          <note>
            I sitt anförande sade Helena Rivière, som ingår i alliansen,
            att vi har ett offersystem och ett omhändertagandesystem. Jag
            hörde det, och jag undrar om Ulf Nilsson hörde detta. Delar Ulf
            Nilsson den synpunkten på den socialförsäkring vi har haft?
          </note>
          <note type="speaker">
            Anf. 99 ULF NILSSON (fp) replik:
          </note>
          <note>
            Fru talman! Först skulle jag tycka att det vore intressant att
            höra vad Siw Wittgren-Ahl anser om sitt eget och sitt partis ansvar
            för hur Försäkringskassan, de långa sjukskrivningarna och de tidigare
            förtidspensioneringarna har utvecklats under de senaste tio åren.
            Det är naturligtvis den sittande regeringens ansvar att följa
            upp att förhållandena förändras, men kritiken faller i väldigt
            hög grad till 90 procent vill jag hävda på den gamla regeringen
            eftersom det system som utvärderas här är det gamla systemet.
            Våra förändringar har inte börjat gälla än.
          </note>
          <note>
            Jag menar att det är uppenbart att rehabiliteringskedjan med
            krav på avstämningsmöten kommer att leda till tätare kontakter
            mellan arbetsgivare och försäkringskassa. Gör det inte det får
            vi tydliggöra det ännu mer. Själva idén är att Försäkringskassan
            ska efterfråga uppgifter om hur det går med rehabiliteringen och
            vilka möjligheter det finns att pröva arbetsförmågan så tidigt
            som möjligt.
          </note>
          <note>
            Jag skulle inte använda ordet offer som Siw Wittgren-Ahl sade
            att Helena Rivière hade sagt. Men jag håller med om att vi, som
            jag uppfattade det man hör ju inte alla ord i en sådan här debatt
            har haft en passivitet ifrån sjukförsäkringssystemets sida. Människor
            har tillåtits vara sjukskrivna länge utan att få hjälp med rehabilitering.
            Människor har rutinmässigt under långa perioder fram till för
            några år sedan placerats i det som då kallades förtidspensionering.
            Sedan kan man kalla det omhändertagande eller något annat, men
            det har varit ett stort problem att så många människor som har
            blivit långtidssjukskrivna har lämnats åt sitt öde utan åtgärder.
            De har fått en viss summa pengar men inte rehabiliterats. Det
            har varit problemet i det gamla systemet enligt min uppfattning.
          </note>
          <note>
            Anf. 100 SIW WITTGREN-AHL (s) replik:
          </note>
          <note>
            Fru talman! Försäkringskassan som den ser ut nu kom till 2005.
            Den utvärdering vi diskuterar är gjord under förra året. Hur länge
            har den borgerliga alliansen suttit i regeringsställning? I stället
            för att se våra sjukförsäkrade som offer som vi ska hjälpa ser
            vi socialförsäkringssystemet som en tillgång, som en bro över
            till annat, där till exempel inkomstbortfallsprincipen är viktig.
            Det är viktigt att vi kommer vidare om man blir sjuk. Blir man
            sjuk ska man ha hjälp och stöd av samhället för att komma vidare.
            Vi tycker att de stöden är viktiga. Vi ser inte det, och kommer
            aldrig att se det, som ett offer eller som en hjälpmentalitet.
            Vi tycker att ett samhälle måste fungera med solidaritet mellan
            människor. Arbetsgivaren har ett stort ansvar där. De seriösa
            arbetsgivarna ser ju på sina arbetstagare som en resurs. Därför
            är det också viktigt att man jobbar med arbetsmiljöproblematiken
            och ser till att man åtgärdar den.
          </note>
          <note>
            Vi tror inte att Försäkringskassan kan lösa alla problem. Vi
            tror att vi som politiker kan ge direktiv så att man jobbar med
            människor på ett annat sätt. Det är vår kritik av hur regeringen
            har skött Försäkringskassan. Det är det vi tar upp. Vi är i opposition.
            Det är ni som har regeringsmakten. I regeringsmakten ingår ett
            regeringsunderlag, och därför tycker jag att det vore snyggt om
            ni uppträdde som om ni regerade tillsammans och inte sätter er
            på Centerns eller Folkpartiets rad när det inte passar er. Ni
            har ansvar för detta allihop tillsammans.
          </note>
          <note type="speaker">
            Anf. 101 ULF NILSSON (fp) replik:
          </note>
          <note>
            Fru talman! Försäkringskassan och den tidigare myndigheten är
            en del av ett system. Väldigt mycket av den kritik vi ser här
            handlar om det gamla passiva systemet där rehabilitering inte
            fungerade, där kontakter med arbetsgivare inte fungerade och där
            sjukskrivningar fick löpa på länge. Jag menar att det vore väldigt
            klädsamt om Siw Wittgren-Ahl kände något slags medansvar för att
            sjukskrivningarna och förtidspensioneringarna gick i höjden som
            de gjorde under de senaste tio åren.
          </note>
          <note>
            Alla de aktiva åtgärder som vi har fått väl beskrivna här tidigare
            syftar till att hjälpa människor tillbaka till ett friskt, aktivt
            arbetsliv.
          </note>
          <note>
            Socialförsäkringar är en rättighet. På den punkten är vi helt
            överens. Den som är sjuk, den som har tappat arbetsförmågan, ska
            ha rätt till bra ersättning. Den som inte är sjuk ska inte ha
            rätt till någon ersättning. Så enkelt är det. Det är min och hela
            alliansens uppfattning vill jag påstå.
          </note>
          <note type="speaker">
            Anf. 102 LARS GUSTAFSSON (kd):
          </note>
          <note>
            Fru talman! Om man ska summera den här debatten lite kan man
            använda talesättet om att det är mycket skrik för lite ull. Man
            kan också göra en annan reflexion, och det är att man letar efter
            nyckeln där ljuset är, även om man inte har tappat den där. Det
            känns så när man kommer in i den här debatten.
          </note>
          <note>
            Det här handlar om kritik mot Försäkringskassans kontakter med
            arbetsgivare, men här har hela tiden pratats om arbetsgivares
            kontakter med Försäkringskassan. Man blir väldigt konfunderad.
          </note>
          <note>
            När det gäller vem som har haft ansvar säger man att det har
            varit jättebra tidigare, och nu är man jätteorolig för att vi
            tar bort ansvaret därför att 91 procent inte fick några möten.
            Jag skulle vara väldigt orolig om det var tvärtom, att det var
            att 91 procent fick möten som man ville ändra. Det är en viss
            skillnad i hur man diskuterar den här frågan.
          </note>
          <note>
            Sedan hänvisar man till andra länder och talar om att där har
            arbetsgivarna ansvaret. Ja, men de har också det totala ekonomiska
            ansvaret, exempelvis i Nederländerna. Vi vill väl inte flytta
            över så att arbetsgivarna ska ta ansvar för ekonomin när vi säger
            att vi ska ha allmän sjukförsäkring? Debatten är så spretig att
            man nästan häpnar när man lyssnar till den.
          </note>
          <note>
            Det man skulle kunna tänka sig hade varit tillagt till utskottets
            ställningstagande man kan vara lite självkritisk här är att man
            borde prata lite mer om företagshälsovårdens funktion, därför
            att den är nästa steg som är eftersatt, vilket alla är överens
            om, och det är kopplingen här. Jag kan ta ett exempel från Göteborg
            för några år sedan, där man tyckte att primärvården var så dålig
            att SKF startade en egen vårdcentral för att deras anställda skulle
            ha vården lätt tillgänglig och få vård i tid. Det fungerade alldeles
            ypperligt, särskilt som de hade många utländska anställda som
            jobbade, som normalt har större utslagningsfrekvens. Det finns
            alltså positiva inslag där arbetsgivare tar sitt ansvar.
          </note>
          <note>
            Något som jag också skulle vilja lyfta fram, som är lite märkligt
            är följande: Jag förstår inte riktigt vart man vill komma. Det
            är uppenbart att det har varit sådana brister i uppföljningen
            beträffande hur Försäkringskassan har kontaktat arbetsgivarna
            trots att ansvaret finns. Då kommer den massiva, får man väl säga,
            kritiken från Riksrevisionsverket, och så förutsätter de som normalt
            sett är myndighetskramare att myndigheterna är lomhörda och måste
            ha någon som pekar dem i ryggen hela tiden och talar om hur de
            ska styra i direktiv.
          </note>
          <note>
            Jag tror faktiskt att Curt Malmborg med flera är lyhörda för
            kritiken. Finns det riktig kritik så kommer man att åtgärda detta.
            Nu genomför man en jättestor omorganisation, som det inte har
            pratats om här, där man utser 3 000 särskilda sekreterare eller
            coacher, som man säger, för att följa fall som är långa och svåra.
            Det är ju jättebra. Man gör en omorganisation där man kopplar
            ihop lokalisering med arbetsförmedlingarna, vilket är jättebra.
            Man har alltså lyssnat på kritiken, och man är på väg åt rätt
            håll.
          </note>
          <note>
            Då kan man säga att man vill ännu mera och så vidare, men jag
            tycker att någonstans måste man anmäla sig för att diskutera den
            situation som har varit och som man har ansvar för, och dessutom
            den som nu föreligger. Sedan kan vi företrädare för alliansen
            säga att vi gör det och det och tror på det och det.
          </note>
          <note>
            Men diskussionen har inte handlat om vad rapporten handlar om,
            utan har dragit ut över en timme med diskussion om något som detta
            inte handlar om. Det är klart att vi kan ägna kammartid åt det,
            men jag tror inte att de som kommer efter oss är så nöjda med
            det.
          </note>
          <note>
            Jag tycker att vi framgent ska skärpa oss lite grann när det
            gäller att diskutera sakligt innehåll. Sedan är det fritt fram
            för var och en att framföra sina uppfattningar, men lite mer stringenta
            ska vi nog vara i det här utskottet, annars svämmar det över.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 103 MARIANNE WATZ (m):
          </note>
          <note>
            Fru talman! I sin motion angående Försäkringskassans kontakter
            med arbetsgivare säger Socialdemokraterna att regeringens förslag
            förvärrar problemen. Den enskilde lämnas i sticket, säger Socialdemokraterna.
          </note>
          <note>
            Håller man sig till fakta kan man konstatera att vi har en myndighet,
            Försäkringskassan, som ansvarar för att utveckla rutiner och säkerställa
            komplett beslutsunderlag. Arbetsgivaren ska även fortsättningsvis
            lämna de upplysningar som behövs till Försäkringskassan för att
            behovet av rehabilitering ska kunna klarläggas. Arbetsgivaren
            har enligt arbetsmiljölagen fortfarande ansvaret för att vidta
            de åtgärder som behövs inom verksamheten för en effektiv rehabilitering.
            Hur kan Socialdemokraterna få detta till att individen lämnas
            i sticket?
          </note>
          <note>
            Beträffande avskaffandet av arbetsgivarens skyldighet att göra
            rehabiliteringsutredning framhöll man från Försäkringskassan under
            den offentliga utfrågning som vi hade i våras att detta skulle
            komma att göra det möjligt med ett avstämningsmöte tidigare under
            sjukskrivningsprocessen, och ju tidigare åtgärd desto mer värdefullt.
            Utskottet förutsätter i sitt betänkande att Försäkringskassan
            intensifierar sina ansträngningar för att åstadkomma detta. Utskottet
            förutsätter också att andra brister som påvisas i rapporten kommer
            att åtgärdas av Försäkringskassan. Den kommande rehabiliteringskedjan
            kommer här att betyda mycket.
          </note>
          <note>
            Det blir lägre ersättning för den som blir sjuk, säger Socialdemokraterna
            i sin motion. Fru talman! Efter ett års sjukskrivning med 80 procent
            finns möjlighet till förlängd sjukskrivning med 75 procent under
            18 månader med möjlighet till fortsatt rehabilitering. Enligt
            nuvarande regler prövas den sjukskrivne senast efter ett år för
            sjukersättning, tidigare kallad förtidspension, och då faller
            ersättningen från 80 procent till 64 procent. Från 80 till 75
            i stället för från 80 till 64 det är inte lägre ersättning utan
            högre.
          </note>
          <note>
            Detta är två anmärkningsvärda påståenden från Socialdemokraterna,
            dels att den enskilde lämnas i sticket, dels att det blir lägre
            ersättning.
          </note>
          <note>
            Men, fru talman, det finns en tredje sak som förvånar i Socialdemokraternas
            motion, och det är att Socialdemokraterna talar om den oro regeringsförslagen
            innebär för alla med en redan tunn plånbok. Denna tunna plånbok
            är faktiskt s-märkt. De som hade de lägsta inkomsterna i Socialdemokraternas
            Sverige har haft EU:s hårdaste beskattning. Detta har regeringen
            ändrat på genom att införa jobbskattavdrag 1 och 2, som lättat
            på skattebördan för de lägre inkomstskikten. Det behövdes en borgerlig
            regering för att bekymra sig om den tunna plånboken och för att
            göra något åt den och för att göra nödvändiga förändringar på
            Försäkringskassans område.
          </note>
          <note>
            Jag yrkar bifall till förslaget i betänkandet.
          </note>
          <note>
            Anf. 104 SIW WITTGREN-AHL (s) replik:
          </note>
          <note>
            Fru talman! Jag kan inte fatta att ni inte kan vara överens om
            någonting på den sidan! Precis för fyra minuter sedan var Lars
            Gustafsson uppe och sade att vi kanske skulle hålla oss till ämnet,
            och så går Marianne Watz upp och gör precis tvärtom.
          </note>
          <note>
            Hon började så vackert med att prata om vår motion, och jag kan
            förstå att Marianne Watz inte förstår att det är skillnad på om
            det är arbetsgivaren som har ansvaret för att göra rehabiliteringsinsatsen
            eller om det är Försäkringskassan. Jag kan förstå att ni inte
            tycker att det är någon skillnad, och därför kan jag tycka att
            er Schlingmann är bra, det vill säga att ni ska ut och göra tusen
            arbetsplatsbesök.
          </note>
          <note>
            Gör det! Och fråga arbetsgivarna och arbetskamraterna om det
            är någon skillnad om de utreder där eller om de skickar in papperna.
            Ska någon ringa Försäkringskassan och sedan ska någon annan skriva
            ned det och skicka tillbaka det och så? Är det någon skillnad
            med ert sätt att se på organisationen, eller borde den som har
            kunskapen kryssa för och skriva i med en gång? Här står det ju.
            De har haft det ansvaret många gånger, tror jag. Man har inte
            behövt någon rehabilitering, utan man har gjort det ändå, för
            man vet att ansvaret ligger där. Det var precis det som kom fram
            på hearingen när man tittar på företag i andra länder där arbetsgivarna
            har ett större ansvar. Det är viktigt.
          </note>
          <note>
            Om vi nu ska hålla oss till vad Försäkringskassan som myndighet
            har att göra, vad man har gjort och vad som är våra problem så
            var det faktiskt så ni vill ju diskutera hur det var när vi hade
            regeringsansvaret att vi bestämde oss för att halvera sjukfrånvaron.
            Det är ju ingen här som tycker att det är bra att människor är
            sjuka.
          </note>
          <note>
            Den halverades förra året. Vi var på god väg, och det rider ni
            på nu. Det kanske inte är så farligt, för det bästa är ju att
            människor blir friska och kommer åter.
          </note>
          <note>
            Det är en väldig skillnad på vem som har ansvaret. Vi tror på
            företagarna, och vi tror på arbetsorganisationerna. Ni däremot
            tror på en myndighet som fått jättemycket problem eftersom regeringen,
            när ni hade majoriteten, inte stöttade sin myndighet utan drog
            in pengarna och folk blev sjuka.
          </note>
          <note type="speaker">
            Anf. 105 MARIANNE WATZ (m) replik:
          </note>
          <note>
            Fru talman! Jag har läst Socialdemokraternas motion. Där sägs
            att den enskilde lämnas i sticket, och det var det jag tog upp.
            Jag kan inte se att den enskilde lämnas i sticket, för vi har
            ju hela regelverket med arbetsmiljölagen där det sägs att arbetsgivarna
            ska ta sitt ansvar, och vi har Försäkringskassan som arbetar och
            naturligtvis hela tiden också kommer att förbättra sig. Vad gäller
            avstämningsmötena hade man ett mycket större antal avstämningsmöten
            år 2006 än 2005. Jag anser alltså inte att den enskilde är lämnad
            i sticket, vilket ni säger i er motion.
          </note>
          <note>
            Det är klart att vi vill att alla ska bli friska. Det är det
            som rehabiliteringskedjan också kommer att hjälpa till och stötta,
            alltså att man får pröva var man ligger och vad man kan göra.
            Den ska fokusera på det friska hos personen, inte på det som man
            inte kan göra, på det sjuka.
          </note>
          <note>
            Anf. 106 SIW WITTGREN-AHL (s) replik:
          </note>
          <note>
            Fru talman! Nu behandlar vi inte rehabiliteringskedjan. Vi behandlar
            en rapport från Riksrevisionen om hur man behandlat arbetsgivarkontakterna
            på Försäkringskassan. Den andra frågan ska vi diskutera på fredag,
            men ni går ifrån problemet här. Hela den borgerliga majoriteten
            går ifrån problemet.
          </note>
          <note>
            Marianne Watz citerar vad vi skrivit i vår motion på grund av
            det Riksrevisionen säger. Det är de som säger att den enskilde
            lämnats i sticket, och det tar vi upp. De säger också att det
            inte finns några rutiner för hur man ska göra när man lägger över
            det hela på Försäkringskassan. Det är det vi skrivit om, och det
            är det vi klagar på. Sedan säger Marianne Watz att hon inte förstår
            vad vi skrivit och varför. Läs rapporten först, och sedan kan
            vi diskutera frågan!
          </note>
          <note>
            Kom inte med rehabkedjan nu, för den ska vi diskutera när den
            kommer upp. Vi har inte sett hur den ser ut. Ni har kanske, eller
            borde ha, större kännedom om den. Samtliga i Kommunförbundet,
            SKL, har klagat på den. De borgerliga politikerna i Göteborg har
            klagat på den. Ingen har sagt: Å, vilken bra rehabkedja som kommer!
            Det kommer vi att diskutera på fredag.
          </note>
          <note type="speaker">
            Anf. 107 MARIANNE WATZ (m) replik:
          </note>
          <note>
            Fru talman! Jag vet inte riktigt om det var en fråga som jag
            skulle svara på eller om det mer var ett allmänt uttalande. Jag
            är inte den första som drar in rehabkedjan i debatten. Vi har
            talat om sådant som måste arbetas med inom Försäkringskassan,
            och jag tror att det arbetet kommer att stärkas.
          </note>
          <note>
            Jag har läst Socialdemokraternas motion och antar att de menar
            det som sägs i den. Det var de sakerna jag lyfte upp och kommenterade.
          </note>
          <note>
            Överläggningen var härmed avslutad.
          </note>
          <note>
            6 § Socialavgifter
          </note>
          <note>
            Föredrogs
          </note>
          <note type="speaker">
            Anf. 108 VERONICA PALM (s):
          </note>
          <note>
            Fru talman! Det här är min första debatt som ledamot av socialförsäkringsutskottet.
            Det är spännande, och jag är glad över möjligheten att få arbeta
            med dessa viktiga frågor under en tid framöver. Vi hanterar många
            spännande frågor i vårt utskott. En av de viktigaste handlar om
            hur vi finansierar de gemensamma trygghetssystemen. Därför tänkte
            jag ägna en liten stund åt det tunna betänkandet om socialavgifter.
          </note>
          <note>
            Jag känner en oro; det var min första reflexion när jag kom in
            som ny ledamot i utskottet. Jag känner en oro för det som är kärnan
            i den svenska, skandinaviska, nordiska modellen när det gäller
            sociala trygghetssystem och transfereringssystem. Just nu har
            vi ett överskott i de sociala avgifterna. Just nu finns det pengar
            över. Men vad används de till? Och hur kommer de borgerliga att
            fortsätta agera när det gäller att karva i arbetsgivaravgifterna,
            att hitta sätt att underifrån bryta loss delar av det som finansierar
            de gemensamma trygghetssystemen? Där känner jag en oro.
          </note>
          <note>
            Jag vill passa på att tydliggöra att för oss socialdemokrater
            är arbetsgivaravgifterna ett avstått löneutrymme. Det är avgifter
            som inte är arbetsgivarnas pengar. Det är arbetstagarna som i
            löneförhandlingar avstått detta löneutrymme för att kunna ha en
            gemensam trygghet när man hamnar i sjukdom, arbetshandikapp eller
            av andra skäl behöver ha en gemensam ekonomisk trygghet. Där är
            vi glasklara. Det är ett avstått löneutrymme. Det är inte arbetsgivarnas
            pengar.
          </note>
          <note>
            Det gör mig än mer orolig när den borgerliga majoriteten lägger
            fram förslag, drar tillbaka, aviserar, ändrar, justerar, kommer
            tillbaka. Vi motionerar, de lägger fram nya förslag, och vi får
            aldrig möjlighet att diskutera på riktigt. Jag ser inte fram emot
            förslaget om justeringar eller om de kallas förändringar, differentieringar,
            diversifieringar av arbetsgivaravgiften, men jag ser fram emot
            debatten. Och jag hoppas att vi snart får ta den debatten på riktigt.
          </note>
          <note>
            Det har ryktats om att regeringen återigen justerat men att det
            kommer en proposition under våren. Jag ser fram emot debatten,
            men jag kan nog redan på förhand säga att jag inte ser fram emot
            resultatet av det som regeringen lägger fram och den borgerliga
            majoriteten i kammaren kommer att fatta beslut om.
          </note>
          <note>
            Jag vill emellertid ta tillfället i akt och påpeka en brist i
            de trygghetssystem vi har och i de sociala avgifterna. Det gäller
            något som vi socialdemokrater också motionerat om. Vi har en ganska
            enkel logik när det gäller socialavgifterna, nämligen att man
            betalar in på lika villkor och de som betalar in på lika villkor
            får del av trygghetssystemen. Som jag sade tidigare handlar det
            om ett avstått löneutrymme.
          </note>
          <note>
            Det finns dock en liten lapsus som vi uppmärksammat majoriteten
            på. Det gäller egenföretagare som inte har ett fast driftställe
            i Sverige utan är fast stationerade någon annanstans men verkar
            i Sverige. De tillhör automatiskt det svenska socialförsäkringssystemet,
            om de inte aktivt begär att få finnas i hemlandet, trots att de
            inte betalar in socialavgifter eftersom de endast till en begränsad
            del är skattskyldiga i Sverige. Detta har vi motionerat om och
            skulle vilja ha en förändring av för att tydliggöra de raka rören
            när det gäller socialförsäkringarna. Alla har rätt till dem men
            alla ska också hjälpa till att betala till dem.
          </note>
          <note>
            Jag vill därför, fru talman, yrka bifall till den socialdemokratiska
            reservationen, reservation 3, och avsluta med att säga att jag
            ser fram emot debatten om socialavgifterna, denna viktiga kärna
            i det som är våra gemensamma trygghetssystem, och hur vi finansierar
            dem. Jag är ledsen, men jag ser inte fram emot resultatet av den
            debatten.
          </note>
          <note>
            I detta anförande instämde Matilda Ernkrans, Kurt Kvarnström,
            Ronny Olander, Jasenko Omanovic, Magdalena Streijffert, Göte Wahlström
            och Siw Wittgren-Ahl (alla s).
          </note>
          <note type="speaker">
            Anf. 109 KALLE LARSSON (v):
          </note>
          <note>
            Fru talman! Låt mig börja med att hälsa Veronica Palm välkommen
            till socialförsäkringsutskottet och de många och ibland långa
            debatter vi har och kommer att ha.
          </note>
          <note>
            Jag kan lova att Vänsterpartiet och Socialdemokraterna, och ibland
            också Miljöpartiet, många gånger kommer att vara överens i sin
            kritik av den borgerliga regeringen, inte minst i det avseende
            som Veronica Palm tog upp, nämligen att man genom att sänka arbetsgivaravgifterna
            i allmänhet successivt håller på att dra undan grunden för den
            generella välfärden och möjligheterna att göra någonting åt många
            av de problem som finns på arbetsplatser och i socialförsäkringarna.
          </note>
          <note>
            Det är ogenomtänkt eller mycket väl genomtänkt, beroende på vad
            syftet egentligen är. Det är ogenomtänkt om man tror att man kommer
            att kunna fortsätta att ha en gemensam välfärdsstruktur som den
            vi har i dag. Det är väl genomtänkt om själva syftet är att gå
            in för en privatisering av stora delar av socialförsäkringssystemen,
            där privata lösningar för den som har råd att stifta egna avtal
            och teckna egna försäkringar ersätter den generella modell som
            fackföreningsrörelsen och arbetarrörelsens två partier i Sverige
            gemensamt har byggt upp.
          </note>
          <note>
            Vi kommer också att vara oense några gånger. Det återstår väl
            att se vid vilka tillfällen det blir framöver. Jag har under mina
            år här i riksdagen trots allt vid ett antal tillfällen tyckt att
            det har öppnats lite för ofta för privata lösningar inom socialförsäkringsområdet
            också från socialdemokratiskt håll.
          </note>
          <note>
            Men nu ska jag gå över till dagens debatt. Vi har i det betänkande
            som här diskuteras ett par reservationer.
          </note>
          <note>
            Vi har en grundläggande inställning till de sociala avgifterna.
            Den är att det handlar om avstått löneutrymme, precis som tidigare
            har anförts, och detta ska användas som om det vore avstått löneutrymme.
          </note>
          <note>
            Skälet är att det behöver göras stora förbättringar i socialförsäkringssystemen
            men också i fråga om hur arbetsplatser är organiserade. Det handlar
            om möjligheten att komma tillbaka till arbete och möjligheterna
            att förhindra att människor slås ut från arbetsmarknaden.
          </note>
          <note>
            Därför har vi i dagens betänkande bland annat reservation nr
            4, som är den jag väljer att yrka bifall till. Den handlar om
            att det överskott i socialförsäkringssystemen som just nu finns
            ska användas och komma de försäkrade till del.
          </note>
          <note>
            Jag måste få fråga Veronica Palm, som talade tidigare, om det
            inte är en uppfattning som också Socialdemokraterna egentligen
            delar.
          </note>
          <note>
            Kommande debattörer från den borgerliga sidan och Miljöpartiet
            har möjlighet att i sina inlägg göra vad de kan för att klargöra
            sin position i den frågan. Man har ju i majoritetens svar sagt:
            Nej, det är inte aktuellt. Men jag tycker att argumentationen
            är blek och svag.
          </note>
          <note>
            Det vi vill göra är alltså att använda överskottet till att stärka
            försäkringarna och få ett arbetsliv som gör att människor får
            plats i det, ett rymligt arbetsliv, som just förhindrar att människor
            slås ut. Därför välkomnar jag om fler kan ansluta sig till det
            förslaget.
          </note>
          <note>
            Sedan har vi ett förslag om en förändring av arbetsgivaravgifterna
            för visstidsanställda. Det är ett stort problem på svensk arbetsmarknad
            i dag att människor tvingas till tillfälliga och dåliga anställningsformer
            där man alldeles för lätt förlorar jobbet om man inte är lydig
            mot chefen, om man inte följer de ibland märkliga regler som sätts
            upp på ett företag.
          </note>
          <note>
            Problemet med de tillfälliga anställningsformerna är att de är
            osäkra men också att det är ett högre ohälsotal. Folk blir lättare
            och oftare sjuka. Dessutom går de arbetslösa i perioder när de
            inte har något arbete, när de inte får de här korta kontrakten.
          </note>
          <note>
            Skälen är alltså många för att vi här skulle ta ut en högre arbetsgivaravgift
            för att just kunna finansiera den gemensamma välfärden också för
            de människor som har visstidsanställningar. Därför har vi föreslagit
            att man skulle ha 5 procent högre arbetsgivaravgift för visstidsanställningar
            än för tillsvidareanställningar.
          </note>
          <note>
            Det här skulle också bli en stimulans för företag ekonomiska
            incitament brukar ju vara populära på den borgerliga sidan att
            faktiskt se till att minska antalet visstidsanställningar och
            öka tillsvidareanställningar. Men även här är den borgerliga majoriteten
            kallsinnig.
          </note>
          <note>
            Det som ska göras är att man ska sänka arbetsgivaravgifterna
            lite här och lite där. Det är just nu egentligen oklart var. Visst,
            man har gjort det på några punkter när det gäller ungdomar. Egentligen
            är det också där oklart varför. Men nu har man i alla fall tänkt
            sig att man ska göra det på några andra områden. Men det är oklart
            vilka branscher det blir och hur det blir och vem som gör vad
            och när förslagen kommer och så vidare.
          </note>
          <note>
            Så kan det vara ibland. Man får stryk redan i debatten innan
            man ska lägga fram förslag och vågar därför inte lämna förslagen
            ens till riksdagen. Det får vi leva med. Ibland är argumentationen
            mot regeringens politik så överväldigande att politiken aldrig
            ens presenteras för riksdagen.
          </note>
          <note>
            Men den grundläggande frågan låt mig avslutningsvis återkomma
            till den i det här sammanhanget handlar om att inse att det vi
            här talar om, sociala avgifter, är en del av det som arbetstagarna,
            som arbetarna, som löntagarna har kämpat för att få till stånd.
            Därför är det inte att se som vilken inkomst till statskassan
            som helst, utan det måste vara tydligt kopplat till att man faktiskt
            får möjligheter att komma tillbaka i arbete, att man får rymliga
            arbetsplatser och förbättrar de gemensamma välfärdssystemen.
          </note>
          <note type="speaker">
            Anf. 110 GUNVOR G ERICSON (mp):
          </note>
          <note>
            Fru talman! Jag vill också börja med att hälsa Veronica Palm
            välkommen till den första debatten i utskottet. Jag är säker på
            att vi kommer att ha många spännande och intressanta debatter.
          </note>
          <note>
            I det här betänkandet behandlas en del av Miljöpartiets förslag
            om sänkning av arbetsgivaravgifterna. Jag väljer här att börja
            tala om vår syn på företagande och kommer senare in på den reservation
            som vi har lämnat om vårt specifika förslag att utreda nedsättning
            av arbetsgivaravgiften för forskningsintensiva företag.
          </note>
          <note>
            I Sverige fanns drygt 900 000 företag registrerade i augusti
            2007. Av dem är två tredjedelar, eller ca 620 000, enmansföretag.
            25 procent av företagarna är kvinnor, och 75 procent är män, enligt
            statistik från SCB och Nutek.
          </note>
          <note>
            Miljöpartiet vill göra det enklare, billigare och roligare att
            driva företag i Sverige. Vi ser företagande som en möjlighet för
            människor att förverkliga idéer, bidra till samhällsutvecklingen
            och möjliggöra en kreativ och skapande sysselsättning.
          </note>
          <note>
            En aktiv företagarpolitik måste ha flera olika beståndsdelar.
            I grunden krävs ett gynnsamt samhällsklimat med sunda statsfinanser,
            bra infrastruktur och god tillgång till välutbildad arbetskraft,
            som också har rimliga villkor på arbetsmarknaden. Samhället måste
            organiseras på ett sådant sätt att företagsamhet och entreprenörskap
            uppmuntras i stället för att motverkas. För att klara det behöver
            ett antal regleringar förändras eller tas bort för att minimera
            onödiga hinder.
          </note>
          <note>
            Jag vill börja med att tydliggöra att Miljöpartiet vill se en
            generell nedsättning av arbetsgivaravgifter. Det är en del av
            vår tanke med grön skatteväxling. Med låg skatt på arbete och
            i stället ökad skatt på energianvändning och miljöförstörande
            verksamhet ges incitament att ställa om samhället från ett slit-och-släng-samhälle
            till ett modernt resursbevarande samhälle där vi har råd att ta
            hand om varandra. Ett mänskligt arbete ska inte behöva beskattas
            hårdare än energi och maskiner.
          </note>
          <note>
            Regeringens nya regler om sänkning av arbetsgivaravgifterna för
            1824-åringar innebär stora tröskeleffekter med risk för åldersdiskriminering
            och dessutom ökade vinster för McDonalds och andra som har många
            ungdomar anställda.
          </note>
          <note>
            De aviserade förslagen om sänkning av sociala avgifter för tjänsteföretagen
            har dansat fram och tillbaka. Just nu verkar förslaget ha omvandlats
            till en ytterligare sänkning för ungdomar. Löneskatten för personer
            födda efter 1937 avskaffade regeringen i budgetpropositionen hösten
            2007. I vårpropositionen 2007 aviserades att löneskatten för personer
            födda före 1937 ska avskaffas från årsskiftet 2008. Miljöpartiet
            har avvisat de här förändringarna.
          </note>
          <note>
            Vi vill i stället se en generell skattesänkning för alla företag.
            Förut hade vi en sådan med 5 procent, men den togs bort när den
            nuvarande regeringen tillträdde.
          </note>
          <note>
            Miljöpartiets förslag innebär nedsatta arbetsgivaravgifter på
            10 procent upp till en maximal lönesumma på 741 000 kronor. Alla
            företag med en lönesumma över 741 000 kronor får en skattelättnad
            med 6 200 kronor per månad eller 74 000 kronor om året. Syftet
            med den reformen är framför allt att underlätta för små företag.
          </note>
          <note>
            I det här betänkandet har vi, som jag sade, en reservation om
            nedsatt arbetsgivaravgift för små och forskningsintensiva företag
          </note>
          <note>
            Sverige är i dag mycket framgångsrikt när det gäller forskning
            inom bland annat bioteknik och IT men har inte lyckats lika bra
            när det gäller att kommersialisera forskningsresultaten i form
            av nya företag. Det är snarare så att företag flyttar. Solcellstillverkning,
            vars idé startade i Uppsala, har flyttats till Tyskland. Stamcellsföretag
            har placerats i Skottland.
          </note>
          <note>
            För att se till att inte svenska forskningsresultat skapar arbetstillfällen
            i andra länder behöver förhållandena för nya och innovativa företag
            i Sverige snarast förbättras. Miljöpartiet föreslår därför att
            arbetsgivaravgiften för små och medelstora företag med hög forskningsintensitet
            sätts ned. En sådan nedsättning kan skapa nya arbetstillfällen,
            öka företagens vilja att investera i forskning och förbättra möjligheterna
            att kommersialisera svenska innovationer i Sverige.
          </note>
          <note>
            Jag anser att regeringen snarast bör tillsätta en utredning med
            syfte att precisera utformningen av en sådan avgiftsnedsättning.
            Men det avstyrker majoriteten.
          </note>
          <note>
            Man har en motivering. Man säger att ett antal åtgärder redan
            är genomförda eller avser att genomföras. Det är redan på gång.
            Men om man nu tycker att just forskningsintensiva företag är intressant,
            varför skulle man inte ens kunna titta på det i en utredning?
          </note>
          <note>
            Regeringens egna förslag har nästan varit som en quickstep: rusa
            fram, snurra runt och sedan snabba steg bakåt. Quickstep är en
            pardans. Den går i tvåfjärdedelstakt eller fyrafjärdedelstakt,
            och ni är ju fyra. Den är ganska lik en snabb foxtrot. Ett exempel
            på en typisk quickstepmelodi är Come to the cabaret från filmen
            Cabaret .
          </note>
          <note>
            Fastän dansen liknar foxtroten är tekniken och rörelsemönstret
            unikt. Men i regeringens försök att sänka sociala avgifter för
            tjänsteföretag har det varit en quickstep i otakt alltsedan det
            första förslaget lämnades den 25 oktober förra hösten. Lets dance
            -juryn är nog föga imponerad av er quickstep.
          </note>
          <note>
            Jag yrkar bifall till reservation 1.
          </note>
          <note type="speaker">
            Anf. 111 HELENA RIVIÈRE (m):
          </note>
          <note>
            Fru talman! SfU4 är ett motionsbetänkande om socialavgifter.
            Jag yrkar bifall till förslaget i betänkandet och avslag på motionerna.
          </note>
          <note>
            Regeringen arbetar på flera sätt för att sänka barriärerna för
            dem som har svårt att komma in på arbetsmarknaden. Sänkta socialavgifter
            är ett sätt och gäller främst unga, långvarigt sjuka, invandrare
            och äldre.
          </note>
          <note>
            Det är riktigt tänkt eftersom arbetsgivaravgifterna är en tung
            del av lönekostnaden. Flertalet av motionärerna delar regeringens
            syn på det riktiga i att sänka kostnaderna för att anställa, vilket
            är glädjande.
          </note>
          <note>
            Regeringen prövar olika vägar. Nystartsjobben, som har varit
            i bruk i lite mer än ett år, har gett 14 000 nya jobb. De är administrativt
            enkla. Hela arbetsgivaravgiften förs tillbaka till företaget på
            skattekontot, 32,42 procent. Från och med i år omfattar nystartsjobben
            också offentliga arbetsgivare och anställning av vissa deltidsarbetslösa.
            För de deltidsarbetslösa sänks arbetsgivaravgiften med hälften.
          </note>
          <note>
            Nyfriskjobben är ännu mer förmånliga för arbetsgivaren. De är
            nya för i år och riktar sig till långtidssjukskrivna och personer
            med sjuk- och aktivitetsersättning. Där får arbetsgivaren dubbel
            kompensation. Arbetsgivaravgiften förs in på skattekontot som
            en tillgång två gånger, 2 ( 32,42 procent.
          </note>
          <note>
            Instegsjobben är en tredje variant. De infördes i somras och
            riktar sig till invandrare som nyligen fått uppehållstillstånd.
            De kombineras med studier i svenska, och arbetsgivaren får halva
            lönekostnaden tillbaka.
          </note>
          <note>
            Sedan har vi ungdomsjobben med sänkta socialavgifter för ungdomar
            mellan 18 och 24 år. De utsträcks nu till att omfatta 25-åringar.
            Där halveras socialavgifterna.
          </note>
          <note>
            Tittar vi på motionerna ser vi att Miljöpartiet föreslår ytterligare
            områden för sänkning. Men EU-kommissionen lägger som bekant hinder
            i vägen för vissa branschvisa och andra nationella lösningar.
            Kommissionen går med på ett så kallat försumbart stöd i stödområde
            A på 10 procent men inte sänkta arbetsgivaravgifter för vissa
            branscher. En lösning är därför en momssänkning från 12 till 6
            procent för vissa verksamheter inom turism som rumsuthyrning och
            andra delar av turistnäringen. Det genomförs från och med i höst.
          </note>
          <note>
            För ideellt arbete inom idrottsrörelsen är det möjligt att tjäna
            ett halvt basbelopp utan att betala arbetsgivaravgifter. Men om
            alla möjliga organisationer börjar propsa på samma rätt hamnar
            vi i ett moras av undantag. Kravet på likabehandling riskerar
            att leda till att också undantaget för idrottsföreningar slopas.
          </note>
          <note>
            Socialdemokraterna tar upp egenföretagare som är medborgare i
            ett annat EU-land eller EES-land och som inte behöver betala sociala
            avgifter trots att de får del av det svenska socialförsäkringssystemet.
            Det är ett problem som regeringen är medveten om. Det kommer regeringen
            att ta itu med.
          </note>
          <note>
            Vänstern däremot, fru talman, är i vanlig ordning mer inne på
            straff och straffavgifter. Vänstern och Socialdemokraterna har
            fel när de säger att socialförsäkringarna finansieras genom avstått
            löneutrymme. Socialförsäkringarna är inga avtalsförsäkringar.
            Socialförsäkringarna ägs inte av arbetsmarknadens parter. Socialförsäkringarna
            regleras av socialavgiftslagen som fastslår vilka arbetsgivaravgifter
            och egenavgifter som tas ut för att finansiera systemen för social
            trygghet.
          </note>
          <note type="speaker">
            Anf. 112 GUNVOR G ERICSON (mp) replik:
          </note>
          <note>
            Fru talman! Helena Rivière tog i sitt anförande upp att vi behöver
            sänka barriärerna för dem som har svårt att komma in på arbetsmarknaden
            och att regeringen skulle pröva olika nya vägar. Men av de 14
            000 nya jobben har 70 procent av nystartsjobben gått till män.
            Då undrar jag om inte regeringen tycker att det är en något konstig
            obalans i den åtgärden.
          </note>
          <note>
            Skulle man inte se sociala avgifter i ett vidare perspektiv,
            att det handlar både om företagens möjligheter att skapa nya arbetstillfällen
            i Sverige och att vi ska ha en arbetsmarknad som är flexibel?
            Inser inte den borgerliga majoriteten att Sverige behöver bättre
            villkor för forskningsintensiva företag?
          </note>
          <note>
            Helena Rivière säger att det inte går enligt EU-kommissionen,
            att man hellre skulle se en sänkning av momsen. Varför då inte
            utreda frågan? Varför inte se över hur man skulle kunna underlätta
            för forskningsintensiva företag i Sverige? EU-kommissionen kan
            väl ändå inte sätta sig emot att vi faktiskt utreder frågan. Det
            är vad Miljöpartiet har krävt i sin motion som ni tyvärr avstyrker.
          </note>
          <note type="speaker">
            Anf. 113 HELENA RIVIÈRE (m) replik:
          </note>
          <note>
            Fru talman! Om Gunvor G Ericson är ängslig för att det finns
            någon bristande jämställdhet när det gäller nystartsjobben tror
            jag att Gunvor G Ericson kan känna sig lugn. Från och med i år
            omfattas även offentliga arbetsgivare av reglerna för nystartsjobb.
            Inom den offentliga sektorn finns de flesta kvinnorna, så det
            kommer säkert att jämna ut sig könsmässigt.
          </note>
          <note>
            Angående bättre villkor för forskningsföretagen är det som jag
            sade. EU-kommissionen sätter sig emot detta. Även om vi hade fått
            igenom förslaget, även om EU-kommissionen hade låtit det passera,
            skulle det i alla fall bara ha gällt i tre år, för förbehållet
            var att det bara skulle gälla i tre år, och det vore vi inte mycket
            hjälpta av.
          </note>
          <note type="speaker">
            Anf. 114 GUNVOR G ERICSON (mp) replik:
          </note>
          <note>
            Fru talman! Förslaget om nedsatta arbetsgivaravgifter för små
            och forskningsintensiva företag handlar om ungefär 200400 miljoner
            kronor. Det är inte jättestora pengar. Om man har viljan kan viljan
            förflytta berg. Politik är att vilja och att åtminstone undersöka
            möjligheterna. Om det nu inte går att göra precis som vi hade
            sagt så kanske man åtminstone skulle kunna hitta andra vägar.
          </note>
          <note>
            Jag tror ändå att både vi i oppositionen och ni i majoriteten
            är intresserade av att forskningsinnovationer ska kunna stanna
            i Sverige. För det företag som tillverkar solceller handlar det
            om 600 nya jobb på fabriken i Tyskland. Det hade väl varit trevligt
            om det hade kunnat etableras i Sverige i stället. Frågan är vad
            ni har för vilja.
          </note>
          <note>
            På den andra frågan, om jämställdhetsaspekten, svarar Helena
            Rivière att jag kan vara lugn, för från i år kommer det att bli
            jobb i den offentliga sektorn. Ja, det är möjligt att det ger
            fler jobb riktade till kvinnor, men det konserverar också en arbetsmarknad
            och en syn som är ganska typisk för er i majoriteten. Kvinnorna
            ska hålla sig i den offentliga sektorn, och i den privata sektorn
            kan männen vara. Jag delar inte den uppfattningen. Jag anser att
            vi måste hitta stimulanser som gör att kvinnor och män kan jobba
            på lika villkor inom hela arbetsmarknaden.
          </note>
          <note type="speaker">
            Anf. 115 HELENA RIVIÈRE (m) replik:
          </note>
          <note>
            Fru talman! Kvinnorna ska hålla sig i den offentliga sektorn.
            Herregud! Vem har sagt att alliansen tycker att kvinnor ska hålla
            sig till den offentliga sektorn? Det kommer många lustiga påståenden
            här som absolut inte har någonting med verkligheten att göra.
          </note>
          <note>
            Viljan förflyttar berg, säger Gunvor G Ericson. Ja, jag håller
            verkligen med. Det är därför vi anstränger oss så mycket för att
            reformera sjukförsäkringen, som vi inte talar om nu, eftersom
            det nu gäller sänkta arbetsgivaravgifter. Men om reglerna förbjuder
            detta för närvarande får vi väl avvakta och se vad det kommer
            fram för andra möjligheter. Det är så regeringen arbetar hela
            tiden. Den prövar olika vägar och tar de förslag som faller bäst
            ut.
          </note>
          <note type="speaker">
            Anf. 116 VERONICA PALM (s) replik:
          </note>
          <note>
            Fru talman! Jag vill bara förtydliga en sak. Det kanske blir
            fånigt, men man kan välja olika vägar: att allting blir lön och
            man tecknar privata försäkringar, att allting blir lön och man
            tecknar kollektiva försäkringar eller att man avstår delar av
            löneutrymmet för att ha gemensamma försäkringar som vi av både
            rationella och solidariska skäl handhar gemensamt. Den sista är
            den modell som vi har valt i Sverige. Jag kan förstå att det kan
            vara svårt för Helena Rivière att kalla det för avstått löneutrymme,
            men det är ett avstått löneutrymme. Det är inte arbetsgivarnas
            pengar, utan löntagarnas pengar.
          </note>
          <note>
            När det gäller stöd till människor för att komma in i eller tillbaka
            till arbetslivet är det klart att jag inte säger att det alltid
            är fel att använda arbetsgivaravgiften som en mekanism. Det behövs
            ett aktivt stöd och en aktiv arbetsmarknadspolitik. Det kanske
            inte är den nuvarande regeringens främsta gren, men det behövs
            en aktiv arbetsmarknadspolitik. Det behövs också en liten påse
            pengar för att vissa människor som har det extra tufft att komma
            in och står extra långt från arbetsmarknaden ska få en push in.
          </note>
          <note>
            Den stora sänkning av arbetsgivaravgifter den här regeringen
            har gjort är borttagandet av skatt för dem som utnyttjar hushållsnära
            tjänster i sitt eget hem. Det är ju en fullständig bak- och framlängespolitik!
            Man säger att man vill värna dem som står längst från arbetsmarknaden
            och bedriva en aktiv arbetsmarknadspolitik och ger sedan pengar,
            av våra gemensamma pengar, till människor som ändå har råd att
            få det städat hemma. Det är för mig helt obegripligt.
          </note>
          <note>
            Jag kan förstå det om man vill driva en klassisk klasspolitik
            och ge mer pengar till dem som har och inte behöver. Men om man
            ska göra det som man säger att man vill och motverka arbetslöshet
            och använder skattepengarna så, då är det fel. Hur motiverar Helena
            Rivière det?
          </note>
          <note type="speaker">
            Anf. 117 HELENA RIVIÈRE (m) replik:
          </note>
          <note>
            Fru talman! Jag hälsar Veronica Palm välkommen i debatten. Veronica
            Palm sade i sitt anförande att hon ser fram emot debatten om socialavgifter.
            Men vi är ju där nu! Det behöver du inte se fram emot.
          </note>
          <note>
            Veronica Palm var ängslig för att regeringen karvade i arbetsgivaravgifterna.
            Finns det något egenvärde i att ha höga sociala avgifter?
          </note>
          <note>
            Vad beträffar det avstådda löneutrymmet vidhåller jag att det
            i avtalsförsäkringarna är arbetsmarknadens parter, det vill säga
            både arbetstagarna och arbetsgivarna, som avstår löneutrymme för
            att lägga det i kompletterande försäkringar. Men jag vidhåller
            att regeringen beslutar om vilka avgifter som ska tas ut i socialavgiftslagen,
            som fastslår nivån på arbetsgivaravgifter och egenavgifter. Det
            är ingenting som parterna har beslutsrätt om.
          </note>
          <note type="speaker">
            Anf. 118 VERONICA PALM (s) replik:
          </note>
          <note>
            Fru talman! Jag har två noteringar. Det är uppenbart att avskaffandet
            av arbetsgivaravgiften när det gäller hushållsnära tjänster inte
            var någon succé, om det nu handlar om att skapa fler jobb eller
            att på något sätt stimulera denna sektor, som jag tycker är bra.
            Det är jättebra att den privata tjänstesektorn växer. Men att
            använda mina och dina och alla andras pengar till att subventionera
            vissa som redan i dag har råd är inte någon bra politik, om inte
            syftet är att ge mer till dem som redan har. Jag noterar också
            att Helena Rivière valde att inte svara på det.
          </note>
          <note>
            Däremot noterar jag med glädje och jag hoppas att kammaren förstod
            Helena Rivières anförande på samma sätt som jag att du, även om
            du inte använde ordet, yrkade bifall till den socialdemokratiska
            reservationen, som lyder: Regeringen måste därför så snart som
            möjligt återkomma till riksdagen med förslag som undanröjer detta
            problem. Det var ju precis det du sade. Jag noterar detta med
            glädje och ser fram emot att slippa den voteringen i eftermiddag.
          </note>
          <note type="speaker">
            Anf. 119 HELENA RIVIÈRE (m) replik:
          </note>
          <note>
            Fru talman! Förlåt, slippa vadå i eftermiddag?
          </note>
          <note type="speaker">
            (VERONICA PALM (s):
          </note>
          <u who="unknown" xml:id="i-ce269f1235072066-1">
            <seg>
              Du använde samma formulering i ditt anförande som vi använde
              i vår reservation, och då faller vår reservation om du yrkar bifall
              till den.)
            </seg>
          </u>
          <note>
            Fru talman! Jag har inte formuleringarna i era reservationer
            i huvudet. Men självklart: Den här motionen har lagts fram tidigare,
            och riksdagen har behandlat den och sagt att riksdagen uppfattar
            det så att regeringen är medveten om problemet. Jag upprepar samma
            svar. Regeringen är medveten om problemet.
          </note>
          <note>
            Hushållsnära tjänster riktar sig ju direkt till köparen av tjänsten.
            Därför har EU-kommissionen inget att invända mot de tjänsterna.
            Vad de än innebär lyfter de upp de tidigare svarta jobben och
            gör dem vita. Det är som sagt ett område inom tjänstesektorn som
            kommer att växa och som säkert har vuxit mycket mer än vi vet,
            eftersom man gör avdrag på skatten och det ännu inte är redovisat
            hur många det gäller.
          </note>
          <note type="speaker">
            Anf. 120 SOLVEIG ZANDER (c):
          </note>
          <note>
            Fru talman! Jag ska börja med att hälsa Veronica Palm välkommen
            till utskottet och till debatterna. Jag ser också fram emot att
            få debattera med Veronica Palm, inte bara i den här frågan utan
            också i de kommande.
          </note>
          <note>
            Men, fru talman, debatten handlar om det aktuella betänkandet.
            Det är faktiskt ganska intressant att läsa innehållet i motionerna.
            De berör sänkningar av arbetsgivarens avgifter i syfte att stimulera
            olika verksamheter, ideella sektorn, Norrlands inland, vissa branscher
            i tjänstesektorn och att man vill ha fler företag inom forskningsbranscher.
            Det är intressant i det här sammanhanget att motionärerna via
            företagens avgifter vill styra arbetsmarknaden. Det är faktiskt
            det som det handlar om. Från alliansens sida måste vi säga att
            det är precis det vi har gjort under det ett och ett halvt år
            som vi har regerat Sverige.
          </note>
          <note>
            Regeringens verktyg att sänka arbetsgivarens avgifter har lett
            till en oerhört positiv utveckling 165 000 personer har fått jobb
            och kommit tillbaka från ett utanförskap. Det var just att komma
            från utanförskap till att vara delaktig som vi gick ut och lovade
            i valrörelsen.
          </note>
          <note>
            I och för sig ska jag säga, precis som jag sade i den tidigare
            debatten, att det finns mycket mer att göra. Det är ju betydligt
            fler personer än 165 000 som fortfarande står utanför arbetsmarknaden.
            Men för att översätta till någonting som är verkligt för oss innebär
            trots allt det ett och ett halvt året att fler människor än hela
            Linköping har kommit i jobb. Det är inte att förakta.
          </note>
          <note>
            Benämningar som Helena Rivière tog upp var nystartsjobb, borttagande
            av arbetsgivaravgifter för ålderspensionärer och nyfriskjobb.
            De är välkända i dag. Jag tycker att det är tråkigt att Kalle
            Larsson inte är kvar i kammaren. Då hade jag frågat honom varför
            han trodde att man sänkte arbetsgivaravgiften för ungdomar. Jag
            tror att han är den enda personen som inte förstår det eftersom
            han ställde den frågan. Men han är ju inte här så vi kan inte
            ta den diskussionen.
          </note>
          <note>
            Oppositionen visar med sina motioner att de faktiskt är inne
            på samma linje som vi i alliansen när de ser på problemen. Men
            grejen är att man inte kan införa avgiftssänkningar på en massa
            olika områden. Det blir för plottrigt. Det blir för krångligt
            för företagarna, och det försvårar deras administration. Något
            som företagarna hela tiden ber oss om är att få enklare administration.
            Då ska vi inte krångla till det ännu mer för dem. Färre regler
            är precis vad de vill ha. Det är därför som vi föreslår att man
            ska avslå motionerna från oppositionen.
          </note>
          <note>
            Jag vill i det här sammanhanget säga att vi från Centerns sida
            förespråkar sänkningar av arbetsgivaravgifter. Vi tycker att det
            är ett väldigt bra sätt att stimulera till nya jobb. Det gynnar
            företag som vill starta och växa. Det är ett bra sätt. Vi förespråkar
            detta framför en sänkning av inkomstskatten.
          </note>
          <note>
            Vad gäller förslag om att förändra den forskningsintensiva branschen
            som Miljöpartiet har föreslagit har Lars Leijonborg vid otaliga
            tillfällen förvarnat om att det kommer en komplett forskningsproposition,
            en helhetslösning på hur man ska behandla både forskningen och
            vad jag förstår de forskningsintensiva branscherna. Det är ett
            mycket omfattande förslag som kommer på riksdagens bord. Jag kan
            i dagsläget inte säga när, men man jobbar med detta för fullt.
            Det har Lars Leijonborg sagt vid otaliga tillfällen.
          </note>
          <note>
            Vad gäller motionen om Norrlands inland och åtgärder för att
            få fler jobb där ligger det givetvis en centerpartist varmt om
            hjärtat, eftersom det är centerpartister som har skrivit den motionen.
            Men, som sagt, det är också att plottra till det. Eftersom vi
            avstyrker andra motioner av den anledningen är det givetvis i
            enlighet med detta som vi också avstyrker den motionen. Men vi
            kommer naturligtvis att jobba vidare med det förslaget.
          </note>
          <note>
            Med detta, fru talman, yrkar jag bifall till förslagen i betänkandet
            och avslag på samtliga motioner.
          </note>
          <note type="speaker">
            Anf. 121 ULF NILSSON (fp):
          </note>
          <note>
            Fru talman! Dagens betänkande har tillkommit därför att vi behandlar
            några motioner som har kommit in. Det handlar egentligen inte
            om några socialförsäkringssystem som helhet. Men vi kommer av
            naturliga skäl in på dem.
          </note>
          <note>
            Jag kan konstatera att det för ett och ett halvt år sedan var
            väldigt många människor i utanförskap i Sverige. Många var arbetslösa,
            många var långtidssjukskrivna och många var i olika typer av åtgärdsprogram.
            Det har skett en fantastisk scenförändring. Antalet nya jobb har
            ökat på ett sätt som inte går att hitta på många år i modern historia.
            Enligt beräkningar, som kan variera, av bland annat Konjunkturinstitutet
            beror jobbökningen i varje fall inte enbart på den goda konjunkturen,
            utan mellan 30 och 50 procent anses bero på politiska åtgärder,
            regeringens åtgärder. Jag är övertygad om att allianspolitiken
            är på rätt väg för att få fler människor att gå från bidrag till
            egenförsörjning.
          </note>
          <note>
            Många av de åtgärder som har varit jobbstimulerande har rört
            just socialförsäkringarna men även skatterna. Redan Bertil Ohlin
            sade på 30-talet att det ska löna sig att arbeta. Vi kan konstatera
            att med jobbavdraget får flertalet heltidsarbetande över 1 000
            kronor lägre skatt i månaden. De som tycker att hög skatt har
            ett egenvärde behöver ändå inte bekymra sig därför att Sverige
            fortfarande ligger tvåa i världen när det gäller skattetryck,
            även om vi har passerats av Danmark det senaste året.
          </note>
          <note>
            Vi kan också konstatera att under detta ett och ett halvt år
            har löneskillnaderna minskat eftersom fler får arbete. Det är
            det bästa sättet att jämna ut löneskillnaderna. Även om många
            kan tycka att pensionerna är för låga steg de mer i år än de har
            gjort sedan de nya beräkningsmodellerna infördes för ca 15 år
            sedan. Det berodde också på att lönerna ökar.
          </note>
          <note>
            En viktig del i jobbpolitiken har varit just att stimulera jobben
            genom sänkningar av arbetsgivaravgifterna som flera har påpekat
            redan. Det handlar om nystartsjobb för arbetslösa, så kallade
            nyfriskjobb för långtidssjuka, instegsjobb för invandrare, sänkta
            arbetsgivaravgifter för ungdomar med mera. Det finns också statistik
            som börjar visa att proportionellt fler invandrare och fler ungdomar
            glädjande nog har fått jobb de senaste månaderna.
          </note>
          <note>
            Även hushållsnära tjänster, som berördes här, verkar leda till
            ett kraftigt ökat arbetsutbud. Samtidigt underlättar det vardagen
            för många dubbelarbetande föräldrar.
          </note>
          <note>
            Jag vill kommentera reservationerna något. Veronica Palm tog
            upp Socialdemokraternas reservation om egenföretagare som inte
            kan beskattas i Sverige eftersom de inte är svenska medborgare
            men ändå får del av socialförsäkringssystemet. Det är ett problem
            som det har pekats på flera gånger, bland annat första gången
            utskottet uttalade att något borde göras åt problemet. Det var
            i ett betänkande från 2004/05 man uttalade att man såg fram emot
            att regeringen gjorde något åt det. Sedan alliansen tog över 2006
            har utskottet igen uttalat att det är angeläget. Det är väl ingenting
            som någon kan förneka är angeläget, men gissningsvis hänger det
            samman med många svåra frågor om att harmonisera socialförsäkringssystem
            över gränserna.
          </note>
          <note>
            Jag bor själv i Skåne, och jag vet vilken oerhört svåröverblickbar
            soppa det är att klara ut för en människa som till exempel jobbar
            delvis på danska sidan och delvis på svenska sidan hur det är
            med pensionsrätt, semesterrätt och så vidare. Det är mycket som
            behöver gås igenom. Det är väl bara att instämma med Socialdemokraterna
            att det vore bra om vi fick ordning på detta. Men det är nog inte
            så enkelt att göra detta i ett fall. Det måste tas ett helhetsgrepp
            naturligtvis i diskussion med andra EU-länder.
          </note>
          <note>
            Vänsterpartiet föreslår högre arbetsgivaravgifter för visstidsanställda,
            vilket naturligtvis skulle innebära en risk för att det blir svårt
            för många människor att få in en första fot på arbetsmarknaden
            eftersom det blir dyrare att provanställa och visstidsanställa.
            Risken är att det leder till färre jobb.
          </note>
          <note>
            Jag tänkte kommentera en motion som jag tycker är intressant
            och som Solveig Zander tog upp. Det är Miljöpartiets motion om
            lägre arbetsgivaravgifter för små forskningsföretag. Precis som
            Solveig Zander sade är det en fråga som regeringen i allra högsta
            grad arbetar med. Vi vet inte om det kommer att bli arbetsgivaravgifter,
            men man har klart uttalat att man har på dagordningen att pröva
            olika typer av skattelättnader för forskningsföretag. Det gäller
            alltifrån skattelättnader för investeringar i forskning till möjlig
            avdragsrätt för donationer till forskning. Det är en viktig fråga.
            Jag delar uppfattningen att vi borde stimulera kommersialisering
            av forskning. Jag vill hävda att man arbetar med frågan, precis
            som Solveig Zander sade.
          </note>
          <note>
            Fru talman! Vi återkommer säkert till en större, längre och bredare
            ideologisk diskussion om socialavgifter och arbetsgivaravgifter.
            Jag nöjer mig med att yrka bifall till förslaget i betänkandet.
          </note>
          <note type="speaker">
            Anf. 122 LARS GUSTAFSSON (kd):
          </note>
          <note>
            Fru talman! Jag hälsar också Veronica Palm välkommen, men jag
            lovar inte att jag ska vara mot allt du säger.
          </note>
          <note>
            Nu talar vi om socialförsäkringsutskottets ärende. Jag noterar
            att vi i denna debatt har varit inne på skatteutskottets, arbetsmarknadsutskottets
            och till och med kulturutskottets områden. Den sista tråden fick
            jag från Miljöpartiet som började tala om alliansens förslag till
            arbetsgivaravgifter kopplade till dans. För egen del är jag inte
            riktigt för detta eftersom det alltid brukar vara männen som för,
            och det blir i så fall de som får de stora vinsterna. Jag tror
            inte att jag kommer att stödja det förslaget.
          </note>
          <note>
            Det talades tidigare om att dela stora överskott. Det skulle
            vara förödande om konjunkturtrenden vänder nedåt och även underskotten
            ska delas. Det är bättre att ha en nivå utan fixerade procentsatser
            där det går att justera efterhand efter hur läget är i ekonomin.
          </note>
          <note>
            De uttag som görs av skatter och avgifter ska givetvis i första
            hand fylla sin funktion. På vissa områden är det alltid en balansgång
            mot sysselsättningen. Sverige har ett ganska högt skattetryck
            totalt sett, vilket gör att kostnadsläget kan bli för högt. Det
            tror jag alla inser. Alla partier har samma ingång. De differentierar
            eftersom de vet att vissa branscher behöver stöd. Det är så för
            oss alla. Där finns en viss justeringsmån.
          </note>
          <note>
            Jag vill ta upp frågan om nystartsjobben. Det som gläder mig
            mycket med satsningen på nystartsjobb är att 16 procent av dem
            har tillfallit funktionshindrade. De har då fått in en fot på
            arbetsmarknaden som ger en grund till fortsatt arbete och konkurrens.
          </note>
          <note>
            Jag yrkar därmed bifall till förslaget i betänkandet och avslag
            på motionerna.
          </note>
          <note>
            Överläggningen var härmed avslutad.
          </note>
          <note>
            7 § Plan- och byggfrågor
          </note>
          <note>
            Föredrogs
          </note>
          <note type="speaker">
            Anf. 123 JOHAN LÖFSTRAND (s):
          </note>
          <note>
            Fru talman! Vi ska i dag debattera plan- och byggfrågor. Oppositionen
            tycker att det är oerhört viktiga frågor som regeringen borde
            prioritera ytterligare. Men den här frågan, precis som många andra,
            är en fråga där regeringen inte har lyckats komma fram till något
            speciellt utan den har dragits i långbänk. Vi kommer nog under
            debatten i dag att få höra att det inte är så utan att det faktiskt
            finns förslag och att det kommer att läggas fram förslag.
          </note>
          <note>
            För att göra en lång historia kort tänkte jag ge en kort resumé
            av vår bild av vad som faktiskt har hänt.
          </note>
          <note>
            Den socialdemokratiska regeringen tillsatte 2002 den parlamentariskt
            sammansatta PBL-kommittén. Kommitténs betänkande Får jag lov?
            Om planering och byggande lades fram hösten 2005. Remissbehandlingen
            avslutades i februari 2006. Socialdemokraterna, och jag tror att
            jag även kan tala för övriga oppositionen, tillstyrker många av
            de förslag som finns i kommitténs betänkande. Vi hade för länge
            sedan velat se många av förslagen implementerade i lagstiftning.
            Men så har inte skett, och det har nu gått mer än två år.
          </note>
          <note>
            Jag vill lyfta upp fyra reservationer som de fyra borgerliga
            partierna lade fram våren 2006. Dessa fyra reservationer lades
            fram en vecka innan remissbehandlingen av betänkandet var avslutad.
            I samtliga dessa borgerliga reservationer går det att läsa att
            man är kritisk mot att den socialdemokratiska regeringen inte
            har lagt fram en proposition inte har lagt fram ett förslag om
            en helhetslösning för plan- och bygglagstiftningen. Denna reservation
            lades fram innan remisstiden hade löpt ut. I reservationen går
            det att läsa att det är nu dags att gå från ord till handling.
            Detta gjordes innan remisstiden hade löpt ut.
          </note>
          <note>
            Det har nu gått mer än två år sedan remisstiden löpte ut, och
            regeringen har haft mer än två år på sig att jobba med frågorna.
            Största delen av tiden har det varit en borgerlig regering som
            har haft möjlighet att lyfta fram frågorna och ta ställning.
          </note>
          <note>
            Om de borgerliga riksdagsledamöterna 2006 var så oerhört kritiska
            till den socialdemokratiska regeringens arbete, skulle man nu
            tro att de borgerliga ledamöterna i utskottet än en gång skulle
            vara kritiska till att regeringen under två års tid inte har gjort
            någonting för att skapa en sammanhållen plan- och bygglagstiftning.
            Men så är inte fallet. Det anses vara alldeles för komplext och
            svårt, och de borgerliga är kanske inte helt överens. Men det
            sista kanske de inte säger i det offentliga rummet.
          </note>
          <note>
            Debatten i dag kommer i mångt och mycket att handla om att den
            tidigare borgerliga minoriteten har drivit på frågan och gång
            på gång sagt att förslag ska läggas fram.
          </note>
          <note>
            Den dåvarande socialdemokratiska regeringen sade: Vi jobbar med
            frågan. Vi kommer att lägga fram ett sammanhållet paket med en
            ny plan- och bygglagstiftning. Men sedan den borgerliga regeringen
            fick ta över makten har det inte hänt någonting.
          </note>
          <note>
            Mina borgerliga ledamöter kommer att säga: Det där är inte sant.
            Under vår tid vid makten har det skrivits två propositioner.
          </note>
          <note>
            Det är helt sant. Det har skrivits två propositioner under de
            två år som borgerligheten har haft regeringsmakten. Den första
            propositionen innehåller inga konkreta förslag över huvud taget.
            Det enda man säger är att man begär av riksdagen att godkänna
            det inriktningsbeslut som man vill ha för en ny instansordning
            för prövning av ärenden enligt PBL.
          </note>
          <note>
            Varför måste man ha ett sådant inriktningsbeslut? Är inte de
            borgerliga partierna redan eniga om hur man vill att det här ska
            se ut i framtiden? Borde man inte ägna mer tid åt att försöka
            få fram ett samlat PBL-förfarande i stället för att bråka inbördes?
            Det verkar vara det man ägnar sig åt.
          </note>
          <note>
            Den andra propositionen som borgerligheten har lyckats plocka
            fram under de två år som man har jobbat med frågan har rört ett
            antal visserligen konkreta förslag, men inga förslag som på något
            sätt kan leda till att vi får en fullgod plan- och bygglagstiftning.
            Det är några små justeringar i kanten som i stort sett kunde ha
            gjorts i samma stund som PBL-kommittén lade fram sitt förslag.
          </note>
          <note>
            Det återstår att fråga sig: Hur har det kunnat bli så här? Hur
            har vi kunnat sitta vid makten i två år utan att det har hänt
            något? Det enda som har hänt har varit några små förslag som i
            stort sett inte har lett till någonting.
          </note>
          <note>
            Man kan ta upp den borgerliga reservation som finns att läsa
            i riksdagens arkiv och hålla med om all den kritik som borgerligheten
            lade fram för två år sedan en vecka innan remisstiden hade gått
            ut. Den kritik som de borgerliga ledamöterna i bostadsutskottet
            lade fram då kan jag fullt och fast ställa mig bakom i dag.
          </note>
          <note>
            Min fråga till de borgerliga ledamöterna här i kammaren är: Hur
            kan det vara så att det nu har gått två år sedan kommittén lade
            fram sitt förslag? Då var de borgerliga ledamöterna väldigt irriterade
            över att den socialdemokratiska regeringen inte hade kommit med
            några konkreta förslag. Det är vad dagens debatt kommer att handla
            om.
          </note>
          <note type="speaker">
            Anf. 124 EGON FRID (v):
          </note>
          <note>
            Fru talman! Det finns ett stort behov av att reformera och demokratisera
            formerna för den fysiska planeringen i kommunerna. PBL-kommittén
            presenterade överväganden och förslag som delvis har denna inriktning.
            Jag håller med Johan om att det är angeläget att regeringen snarast
            lägger fram en proposition som utgår från det föreliggande utredningsmaterialet.
          </note>
          <note>
            I ett antal frågor ledde emellertid utredningen inte fram till
            förslag om tillfredsställande lösningar. I motioner från Vänsterpartiet
            finns förslag om de mest angelägna kompletteringarna i förhållande
            till vad PBL-kommittén har förordat. Jag redovisar här kortfattat
            innebörden i dessa yrkanden under de rubriker som utskottet har
            valt för sin redovisning av motionsförslagen.
          </note>
          <note>
            Fru talman! Inledningsvis vill jag yrka bifall till reservation
            2, men står naturligtvis bakom Vänsterpartiets reservationer 4
            och 7.
          </note>
          <note>
            Jämställdhetsfrågor i planeringen är en viktig del. Samhällsplaneringen
            förväntas vara till lika stor nytta för alla, för såväl kvinnor
            och män som ungdomar och barn, men så är inte fallet i dag. Den
            fysiska planeringen och markanvändningen har betydelse även i
            samhällsplaneringen och borde svara mot allas behov utan att som
            nu bli synonym med män.
          </note>
          <note>
            Behovet av att utgå från könsperspektivet i samhällsplaneringen
            har flera orsaker. Kvinnor och män rör sig olika i det fysiska
            rummet. Något förenklat kan man säga att mäns vardagliga rörelsemönster
            är hemmetarbetethemmet. Kvinnors rörelsemönster ser vanligtvis
            ut på ett annat sätt, nämligen hemmetförskolanarbetetförskolanaffärenhemmet.
            Till det kan läggas att män i större utsträckning än kvinnor färdas
            med bil, medan kvinnor i större utsträckning använder sig av cykel
            eller kollektivtrafik. Kvinnors och mäns rörelser och behov skapar
            olika erfarenheter och ger också olika perspektiv på vad som är
            viktigt att åtgärda inom samhällsplaneringen.
          </note>
          <note>
            Mot denna bakgrund föreslår Vänsterpartiet i sin partimotion
            C206 ett antal åtgärder som bör vidtas i plan- och bygglagstiftningen
            och i andra sammanhang i syfte att uppnå en mer jämställd fysisk
            planering.
          </note>
          <note>
            Portalparagrafen i plan- och bygglagen bör kompletteras så att
            jämställdhetsaspekterna lyfts fram. Krav bör införas på att jämställdhetskonsekvensbeskrivningar
            upprättas i samband med arbetet med översiktsplaner och detaljplaner.
            Krav bör ställas på att könsuppdelad statistik ska finnas som
            underlag i samband med framtagande av fysiska planer. Regeringen
            bör ge Boverket i uppdrag att undersöka möjligheten att starta
            ett pilotprojekt i ett tiotal kommuner rörande jämställdhet och
            fysisk planering.
          </note>
          <note>
            En viktig del som påverkar vilket samhälle vi bygger är planeringen
            för handelsetableringar.
          </note>
          <note>
            Under en följd av år har antalet stormarknader och externa köpcentrum
            ökat kraftigt. Det tycks inte finnas någon gräns för de stora
            handelskedjornas expansionsbehov. Utbyggnaden sker vanligen utan
            att tillräckliga analyser har genomförts av vilka följder som
            denna expansion för med sig. Det är emellertid uppenbart att etableringen
            av externa köpcentrum får negativa konsekvenser i en rad olika
            avseenden. Det gäller bland annat frågor om miljö och energi,
            jämställdhet samt tillgången till handel i tätortscentrum och
            bostadsområden.
          </note>
          <note>
            Handelsetableringarna i externa lägen förutsätter vanligen biltransporter,
            med de negativa miljökonsekvenser som det för med sig. De leder
            dessutom ofta till att handeln i andra delar av kommunen, det
            vill säga i kommuncentrum, bostadsområden och på landsbygden,
            utarmas. Denna utveckling är allvarlig särskilt sett i ett jämställdhetsperspektiv.
            Det är de billösa i samhället som drabbas. I dag är 70 procent
            av bilförarna män, och bland de äldre är fördelningen ännu skevare,
            liksom bland låginkomsttagare.
          </note>
          <note>
            Jag anser att lagstiftningen i dag är otillräcklig för att garantera
            att tillräckliga sociala hänsyn tas vid etableringen av externa
            köpcentrum och därför bör skärpas. PBL-kommittén presenterade
            emellertid inte några tillfredsställande förslag i denna fråga.
            I avvaktan på att ett sådant förslag kan tas fram i det fortsatta
            beredningsarbetet bör därför den vidare utbyggnaden av dagligvaruhandeln
            i externa lägen stoppas genom ett moratorium. Tänk så många byggnadsarbetare
            som skulle bli tillgängliga för att bygga hyresrätter i stället!
          </note>
          <note>
            Bullerfrågor i planeringen är en annan viktig fråga. De riktlinjer
            för en acceptabel ljudnivå som har utformats i syfte att uppnå
            en bättre ljudmiljö i våra bostäder har under senare år orsakat
            en osäkerhet om möjligheterna att bygga bostäder i städernas och
            tätorternas centrala delar.
          </note>
          <note>
            Vänsterpartiet anser att det är självklart att hälsoriskerna
            med buller i bostadsmiljöerna måste tas på allvar. Bostadsmiljöer
            som är hälsovådliga i olika avseenden bör givetvis inte komma
            till stånd. De angivna riktvärdena för ljudnivå inomhus, bakom
            stängda fönster, finns det all anledning att hävda. En samordning
            mellan PBL och miljöbalken måste således ske vad gäller prövningen
            av planer avseende buller.
          </note>
          <note>
            En grundläggande utgångspunkt vid all fysisk planering och vid
            samhällsbyggande är att en hållbar utveckling ska främjas, liksom
            att en god och hälsosam livsmiljö ska tillförsäkras. Långsiktig
            hållbarhet innefattar emellertid såväl ekologisk och ekonomisk
            som social och kulturell hållbarhet. Det är denna sammansatta
            helhetsbild som bör prägla bedömningen av en plan. Detta bör även
            gälla i samband med förtätningar och kompletteringar av bebyggelsen
            i städernas centrala och därmed mer miljöutsatta delar. Sådana
            förtätningar medför flera miljöfördelar som ett minskat bilberoende
            och ett bättre utnyttjande av befintlig infrastruktur.
          </note>
          <note>
            Ett annat viktigt perspektiv i planeringen är barnperspektivet.
            Vem för flickors och pojkars talan i arbetet med översiktsplaner
            och detaljplaner? I FN:s barnkonvention slås fast att barnets
            bästa alltid ska komma i första rummet och att barnet har rätt
            att uttrycka sin mening i alla frågor som berör det.
          </note>
          <note>
            I Norge har man ställt tydliga krav på kommunerna när det gäller
            barn och planering. Varje kommun ska kunna ha en ansvarig tjänsteman
            som tillvaratar barnets intressen. Det är också nödvändigt att
            man i samhällsbyggandet låter barn och ungdomar själva vara med
            och påverka sin livssituation utifrån sitt tänkande och sina erfarenheter.
            Regeringen bör därför även lämna förslag till nationella riktlinjer
            för barns deltagande och rättigheter i samhällsbyggandet.
          </note>
          <note>
            Ytterligare en viktig fråga som har med samhällsplanering att
            göra gäller boendeplaneringsprogrammen. Jag anser att det ska
            vara obligatoriskt för kommunerna att upprätta boendeplaneringsprogram
            i syfte att garantera en hög kvalitet i bostäder och boendemiljöer.
            De ska behandla såväl handlingsplaner för nyproduktion och ombyggnad
            som förändringar i service, infrastruktur och omgivande miljö.
          </note>
          <note>
            En annan fråga som är viktig här handlar om tillgängligheten
            i boendet för bland andra äldre. Flera av motionerna som tas upp
            i betänkandet berör detta. Vänsterpartiet har frågan om tillgänglighet
            inbyggd i våra krav och yrkanden på ett boendeplaneringsprogram.
          </note>
          <note>
            Kraven på kvalitet i boendemiljön ska utvecklas till att omfatta
            energi- och miljökrav, trygghet och säkerhet, ett feministiskt
            perspektiv samt social och ekologisk hållbarhet.
          </note>
          <note>
            I motion C263 utvecklas Vänsterpartiets syn på hur boendeplaneringsprogrammen
            ska kunna bidra till en mer demokratisk planeringsprocess och
            vilka centrala frågor som särskilt bör lyftas fram i programmen.
            Några av dessa centrala frågor rör hur man ska kunna uppnå ekologiskt
            hållbara boendemiljöer, utveckla kvaliteten i boendet och dess
            omgivning, tillgodose krav på äldreboende och tillgänglighet,
            uppnå trygghet i boendemiljöerna för alla grupper, bryta segregationen
            samt beakta barn- och jämställdhetsperspektiven i den fysiska
            planeringen.
          </note>
          <note>
            Fru talman! Avslutningsvis vill jag lyfta fram Vänsterpartiets
            motion MJ449 yrkande 19 med förslag om skärpta byggregler avseende
            energihushållning samt efterlevande av regelverk, då detta har
            en avgörande betydelse för energiomställningen och klimatarbetet,
            samt motion Fö213 yrkande 2 som stöd för människor som upplever
            elöverkänslighet och behöver bostadsanpassningsbidrag för att
            elsanera sina bostäder.
          </note>
          <note type="speaker">
            Anf. 125 JAN LINDHOLM (mp):
          </note>
          <note>
            Fru talman! Ärade åhörare och lyssnare! I de flesta betänkandedebatter
            här i kammaren kan man faktiskt ta avstamp i problemet med den
            bristfälliga kapaciteten för järnvägstransporter i Sverige, och
            då särskilt naturligtvis den avgörande delsträckan mellan Falun
            och Borlänge som utgör en överbelastad pulsåder mellan den norra
            delen av landet och dess tunga industrier och porten i väster
            mot exportmarknaderna.
          </note>
          <note>
            I denna debatt om plan- och byggfrågor finns det dubbel anledning
            att ta avstamp i den bristfälliga infrastrukturen för långväga
            godstransporter.
          </note>
          <note>
            Trots att vi besitter goda kunskaper om ekosystem, om biologisk
            mångfald, om klimatproblematiken och om många andra relevanta
            saker när vi planerar och bygger vårt samhälle finns det en väldigt
            tydlig trend: Vi struntar i våra kunskaper.
          </note>
          <note>
            Den hänsyn som vi enligt miljöbalken borde ta i alla delar av
            vårt samhällsbygge står ofta i stark motsättning till de intressen
            som prioriteras i plan- och bygglagen, och det är nästan alltid
            plan- och bygglagens regelverk som avgår med segern. Detta, fru
            talman, är anledningen till att så många av de motioner som finns
            från Miljöpartiet i detta betänkande tar upp just konflikten mellan
            miljöbalken, miljömålen, klimatfrågorna och plan- och bygglagen.
          </note>
          <note>
            Professorn i miljörätt vid Uppsala universitet Staffan Westerlund
            uttrycker problemet mycket träffsäkert i en intervju i Studieförbundet
            Vuxenskolans tidning Impuls när han säger att han vill se en ordning
            som innebär att reglerna i plan- och bygglagen får tillämpas endast
            när de inte går utöver vad miljöbalken tillåter. Staffan Westerlund
            är tydlig i sin uppfattning att plan- och bygglagen som den fungerar
            i dag är direkt kontraproduktiv i förhållande till de övergripande
            samhällsmålen knutna till arbetet med att bromsa klimatförändringarna.
            Plan- och bygglagen stimulerar exempelvis tillväxten av icke hållbara
            transporter genom att till exempel miljöeffekterna av allt fler
            externa stormarknader inte värderas när man planerar. Han är mycket
            kritisk till att vi här i riksdagen fortsätter att tillåta kommunerna
            att faktiskt suboptimera när det är allas vår gemensamma välfärd
            som står på spel.
          </note>
          <note>
            Den kände islänningen och tillika miljöchefen i Landskrona Högni
            Hansson är lika kritisk till hur plan- och bygglagen påverkar
            i dag. Han påpekar till exempel att koldioxidutsläppen tiodubblas
            när vi övergår till att handla på stormarknader i stället för
            i närbutiker.
          </note>
          <note>
            Det räcker inte med att byta bränslen och effektivisera. Vägverkets
            egen miljö- och klimatexpert Olle Hådell påpekar att bränslebyten
            i bästa fall kan åstadkomma 1520 procent av den nödvändiga koldioxidminskningen
            inom transportsektorn. Effektiviseringar kan sedan kanske bidra
            med ytterligare 20 procent. Men resten av minskningen av koldioxidutsläppen
            inom transportsektorn måste åstadkommas med andra metoder. Då
            handlar det om att bygga ett samhälle som inte genererar ett sådant
            omfattande behov av transportarbete.
          </note>
          <note>
            Vi har därför, som jag inledde med att säga, två anledningar
            att ta avstamp i den bristfälliga infrastrukturen för långväga
            godstransporter när vi debatterar detta betänkande. Den ena är
            behovet av att bygga för ett minskat transportbehov, vilket kanske
            är det mest centrala. Den andra är att vi måste ta större hänsyn
            till ett förändrat klimat.
          </note>
          <note>
            Majoriteten väljer, som säkert har sagts tidigare, att avstyrka
            samtliga 66 yrkanden som finns med i detta betänkande med hänvisning
            till pågående arbeten och tidigare beslut. I betänkandet finns
            det sju reservationer varav Miljöpartiet har bidragit med fyra.
            Vi står självklart bakom samtliga våra reservationer, men för
            tids vinnande, som vi brukar säga, yrkar jag bifall endast till
            reservationerna 3 och 6.
          </note>
          <note>
            Det har redan sagts här tidigare i dag att det nu har gått två
            och ett halvt år sedan PBL-kommittén lämnade sitt slutbetänkande,
            och huvuddelen av kommitténs förslag bereds fortfarande i Regeringskansliet.
            Under 2007 tillsatte man två nya utredningar. Och här står vi
            fortfarande med en plan- och bygglag som stimulerar samtliga aktörer
            att gasa på än hårdare mot stupet i form av en okontrollerad temperaturhöjning.
          </note>
          <note>
            Man kan fråga sig varför allt måste gå så långsamt på andra sidan
            om vattnet, alltså i Regeringskansliet. Det tar tid här också
            när det väl kommer hit. Men just nu känns det som att det går
            ännu långsammare på andra sidan hos regeringen. Man har i alla
            fall från majoritetens sida så småningom jag vet inte i vilken
            utsträckning det är på den här sidan eller på den där sidan om
            vattnet kommit till skott, och Klimatberedningen har lämnat ett
            betänkande som heter Svensk klimatpolitik . I avsnitt 14 som handlar
            om transporter och samhällsplanering kan man läsa följande:
          </note>
          <note>
            Plan- och bygglagen/Miljöbalken bör omformas så att det vid varje
            upprättande av en plan, eller revidering av en sådan ska ställas
            krav på att redovisa hur planen bidrar till minskade koldioxidutsläpp
            genom att transportbehov och energianvändning minimeras.
          </note>
          <note>
            Detta står alltså majoriteten bakom i Klimatberedningens betänkande.
            Detta är faktiskt nästan ordagrant vad Miljöpartiet föreslog i
            följdmotionen med anledning av regeringens proposition Ett första
            steg för en enklare plan- och bygglag . Det är alltså bara ett
            halvår sedan detta avslogs här i kammaren, och nu finns det alltså
            med i Klimatberedningens förslag som faktiskt har majoritetens
            stöd.
          </note>
          <note>
            Så där fortsätter det i Klimatberedningens betänkande. Man pekar
            till exempel på behovet av en transportplanering, precis som om
            det vore taget från vår motion, och man beskriver nästan ordagrant
            behovet av en starkare roll för länsstyrelserna för att säkerställa
            en nationell klimatplanering och ett nationellt ansvarstagande
            för inte minst klimatåtgärderna.
          </note>
          <note>
            Om det nu är så att regeringen tycker att Miljöpartiets förslag
            är så kloka och väl genomtänkta är det naturligtvis därför att
            det mesta som vi har fångat upp och drivit som våra förslag är
            utarbetat av våra svenska universitet, av de statliga myndigheterna
            och de statliga verken. Det har alltså funnits med i de mycket
            kritiska remissvar som har kommit från de statliga verken, myndigheterna
            och universiteten på regeringens tidigare propositioner. Om det
            nu är så att regeringen efter något år då har uppfattat att den
            kritik som man har fått har varit ganska väl underbyggd och berättigad
            och börjar baka in den, varför ska det då ta sådan tid? Varför
            kan man inte sluta att dra det i långbänk och komma till skott
            i stället? Det var en bakgrund, fru talman.
          </note>
          <note>
            Nu över till våra reservationer. Först har vi reservation 3.
            Jag vill särskilt påpeka för åhörarna och kanske framför allt
            för dem som kommer att följa voteringen efteråt att även om vi
            från oppositionen har var sin reservation under punkterna 1, 2
            och 3 betyder inte det att vi egentligen har så vitt skilda åsikter
            på de allra flesta punkter. Den här reservationen innehåller tolv
            olika ganska stora paket av frågor. När man gör en sådan stor
            hopbakad grej har partierna behov av att förklara sina särskilda
            motiv till ståndpunkt i frågorna. Det kommer att bli en votering
            som kanske ser ut att representera större skillnader än vad som
            faktiskt är fallet, men så blir det ibland.
          </note>
          <note>
            Vi är samtliga ganska djupt oroade över att regeringen drar förändringen
            av plan- och bygglagen i långbänk. Som jag har försökt förklara
            finns det oerhört stora behov av ett bättre fungerande verktyg
            för planarbetet i vårt land. Jag blev särskilt oroad när regeringen
            i den senaste delreformen av plan- och bygglagen om förenklat
            förfarande bakade in en uppluckring för strandnära bebyggelse
            och särskilt att man då till och med valde att lägga in förbättrad
            konkurrens som ett motiv för ökad strandnära exploatering. Jag
            tycker att det går i precis motsatt riktning mot den väg som vi
            borde gå för att klara av att bygga för hållbarhet i ett nytt
            klimat.
          </note>
          <note>
            Sedan vet jag att det finns krafter inom regeringspartierna som
            vill öppna än mer för strandnära bebyggelse, så jag kan förstå
            att det pågår någon sorts uppslitande intern strid i Regeringskansliet
            kring det här. Det är säkert en av förklaringarna till att det
            tar så lång tid att komma till skott med en proposition om en
            samlad ny plan- och bygglag. Men jag hoppas naturligtvis att förnuftet
            till slut ska segra även där på andra sidan och att vi får ett
            förslag, om det nu någon gång kommer något, som bygger på att
            man försöker genomföra någon form av mer klimatanpassad politik.
          </note>
          <note>
            Miljöpartiet har en motion i betänkandet om att man borde våga
            se strategiska klimatinvesteringar som ett riksintresse, och det
            förväntar jag mig att vi snart ska få se förslag på från regeringens
            sida.
          </note>
          <note>
            Det är beklagligt att majoriteten inte vågar säga ja till förslaget
            om att införa ett moratorium för nyetableringar av externa köpcentrum
            i väntan på att regeringen kommer till insikt, vilket man kommer
            att göra, om att utvecklingen mot fler externa köpcentrum inte
            är förenlig med kraven att minska koldioxidutsläppen. Politikerna
            måste någon gång våga bli mer långsiktiga i sitt tänkande än vad
            köpmännen är. Och en regering måste så småningom ändå ta till
            sig fakta. Det blir tio gånger mer koldioxid med stormarknader.
          </note>
          <note>
            Fru talman! Jag kan inte låta bli att notera att majoriteten
            än en gång väljer att strunta i de hundratusentals människor som
            är drabbade av mobiltelefontekniken. Även det här är ett område
            där oberoende forskningsrapporter läggs till oberoende forskningsrapporter
            i en ständigt växande hög med tydlig information och kunskap.
            Men det verkar som om de ekonomiska intressena kontrollerar alla
            regeringar, så sanningen på det här området heter nog bara pengar.
          </note>
          <note>
            Vi bygger inte, fru talman, enbart för morgondagen, utan vi bygger
            infrastruktur som vägar och järnvägar men även bostäder, skolor
            och sjukhus på ett sådant sätt att vi förväntar oss att de ska
            stå länge, kanske mer än hundra år. Hur fattigt skulle det inte
            se ut i våra städer om man tog bort alla byggnader som är äldre
            än hundra år? Hur tomt skulle det inte bli till och med på landsbygden
            om alla byggnader äldre än hundra år inte fanns?
          </note>
          <note>
            De flesta av oss fäster stor vikt vid vår historia och kulturarvet
            och att vi får ha kvar konkreta byggnadsverk som bevis och stöd
            för våra minnen och vår kunskap om vår historia. Det kan man kanske
            tydligast av allt se på att vi är beredda att lägga ned så mycket
            både tid och pengar på att även i liten skala spara bystugor,
            skolor, lador, broar och andra byggnadsverk. Men framtidens klimat
            kommer att ställa mycket större krav på det som vi bygger och
            även på det som vi vill bevara. Även med det kommer det att bli
            större problem.
          </note>
          <note>
            Bara det faktum att vi har ändrat vårt sätt att leva ställer
            nya krav på byggnaders kvalitet. Det finns forskare som har konstaterat
            att många av oss i Sverige i dag spenderar så mycket som 90 procent
            av dygnet i inomhusmiljö. Vi kanske är några av dem som är fångade
            90 procent av dygnet i inomhusmiljö. Denna livsstil ställer naturligtvis
            helt andra krav på byggnaderna än de krav som var nödvändiga att
            ställa på den tiden när de flesta tillbringade merparten av dygnet
            utomhus.
          </note>
          <note>
            Dålig ventilation, dåliga byggmetoder, fuktskador och ogenomtänkta
            byggmaterialval skadar årligen många människor. Mögel i byggnader
            är ett betydligt större problem än vad vi tidigare har trott.
            Tyvärr jobbar regeringen även här långsamt. Miljöpartiet har förslagen,
            och förmodligen kommer vi att få se de som nu avslås i kommande
            propositioner om några år.
          </note>
          <note>
            Slutligen, fru talman, vill jag bara peka på förslaget om att
            anamma den spanska och numera även den portugisiska modellen för
            byggregler som föreskriver energiaktiva takmaterial vid nybyggnationer
            och ombyggnader. Det började i Barcelona och sprider sig nu över
            Europa. Vi har ett miljonprogram där de sjuka platta taken behöver
            bytas ut mot moderna solenergitak. Många frågar: Varför tvekar
            regeringen?
          </note>
          <note>
            Spanien producerar i dag 25 procent av all sin el med hjälp av
            vindsnurror. I Sverige är vi långt, långt efter. Vi har i Sverige
            en folkrörelse av solenergientusiaster över hela landet, främst
            på landsbygden. Men det är svårt att hitta de stora projekten
            i Sverige. Både vindkraft och solenergi lyser med sin frånvaro
            i den svenska politiken. Trots att klimatfrågan finns i pressen
            varje dag, att man kan höra nyheter på klimatområdet i radio varje
            dag, kan man faktiskt ibland undra om Sverige är det sista landet
            vars regering kommer att inse att ord även måste följas av handling.
            Det är nu som vi ska bygga om Sverige, inte i framtiden. Då hamnar
            vi i B-laget.
          </note>
          <note>
            Det finns mycket mer att säga om våra motioner i betänkandet,
            men jag stannar här, fru talman.
          </note>
          <note type="speaker">
            Anf. 126 CHRISTINE JÖNSSON (m):
          </note>
          <note>
            Fru talman! En väl fungerande plan- och bygglag är en förutsättning
            för en bra fungerande kommunal och regional planering. En bra
            lagstiftning är också en förutsättning för att diskutera och lösa
            intressekonflikter mellan det offentliga och det privata och mellan
            olika intressen.
          </note>
          <note>
            Sverige var tidigt ute med att genom byggnadsstadgan på 1870-talet
            reglera planeringen och var också tidigt ute med att lägga ansvaret
            på städerna, de nuvarande kommunerna. Redan på 1930-talet slogs
            städernas skyldighet att göra detaljplanering fast. Och än i dag
            pratar vi mycket och varmt, vilket jag tycker är riktigt, om en
            kommunal och regional planering och ett kommunalt planeringsmonopol.
          </note>
          <note>
            Senare decenniers allt ökande utbyggnad och expansion har också
            ställt allt högre krav på god planering, bra framförhållning och
            alltmer samråd och dialog mellan medborgare och kommuner. Ett
            allt ökande krav på översiktsplanering, regional och mellankommunal
            planering har också tillkommit.
          </note>
          <note>
            Plan- och bygglagstiftningen, PBL, tillkom i slutet av 80-talet.
            Denna lag har av många, framför allt privatpersoner, uppfattats
            som besvärlig och krånglig. Många olika beslut ska fattas. Få
            har de varit som har ansett att ett enkelt bygglov ska ta kort
            tid. Den enskilde anser ofta att man, förutom plan- och bygglagen,
            kommer i kontakt med ett flertal andra lagstiftningar vid till
            exempel ansökningar om bygglov och detaljplan. Detta har uppfattats
            som ett problem.
          </note>
          <note>
            En stadsarkitekt beskrev en gång en bygglovsansökan där den sökande
            ville ha en carport. Men en besvärlig väg från grundkarta via
            detaljplan slutade med att den sökande tyvärr inte hade råd med
            bil men hade en väldigt fin carport.
          </note>
          <note>
            Det är viktigt att diskutera alla olika avgifter som skiljer
            sig mellan kommuner och som gör att ett bygglov i en kommun kan
            bli väldigt dyrt i förhållande till i andra kommuner.
          </note>
          <note>
            En översyn av PBL:n i början av 2002 blev slutbetänkandet Får
            jag lov? 2005. Johan Löfstrand var inne på att det har tagit lång
            tid. Först kan man konstatera att det tog ganska lång tid att
            under dessa år diskutera det som blev betänkandet. Jag var själv
            kommunalpolitiker och svarade någon gång under 2004 på det som
            var PBL-kommitténs uppdrag. Jag kan konstatera att det tog tid
            att planera och få fram detta betänkande.
          </note>
          <note>
            Visst är det några år sedan 2005, och Johan Löfstrand anser att
            det inte har hänt så mycket. Men precis som Johan var inne på
            har det kommit två propositioner, Ett första steg för enklare
            plan- och bygglag och Ny instansordning för PBL-ärenden . Man
            kan inte låta bli att ställa sig frågan vad som hade hänt om man
            som Johan hade velat ha ett helhetsbeslut. Hur lång tid hade det
            tagit att få fram dessa beslut? Den väg som regeringen har valt,
            att först lägga fram dessa två propositioner och under 2008 återkomma
            med de två utredningar som är på gång, Byggprocessutredningen
            och Miljöprocessen, miljöbalkPBL, är nog det som har varit en
            framkomlig väg. Jag tror inte att det hade varit framkomligt att,
            som Socialdemokraterna säger, göra ett beslut av det hela.
          </note>
          <note>
            Dessa två utredningar Byggprocessutredningen, som tittar på detaljplanering,
            ÖOL och ansvar och Miljöprocessen, miljöbalkPBL är två viktiga
            utredningar. De är en förutsättning för att man ska få den helhet
            som bland andra Johan och Socialdemokraterna eftersträvar. Under
            2008 ska de vara färdiga, och det därför som de flesta motioner
            hänvisas till dessa utredningar.
          </note>
          <note>
            Den nuvarande regeringen har arbetat bra och fått fram beslut
            på ett sätt som har varit viktigt för fortsättningen. Johan säger
            att det är två år, men ska man vara en petimäter är det ett och
            ett halvt år, ungefär 18 månader, sedan regeringen tillträdde.
            Tittar man på att den 31 maj är en slutpunkt och den 31 december
            en annan är besluten säkert framme på ungefär de två år som Johan
            visade på i sitt första inlägg.
          </note>
          <note>
            Förutom motioner med hänvisning till PBL finns det också motioner
            om byggfel. Det är viktiga motioner då det kostar samhället mycket
            pengar att åtgärda de byggfel som kommer fram. Det är inte bara
            för samhället utan också för den enskilde viktigt att man tittar
            på och fortsätter utreda de byggfel som har blivit allt vanligare
            i byggbranschen.
          </note>
          <note>
            Betänkandet Skärpning, gubbar! har regeringen tagit till sig
            och gett Statskontoret i uppdrag att ta fram nulägesbeskrivning
            och fortsatt planering. Även där har man visat en handlingskraft
            som jag tycker är viktig.
          </note>
          <note>
            En annan del som också är viktig är att branschen själv gör ett
            bra självsaneringsarbete.
          </note>
          <note>
            Det finns ett antal motioner som diskuterar energideklarering,
            bostadsanpassning med mera. Det är viktigt att Boverket tittar
            vidare på dessa frågar men också att man följer och utvärderar
            de regler och anvisningar som finns. Boverket har ett stort ansvar
            i de frågorna.
          </note>
          <note>
            Fru talman! Jag ser fram emot de betänkanden som kommer under
            2008 och en fortsatt diskussion om dessa viktiga frågor vad gäller
            PBL.
          </note>
          <note type="speaker">
            Anf. 127 JOHAN LÖFSTRAND (s) replik:
          </note>
          <note>
            Fru talman! Jag börjar min replik med att yrka bifall till reservation
            nr 1, för det gjorde jag inte i mitt anförande.
          </note>
          <note>
            Christine Jönsson tar i sitt anförande upp min fråga om hur det
            har kunnat ta så lång tid. Jag förstår att det tar lång tid, och
            min fråga rörde inte det. Jag har under mina år i riksdagen suttit
            i regeringsmakten och vet att utredning tar tid och att det är
            viktigt att utreda frågor. Min fråga löd i stället: Hur kunde
            den borgerliga oppositionen en vecka innan remisstiden gått ut
            kräva att den socialdemokratiska regeringen skulle lägga fram
            ett helt färdigt lagförslag? Det var min fråga.
          </note>
          <note>
            Är det inte lite tandlöst när de borgerliga gång på gång under
            sin oppositionstid krävde sådana här saker och nu två år senare
            blir svaret skyldiga? Betänkandet är nämligen från februari 2006,
            och då skrevs reservationen. Regeringen har, oavsett majoritet,
            haft möjlighet att bereda arbetet. Jag vet att beredningsarbetet
            började i februari 2006, även om de borgerliga inte har haft hela
            den tiden.
          </note>
          <note>
            Min fråga rörde inte huruvida det är ett komplicerat ärende.
            Jag tror att vi alla vill åt samma håll. Men hur kunde man kräva
            att den socialdemokratiska regeringen skulle lägga fram ett helfärdigt
            förslag en vecka innan remisstiden gick ut medan man nu två år
            senare inte har kommit någonstans?
          </note>
          <note type="speaker">
            Anf. 128 CHRISTINE JÖNSSON (m) replik:
          </note>
          <note>
            Fru talman! Jag tar till mig den sista delen i din replik. Att
            det tar lång tid kan vi vara överens om, framför allt när man
            ska förändra en så pass komplicerad lagstiftning som PBL.
          </note>
          <note>
            Man kan konstatera att det hade varit bäst om man hade kunnat
            lägga ett helhetsförslag om PBL. Det är säkert alla överens om,
            även alla de kommuner och regioner som ska utöva och tillämpa
            lagstiftningarna. Är det framkomligt att göra på det sättet? Jag
            tror inte det. Det har kanske trots allt varit en snabbare process
            att komma fram genom att lägga dessa två propositioner och sedan
            arbeta vidare med det som man gör nu.
          </note>
          <note>
            Jag satt inte i riksdagen när detta beslut togs, men jag har
            själv ändrat uppfattning. Som gammal byggnadsnämndsordförande
            tyckte jag att det bara var att ändra hela lagstiftningen. Men
            nu tror jag att detta har varit ett sätt att komma fram.
          </note>
          <note type="speaker">
            Anf. 129 JOHAN LÖFSTRAND (s) replik:
          </note>
          <note>
            Fru talman! Jag tackar Christine Jönsson för svaret. Det är skönt
            att vi kan vara överens om att frågor kan ta tid. Det jag vill
            lyfta fram är att den borgerliga oppositionen väldigt ofta under
            förra mandatperioden var kritisk till att saker och ting inte
            gick framåt. Då hade jag utskottskolleger som stod och svängde
            sig med vackra ord, men det som har hänt är att det plötsligt
            har blivit raka motsatsen. Nu kommer det inga propositioner över
            huvud taget. Man kan vara kritisk mot hur den förra regeringen
            agerade på ett antal områden. Men nu händer det ingenting utom
            på vissa områden där det är strategiskt viktigt och man kan ha
            tre veckors remisstid för att genomdriva ett a-kassebeslut och
            så vidare. Men i andra viktiga frågor tar man sig inte tid, och
            det är sorgligt.
          </note>
          <note type="speaker">
            Anf. 130 CHRISTINE JÖNSSON (m) replik:
          </note>
          <note>
            Fru talman! Jag håller inte med dig, Johan. Man kan ta olika
            vägar. Man kan besluta att ta fram en stor PBL-proposition och
            sedan konstatera att det tar för lång tid.
          </note>
          <note>
            Det som skiljer denna regering från den förra är att man faktiskt
            har fått fram två propositioner och är på väg med två utredningar.
            Det har skett under loppet av ett och ett halvt år. Där finns
            handlingskraft. Så du har fel i att det inte har kommit fram några
            propositioner.
          </note>
          <note type="speaker">
            Anf. 131 EGON FRID (v) replik:
          </note>
          <note>
            Fru talman! Jag ska ta mig friheten att knyta an där den förra
            repliken slutade. Det har inte varit någon särskild styrka i de
            propositioner som har kommit på det här området under den tidsperiod
            Christine Jönsson hänvisar till.
          </note>
          <note>
            När det gäller arbetet med PBL och miljöbalken för en god samhällsplanering
            är det där regeringen verkligen visar vilken vikt man lägger vid
            miljö- och klimatarbetet. Både jag och Jan Lindholm har redovisat
            vilka stora miljöutmaningar vi har i samhällsplaneringen. Vi ska
            bygga samhällen som är klimatvänliga ur handelssynpunkt, etableringssynpunkt
            och kommunikationssynpunkt och i hur vi utformar vårt bostadsbyggande.
            PBL-kommitténs betänkande har funnits en lång tid, och regeringen
            står för att man ska vara en miljövänlig regering. Men på dessa
            områden har vi inte sett några förslag alls.
          </note>
          <note>
            Christine Jönsson sade att hon ser fram emot kommande betänkanden.
            Jag hoppas att Christine Jönsson menar att hon ser fram emot de
            kommande propositionerna. Det gör verkligen jag. Kan man inte
            komma med en samlad proposition utifrån PBL-kommittén måste man
            ändå komma med klara och tydliga propositioner som förändrar inriktningen
            på samhällsplaneringen så att vi inte fortsätter på den inslagna
            vägen mot konsumtionssamhället. Det är bra med sysselsättning,
            men jag tycker att man från miljösynpunkt ska värdera vilka jobb
            man skapar och vilket samhälle man bygger.
          </note>
          <note>
            Var har vi den nya miljöinriktningen i samhällsplaneringen, Christine
            Jönsson?
          </note>
          <note type="speaker">
            Anf. 132 CHRISTINE JÖNSSON (m) replik:
          </note>
          <note>
            Fru talman! Jag ser naturligtvis precis som Egon Frid fram emot
            de kommande propositionerna.
          </note>
          <note>
            Man kan också konstatera att det kanske inte kommer att innebära
            att vi är överens i detalj om hur vår planering ska se ut. Vi
            har olika uppfattningar bland annat vad gäller handelsetablering.
            Jag anser till exempel inte att kommuner och regioner kan och
            ska styra detta, utan utvecklingen i regionerna styr sig ganska
            mycket själv. Kommunernas uppgift är att ge förutsättningar för
            goda ekonomiska men också miljömedvetna planeringar. Men det är
            kanske inte genom förbud och regleringar som man styr detta.
          </note>
          <note>
            Jag tycker vidare att den viktigaste delen är Miljöprocessutredningen,
            alltså kopplingarna mellan miljöbalken och PBL. Det är också där
            jag kan se att man kan få en effektivare planering från kommunerna
            om man klargör planeringsdelarna mellan miljöbalken och PBL.
          </note>
          <note>
            Det har sagts att utredningen ska komma i slutet av 2008 och
            lyckas man få fram detta enligt den tidsplanen har man kommit
            mycket längre än vad man någonsin har gjort i dessa planeringsfrågor.
          </note>
          <note type="speaker">
            Anf. 133 EGON FRID (v) replik:
          </note>
          <note>
            Fru talman! Det är verkligen här vi skiljer oss i politiken.
            För miljöns skull måste vi faktiskt kräva regleringar och en planering
            av hur vi bygger vårt samhälle. Här finns kopplingen mellan den
            kommunala planeringen som du, Christine Jönsson, var ansvarig
            för i din kommun som byggnadsnämndens ordförande en mycket viktig
            funktion och den nationella planeringen för hur vi ska bygga vårt
            samhälle. Det här är en kedja som ska hålla ihop i en helhetspolitik
            och en helhetssyn på ett miljöanpassat och hållbart samhälle,
            och här måste vi från riksdag och regering vara aktiva för en
            hållbar samhällsutveckling. Det är därför det är så viktigt med
            bra politik på det här området.
          </note>
          <note>
            Jag håller med om att Miljöprocessutredningen är viktig, att
            vi får en bra tillit till både PBL och miljöbalken och att de
            används på ett effektivt sätt i samhällsplaneringen. Jag har inget
            emot att det kan ske genom en förenklad processhantering som kan
            gynna miljön men också gynna samhällsplaneringen och det samhälle
            vi bygger.
          </note>
          <note>
            Christine Jönsson sade också skärpning gubbar när det gäller
            byggreglerna. Jag skulle vilja travestera lite och säga: Skärpning
            regeringen! Jag vill hänvisa till det besök civilutskottet gjorde
            hos Kretsloppsrådet som verkligen redovisade den konservativa
            och dåliga förändring av byggandet som sker i Sverige. Man har
            inte tagit till sig den nya kunskapen, och man vill inte ta till
            sig den nya beprövade erfarenheten för att utveckla ett hållbart
            byggande. Skärpning regeringen!
          </note>
          <note type="speaker">
            Anf. 134 CHRISTINE JÖNSSON (m) replik:
          </note>
          <note>
            Fru talman! Jag är en stark förespråkare av både regionalt och
            kommunalt självstyre, och jag tror att mycket av planeringsförutsättningarna
            finns både på det regionala och på det kommunala planet. Jag tror
            att det är där man många gånger har erfarenheten och därför möjligheten
            att göra övervägningarna till exempel mellan miljöintresse och
            andra intressen. Jag tror också att det är där man har kunskapen
            och forskningen som gör att det går snabbare framåt.
          </note>
          <note>
            Jag har väl i och för sig ingenting emot att säga både skärpning
            gubbar och skärpning regeringen när det gäller att se de här frågorna
            och att man fokuserar på det. Jag tror också att ny teknik och
            ny miljöutveckling kommer att leda planeringen framåt.
          </note>
          <note>
            Vi har förstås olika uppfattningar om vägen till målet och hur
            man tar sig fram. Jag har aldrig egentligen sett att en väldigt
            starkt reglerande plan- och bygglagstiftning har varit av godo.
            Det har snarare varit av ondo. Man har haft väldigt svårt att
            få fram innovativa förslag. Det är till och med så att många miljöförslag
            faktiskt inte har kommit till på grund av en alltför besvärlig
            plan- och bygglagstiftning som har gjort att man gått strikt efter
            regler.
          </note>
          <note>
            På något sätt tror jag alltså att det är en övervägning mellan
            en förnuftig framtidssyn på utvecklingen i de här frågorna och
            en fungerande lagstiftning som gäller.
          </note>
          <note>
            Fru talman! I mitt inledningsanförande glömde jag nog att yrka
            bifall till förslaget i betänkandet och avslag på samtliga motioner.
            Jag passar på att göra det nu.
          </note>
          <note type="speaker">
            Anf. 135 LENNART PETTERSSON (c):
          </note>
          <note>
            Fru talman! Ett 40-tal motioner vittnar om att intresset för
            plan- och byggfrågor är stort i riksdagen, och det är egentligen
            inte så konstigt. Det är ju frågor som de flesta kommer i kontakt
            med någon gång under sin livstid.
          </note>
          <note>
            Motionerna är av skiftande karaktär men berör på olika sätt plan-
            och bygglagen. Som bekant är den lagstiftningen föremål för översyn.
            Vi gjorde några förbättringar redan under hösten. Den stora propositionen
            är dock aviserad till nästa år, och flera av förslagen kommer
            att beaktas i förberedelsearbetet.
          </note>
          <note>
            Jag har själv skrivit en motion tillsammans med Roger Tiefensee,
            även han centerpartist, om möjligheten för kommunerna att föreskriva
            i detaljplan att fjärrvärme ska användas i nya bostadsområden.
          </note>
          <note>
            Så är inte fallet i dag, och det innebär att miljövänlig uppvärmning
            ofta får stå tillbaka för eluppvärmda hus. Eftersom kommunerna
            har ett delansvar i de nationella miljökvalitetsmålen är det också
            rimligt att de får lov att styra val av värmekälla vid nybyggnation.
            Jag ser det som ett klart större problem än propåerna från en
            del fastighetsägare om monopolsituationen i fjärrvärmenäten. Utan
            befogenheter och styrningsmöjligheter går det inte att utveckla
            samhället i en hållbar riktning.
          </note>
          <note>
            Utskottet skrivet i sitt ställningstagande att man utgår från
            att klimat- och energifrågorna uppmärksammas i det återstående
            beredningsarbetet, och den skrivningen är jag nöjd med.
          </note>
          <note>
            Två andra centermotioner och en moderatmotion tar upp frågan
            om så kallade avtalsservitut, och det är en intressant och delikat
            fråga. Kort beskrivet kan man säga så här: Om det finns en verksamhet
            i dag som kan uppfattas som störande av en som ska bygga ett bostadshus
            i närheten ska den senare inte kunna kräva att befintlig verksamhet
            läggs ned. Det kan gälla djurproduktion på lantbruk men även annan
            företagsverksamhet. Man kan undanröja detta problem och risken
            för skadeståndskrav genom att skriva in ett avtalsservitut på
            den nya fastigheten innebärande att man som köpare går in i affären
            med öppna ögon. Det skapar en trygghet för företagarna som är
            både rimlig och nödvändig för verksamheten.
          </note>
          <note>
            Fru talman! Det finns en vänstermotion om att införa moratorium
            för externa köpcentrum i avvaktan på ändringar i plan- och bygglagen.
            Det är ett märkligt begrepp. Externa i förhållande till vad? Möjligen
            till städernas centrum men absolut inte i förhållande till landsbygden.
            Dessutom ligger ett antal av dessa köpcentrum i dag precis i kanten
            av städerna eller ibland till och med inne i städerna på grund
            av utbyggnader.
          </note>
          <note>
            Det finns också köpcentrum som ligger en bit ifrån, och låt mig
            ta Ullared som exempel. Ska det inte vara möjligt att skapa liknande
            nya mötes- och handelsplatser som skapar arbetstillfällen och
            därmed också en folkökning på landsbygden och i småorterna? Med
            tanke på avstånden och hur många som kör dit i dag, skulle kanske
            inte Ikea ha fått bygga i Haparanda.
          </note>
          <note>
            Jag är fullt medveten om problematiken med bilar och avsaknad
            av kollektivtrafik, men det är bättre att utveckla den och använda
            andra drivmedel än att förbjuda handelsplatser på landsbygden.
            Skulle vi bara få bygga där det redan finns en bebyggelse skulle
            vi cementera en samhällsstruktur som verkligen inte är optimal
            i dag.
          </note>
          <note>
            Jörgen Johanssons motion om krav på hissar i nybyggda hus för
            äldre är också värd att nämnas. Det bör vara självklart att åtminstone
            förbereda med hisschakt och anpassa trapphusen till en framtida
            installation av hiss. Det bör för övrigt gälla alla flerbostadshus
            som byggs i två plan eller fler.
          </note>
          <note>
            Det finns ett par motioner från Vänsterpartiet och Moderaterna
            om buller. Jag utesluter inte att buller kan vara ett miljöområde
            som kommer att uppmärksammas mer och mer framöver. Det gäller
            såväl inomhus- som utomhusmiljö. Vem uppskattar inte tystnaden,
            och vem känner inte hur axlarna sjunker när man på kvällen stänger
            datorn och annan kontorsutrustning, trots att man egentligen inte
            har hört någonting under dagen? Eftersom vi reagerar olika på
            olika frekvenser är det ett svårt område att lagstifta om. Men
            jag är övertygad om att med mer forskning så kan vi också fatta
            de eventuella beslut som krävs för att underlätta människors välbefinnande.
          </note>
          <note>
            Fru talman! När det gäller motionerna om felaktiga byggmetoder
            och byggfusk kan jag åtminstone delvis instämma i problematiken.
            Att skärpa kraven och sanktionerna för byggfusk är den enklare
            delen, och det kan bli nödvändigt om inte branschen skärper till
            sig rejält.
          </note>
          <note>
            Den andra delen är svårare, och jag vill ta ett exempel. På 70-talet
            var det vanligt med tryckimpregnerad syll för att undvika mögel
            i träet. Det låter ju sunt, och tryckimpregnerat trä hade ju använts
            tidigare till andra ändamål. Nu visade det sig efter ett antal
            år att det blev en obehaglig lukt i många av dessa hus. Vem har
            då ansvaret?
          </note>
          <note>
            Frågan är hur lång testperiod man kan kräva för att få lov att
            använda ny teknik. I vissa fall kan det ta 1020 år innan effekterna
            börjar visa sig. Är det möjligt att utveckla samhället om vi inte
            tillåter att det blir fel ibland? Jag tror inte det, däremot bör
            informationen vara tydligare. I en del fall bör kanske också ansvarsfrågan
            förtydligas, innebärande i detta fall att byggherren får ta ett
            större ansvar.
          </note>
          <note>
            Motionen från Miljöpartiet med krav på solfångare på vart fjärde
            tak är vällovlig men omöjlig att lagstifta om. Det finns ett antal
            självbyggare med egenhändigt eller arkitektritade hus. Vilka av
            dessa ska ha solfångare, vilka behöver inte ha det? Ska vi tvinga
            var fjärde nybyggare medan de övriga tre slipper? Det slår precis
            lika snett för husföretagen. Det är inte alltid en detaljerad
            lagstiftning är bästa framgångsreceptet.
          </note>
          <note>
            Till sist, fru talman, vill jag göra en kommentar till motionerna
            om en samlad PBL-proposition som beaktar helheten. Om alla frågor
            i ett lagområde alltid skulle beaktas vid varje förändring kommer
            man inte i mål. Om det finns förslag som inte stör helhetssynen,
            vad finns det då för skäl att vänta med att underlätta för våra
            medborgare i deras vardag?
          </note>
          <note>
            Det blir en samlad PBL-proposition till nästa år. De ämnen som
            tas upp i motionerna blir beaktade i förarbetet. Jag ser oppositionens
            agerande enbart som ett spel för galleriet och möjligen en viss
            avundsjuka för att arbetet går så pass snabbt att vi kan visa
            resultat redan under denna första mandatperiod i regeringsställning.
          </note>
          <note>
            Jag yrkar bifall till utskottets förslag i betänkandet och avslag
            på samtliga motioner.
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            8 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 5
          </note>
          <note>
            Punkt 11
          </note>
          <note>
            Punkt 13
          </note>
          <note>
            Punkt 16
          </note>
          <note>
            Punkt 17
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 6
          </note>
          <note>
            Övriga punkter
          </note>
          <note>
            9 § (forts. från 7 §) Plan- och byggfrågor (forts. CU11)
          </note>
          <note type="speaker">
            Anf. 136 JOHAN LÖFSTRAND (s) replik:
          </note>
          <note>
            Fru talman! I ett pressmeddelande från regeringen den 18 mars
            skriver man att regeringen tänker kompetenssatsa på de nya plan-
            och byggreglerna så att de ska få genomslag i landet. Det pressmeddelandet
            kom alltså för bara någon vecka sedan.
          </note>
          <note>
            Min fråga till Lennart Pettersson är helt enkelt: Om det ska
            komma en proposition under året, hade det då inte varit bättre
            att vänta med den här satsningen på 10 miljoner till efter det
            att det här heltäckande lagförslaget från den borgerliga regeringen
            har kommit? Hade det inte varit bättre att vänta med den kompetenssatsningen?
            Jag håller helt med om att det behövs en kompetenssatsning. Men
            hade det inte varit bättre att vänta med kompetenssatsningen tills
            det stora genomgripande lagförslaget som de borgerliga ledamöterna
            har lovat här i talarstolen har kommit?
          </note>
          <note type="speaker">
            Anf. 137 LENNART PETTERSSON (c) replik:
          </note>
          <note>
            Fru talman! Man kan tycka det för att få en färsk kunskapsmassa
            i utbildningen. Men jag tror att finns två delar i detta. Den
            ena är fakta om hur plan- och bygglagen är utformad. Den andra
            är förhållningssättet hos framför allt myndighetspersoner på tjänstemannasidan.
          </note>
          <note>
            Den erfarenhet jag har är att vissa har väldigt svårt att skilja
            på sin personliga uppfattning och sina råd till dem som söker
            bygglov och själva myndighetsutövningen. Därför säger jag att
            det är viktigt med kompetensutveckling när det gäller förhållningssättet
            hos framför allt byggnadsnämndernas tjänstemän, och det gäller
            kanske delvis också politiker. Men både länsstyrelser och förvaltningar
            inom byggnads- och miljönämnderna har ett behov av att se över
            vilken roll man har när det gäller bygglov. Det gäller då oberoende
            om det handlar om den gamla eller den nya lagstiftning som kommer
            att gälla. Jag tror att vi kommer att ha nytta av den utbildning
            som kommer att genomföras nu även med den nya lagstiftningen,
            just när det gäller attityder och förhållningssätt till dem som
            söker bygglov.
          </note>
          <note type="speaker">
            Anf. 138 JOHAN LÖFSTRAND (s) replik:
          </note>
          <note>
            Fru talman! Tack, Lennart Pettersson, för det svaret!
          </note>
          <note>
            Jag hade en annan fråga också. Den rörde de två propositioner
            som vi har diskuterat här. Jag har ju stått i talarstolen tidigare
            i dag och sagt att jag inte tycker att regeringen har åstadkommit
            någonting under de två år då man har suttit vid regeringsmakten.
            Man har dock, som både jag och mina meddebattörer har konstaterat,
            lagt fram två propositioner. Den ena innehåller ett antal konkreta
            förslag, men den andra, som jag tänkte fokusera det här anförandet
            på, handlar om en ny instansordning för mål enligt plan- och bygglagen.
          </note>
          <note>
            Min fundering är: Varför lade regeringen fram en sådan proposition?
            Är det inte ganska märkligt att man lägger fram en proposition
            där man begär att riksdagen ska godkänna en inriktning? Visar
            det inte på att regeringen uppenbarligen inte är helt överens
            sinsemellan om hur de här frågorna ska hanteras i framtiden? Var
            man så oense inom regeringen att man var tvungen att gå till riksdagen
            och svart på vitt sätta på pränt vad som sedan skulle bli det
            fortsatta utredningsarbetet? I så fall tycker jag att man lägger
            tid och kraft på helt fel saker.
          </note>
          <note>
            Jag har en följdfråga till detta. Om det nu kommer ett stort
            lagförslag under det kommande året, kommer det förslaget då att
            vara ett moderatförslag, eller kommer det att vara ett förslag
            som bygger på Centerpartiets tankar och idéer? I kommitténs arbete
            är det ju inte riktigt samma sak.
          </note>
          <note type="speaker">
            Anf. 139 LENNART PETTERSSON (c) replik:
          </note>
          <note>
            Fru talman! Egentligen är det väl så att vi behandlar motionerna
            i dagens kammardebatt här, och jag kan inte se att det finns någon
            motion om instansordningen. Men jag kan vara beredd att svara
            ändå.
          </note>
          <note>
            Anledningen till att den propositionen lades fram var att man
            ville se kopplingen mellan plan- och bygglagen och miljölagstiftningen
            på ett tydligare sätt och då få ett inriktningsbeslut att fortsätta
            och försöka låta de två lagstiftningarna närma sig varandra. Dock
            är ingen sammanslagning aktuell för tillfället.
          </note>
          <note>
            Däremot är jag det är min personliga uppfattning inte främmande
            för att det kan komma i framtiden att vi då känner att detta har
            fått ett sådant genomslag att de här två kan vägas ihop.
          </note>
          <note>
            Det slutliga förslaget blir inget moderat förslag. Det blir inte
            heller något centerförslag. Det blir ett alliansförslag. Det finns
            två partier till som också har uppfattningar i den här frågan
            som jag känner all respekt för att vi ska beakta. Men jag är inte
            orolig: Vi kommer att vara överens om innehållet i den proposition
            som kommer, och jag skulle uppskatta om även oppositionen kunde
            ställa upp på detta, för det är någonting som kommer att vara
            i många år. Vi ser hur länge sedan det är som den nuvarande PBL-lagen
            antogs. Ska den lag vi antar 2009 vara lika länge så är det en
            fördel om vi kan arbeta på bred front med samma mål.
          </note>
          <note type="speaker">
            Anf. 140 JAN LINDHOLM (mp) replik:
          </note>
          <note>
            Fru talman! Lennart Pettersson använde sitt anförande till att
            tala rätt mycket om att man genom politiska krav skulle hämma
            utvecklingen. Det skulle vara att hämma utvecklingen att till
            exempel ställa ett politiskt krav på ett moratorium för externa
            köpcenter. Det skulle vara bättre att man lät sådant här bestämmas
            ute i periferin.
          </note>
          <note>
            Det skulle också enligt Lennart Pettersson vara en omöjlighet
            att lagstifta om solfångare på tak. Det förslag vi har lagt fram
            är genomfört i Spanien och i Portugal hittills. Det kommer i fler
            länder. Jag tycker att om man nu vill bejaka utveckling så kan
            man ju se sig runt i världen och se vad man har lyckats lagstifta
            om i andra länder, och så kan vi ta till oss det. Det är synd
            om Centerpartiet tror att det är omöjligt att lagstifta om solfångare
            på hustak, när det nu går i andra länder.
          </note>
          <note>
            Jag tror också att det är att göra det enkelt för sig när man
            beskriver att vissa externa köpcenter nu ligger inne i centralorter
            för att en stad har vuxit eller att de ligger externt i förhållande
            till vaddå? Skulle det vara ett sätt att påstå att svensk lagstiftning
            skulle ha så svårt att definiera begrepp att det inte skulle fungera?
            Jag tror att vi har löst betydligt svårare definitionsfrågor än
            den om externa köpcenter i den här riksdagen, så det tror jag
            inte är några svårigheter att göra. Det är lite tråkigt att höra
            sådan argumentation.
          </note>
          <note>
            I mitt anförande redovisade jag tre personer, en miljöchef, en
            professor och en ansvarig på ett statligt verk, Vägverket, som
            samtliga säger samma sak: Det går inte att göra det Lennart Pettersson
            föreslår, nämligen att bara satsa på att byta bränslen och effektivisera.
            Vi måste även förändra vår samhällsstruktur om vi ska nå målen.
          </note>
          <note type="speaker">
            Anf. 141 LENNART PETTERSSON (c) replik:
          </note>
          <note>
            Fru talman! Det var egentligen inga frågor i det du sade nu,
            Jan Lindholm, men låt mig säga så här: Självklart ska vi titta
            utanför nationsgränserna och ta till oss det som är bra, men det
            är ju inte allt som är bra.
          </note>
          <note>
            Spontant kan jag känna så kände jag även när jag läste er motion
            att oaktat att man har gjort detta i Spanien och Portugal är det
            inget jag vill bejaka i svensk lagstiftning. Sedan må man göra
            det där nere, och vi kan titta på konsekvenserna av deras handlande.
            Men jag tycker inte att vi ska gå in och detaljstyra att enskilda
            husföretag ska se till att vart fjärde hus är ett solfångarhus.
            För vad gör de om inte den kunden vid det tillfället vill köpa
            det här fjärde huset? Då kommer de aldrig längre. Då kan de inte
            sälja fler hus det året.
          </note>
          <note>
            På något sätt är det en helt omöjlig situation att hantera, även
            om vi är överens om syftet, Jan Lindholm, för det är vi. Jag bejakar
            själv solen och tror att det är där vi hittar de framtida stora
            energimängderna i alla fall. Men vi kan inte gå in och lagstifta
            på det sättet.
          </note>
          <note>
            När det gäller den andra frågan vill jag säga att jag tycker
            att det är mindre lämpligt att åberopa enskilda personer. Om det
            nu är så att jag dessutom känner någon av de här enskilda personerna
            och har en annan uppfattning kan jag inte angripa vederbörande,
            för han eller hon kan inte svara för sig här. Därför har jag inga
            kommentarer till dem som experter över huvud taget.
          </note>
          <note>
            Min bild är ändå att om vi från riksdagen skulle gå in och styra
            var varje enskild butik ska etablera sig det börjar oftast med
            en eller två butiker, och sedan växer köpcentren tror jag att
            vi skulle vara fel ute. Det innebär att vi aldrig skulle kunna
            utveckla ett nytt samhälle någonstans, om vi skulle styra bara
            dit där de redan finns. Den låsningen vill jag inte stå bakom
            i alla fall.
          </note>
          <note type="speaker">
            Anf. 142 JAN LINDHOLM (mp) replik:
          </note>
          <note>
            Fru talman! Jag tycker att det är tråkigt med en debatteknik
            där man argumenterar mot någonting som inte är föreslaget. Vi
            har aldrig föreslagit att vart fjärde hus ska ha en solfångare.
            Vi har skrivit i vår motion att ambitionen är att 25 procent av
            alla hus ska ha solfångare 2020 och att det ska vara en bygglagstiftning
            som säger att när vi bygger nytt och när man renoverar ett hus
            ska hustaket ha en energiaktiv takbeläggning. Det betyder att
            alla hus som byggs och alla hus som renoveras naturligtvis ska
            ha energiaktiva tak, inte vart fjärde hus utan alla, och att det
            ska ske i den takten att ambitionen är att vi år 2020 ska ha energiaktiva
            tak på 25 procent av alla hus.
          </note>
          <note>
            Det blir konstigt när man argumenterar emot något som inte är
            föreslaget. Det är samma sak med externa köpcenter. Det finns
            ingen som föreslår att riksdagen ska fatta beslut om var butiker
            ska läggas. Det är fullständigt vansinnigt. Det vi föreslår är
            ett moratorium för utbyggnad av externa köpcentrum i väntan på
            att regeringen ska inse att när man väljer att byta från en närbutik
            till ett externt köpcenter får vi i snitt ungefär en tiodubbling
            av koldioxidutsläppen för den enskilde konsumenten.
          </note>
          <note>
            Det betyder att vi bejakar närhandeln, alltså att varutransporterna
            ska ske i en organiserad form av den som kan göra det rationellt
            och effektivt. Det här är oerhört väsentligt när vi kommer till
            det faktum att vi snart kommer att ha en mycket stor grupp äldre
            människor som inte kan köra bil men som behöver komma ut och gå
            till affären och handla sina varor själva. Inom äldreomsorgen,
            om vi ska klara den i framtiden, behöver vi ha varudistribution
            ute i bostadsområdena. Då behöver vi närbutikerna. Dem vill vi
            värna redan nu.
          </note>
          <note type="speaker">
            Anf. 143 LENNART PETTERSSON (c) replik:
          </note>
          <note>
            Fru talman! När det gäller energieffektiva tak, som Jan Lindholm
            tar upp, vill jag återigen säga att jag är positiv till dem. Samtidigt
            kan jag känna att om jag sade det till Växjöborna, som i december
            hade 20 minuter sol, är jag inte säker på att det vore rätt väg
            att gå genom att ha ambitionen vart fjärde hus. Det är plockat
            ur luften.
          </note>
          <note>
            Varför säger ni inte vart tredje hus eller vart annat hus eller
            vart femte eller sjätte? Det är en ren slump att ni landat på
            vart fjärde. Jag anser att man måste ta hänsyn till de lokala
            förutsättningarna och i stället se till att ha energipriser, olika
            val av energi, som gör att det blir attraktivt att göra på detta
            sätt. Då kommer vi att få en ökning av solenergi. Det är dock
            inte säkert att det kommer via taken. Det vet vi inte i dag eftersom
            forskningen inte är så långt kommen.
          </note>
          <note>
            När det gäller frågan om köpcentrumen tror jag inte att det egentligen
            är närbutikerna som mest hotas av köpcentrumen utan det är stadskärnorna.
            Närbutikerna har en annan roll inom handeln. Vi har en situation
            i stadskärnorna där hyrorna ofta är rätt så höga. Om vi ser till
            komforten har vi parkeringsavgifter i stadskärnorna. Det har man
            inte i köpcentrumen. I ett köpcentrum går man inomhus. Det gör
            man inte i stadskärnan. Som koncept är det svårt att säga att
            det inte fungerar väl, och då är frågan: Hur gör kommunpolitikerna,
            företagarna och fastighetsägarna i dessa städer för att motarbeta
            detta? Det är i stor utsträckning de som har bollen.
          </note>
          <note>
            Ni har inte heller lyckats bygga ut kollektivtrafiken i form
            av järnväg till alla dessa köpcentrum. Ni kom ingenstans under
            er regeringstid, och nu försöker vi jobba med att ta fram var
            vi behöver de nya spåren för att nå nya människor. Då kan köpcentrumen
            vara en del i detta.
          </note>
          <note type="speaker">
            Anf. 144 LARS TYSKLIND (fp):
          </note>
          <note>
            Fru talman! Det har väl inte undgått någon att det är utveckling
            och reformering av plan- och bygglagen som står i centrum för
            dagens debatt. Jag ska ändå börja med att yrka bifall till utskottets
            förslag i betänkandet i dess helhet och avslag på samtliga reservationer.
          </note>
          <note>
            Utgångspunkten är, som redan nämnts, PBL-kommitténs slutbetänkande,
            som kom efter tre års utredande. Utredningstiden hade förlängts
            två gånger med sammanlagt nio månader, men efter tre år var utredningen
            klar. Det var i september 2005. Därefter remissbehandlades den,
            vilket redan beskrivits på ett bra sätt.
          </note>
          <note>
            Mycket av diskussionerna, både i motionerna och i arbetet, går
            ut på att förverkliga många av förslagen. Jag tror att vi i slutändan
            kan vara eniga om att många av förslagen kommer att förverkligas
            och att det egentligen inte finns så stora meningsskiljaktigheter
            i sak. Som redan nämnts kan saker och ting verka väldigt enkla
            vad gäller plan- och bygglagen, men till syvende och sist blir
            det komplicerat eftersom man ska försöka sammanfoga enkla och
            effektiva prövningsprocesser kombinerat med rättssäkerhet och
            demokratisk insyn. Det måste finnas en balans, och för att få
            det korrekt krävs ett stort utredningsarbete.
          </note>
          <note>
            I de reservationer som finns i betänkandet från oppositionen
            kan man se att Socialdemokraterna efterlyser ett sammanhållet
            förslag. Vänsterpartiet vill ha en proposition; jag vet inte om
            det är med betoning på en. Miljöpartiet vill att vi snarast återkommer
            med förslag. Det finns en del nyansskillnader, men det finns också
            en underliggande kritik mot att det inte händer så mycket. Det
            har vi med stor tydlighet också hört från bland annat Johan Löfstrand.
            Men med tanke på att det för närvarande pågår en mycket aktiv
            beredningsprocess i Regeringskansliet tycker jag inte att den
            kritiken är relevant.
          </note>
          <note>
            Det har också diskuterats långbänkar hit och dit, och visst kan
            man tycka att vi har en effektiv regering. Den har de facto endast
            suttit i ett och ett halvt år. Om man sedan upplever det som två
            år är det en helt annan sak.
          </note>
          <note>
            Alliansregeringen har tagit fram en tydlig strategi för att reformera
            plan- och bygglagen genom att lägga fram propositioner i den ordning
            saker och ting bereds och blir färdiga. På så sätt kan man ta
            del av förändringarna så tidigt som möjligt. Det finns många förändringar
            där man tydligt kan se att just de inte stör någonting annat,
            att det inte finns någon komplexitet. Alltså kan förändringen
            göras omedelbart.
          </note>
          <note>
            Utifrån Plan- och bygglagskommitténs slutbetänkande har två propositioner
            lagts fram. När det gäller inriktningspropositionen fanns det,
            om man ser till den diskussion som var i Plan- och bygglagskommittén,
            en del olika åsikter, precis som Johan Löfstrand säger. När förslaget
            lades fram var det emellertid ett enigt förslag från allianssidan
            om att det var just den inriktningen vi skulle ha.
          </note>
          <note>
            Nästa proposition är ett första steg mot en enklare plan- och
            bygglag kanske med betoning på första. Det som blev medialt uppmärksammat
            var att bygglovsplikten för mindre åtgärder utökades. För den
            enskilde kändes kanske friheten att få bygga en friggebod på 15
            kvadratmeter i stället för tio som något väldigt påtagligt, men
            där togs även andra viktiga saker upp. Det gäller bland annat
            översiktsplaneringen, som jag tycker är värd att lyftas fram.
            Man införde alltså en regel om att man kan ändra delar av översiktsplanen
            i delar av kommunen.
          </note>
          <note>
            En kanske ännu viktigare sak är att man kan gå in och komplettera
            översiktsplanen för speciella ändamål, som det heter. Man kan
            alltså göra en tematisk översyn av hela kommunen. Till exempel
            kan vindkraft vara en sådan sak. Om man saknar de ställningstagandena
            i plan- och bygglagen kan man gå in och titta på vindkraft och
            lägga det till den översiktsplan man har utan att för den skull
            ta ställning till samtliga frågor.
          </note>
          <note>
            Också klimatförändringarna har diskuterats. Den förändring som
            skedde kanske kan ses som liten, men den var viktig. Det gäller
            det förtydligande som gjordes; om man läste mellan raderna kunde
            man se att även den tidigare lagstiftningen ansåg att det vid
            planläggning var viktigt att kommunerna tog hänsyn till erosion
            och översvämningsrisker. Jag tycker att det är bra att detta förtydligats.
          </note>
          <note>
            Fru talman! Nu arbetar Byggprocessutredningen och likaså Miljöprocessutredningen.
            Mycket av det som efterfrågas i motionerna kommer att tas upp,
            specifikt ett yrkande om jag minns rätt om att slå samman bygglov
            och bygganmälan. Det är sådant som gemene man upplever som lite
            märkligt och som kanske är svårt att förklara på ett pedagogiskt
            bra sätt. Om man söker bygglov tycker man att det hela därmed
            borde vara klart, men det finns en process även efter det. Man
            har utvärderat detta och sett att det inte alltid fungerar särskilt
            bra. Detta utreds nu, och det kommer att bli en förändring. Samtidigt
            kommer man även in på frågor om kvalitetsansvar, kontroll och
            så vidare. Svaren på många av motionsyrkandena kommer att finnas
            i utredningen.
          </note>
          <note>
            Mycket i Byggprocessutredningen handlar om detaljplaneläggning
            och förenkling av detaljplaneläggning. En detaljplan är bra att
            ha, men den behöver ju inte göras mer detaljerad än vad nöden
            kräver, eller vad som krävs för att vidta en viss åtgärd. Någonstans
            där kommer man att landa.
          </note>
          <note>
            När det gäller Miljöprocessutredningen handlar den naturligtvis
            till stor del om instansordningen. Det har redan kommit ett delbetänkande
            när det gäller de organisatoriska förändringarna. I den utredningen
            har även en samordningsdiskussion om miljödomstolar och fastighetsdomstolar
            funnits med. Det var väl en diskussion som i viss mån även berördes
            i PBL-utredningen. I sammanhanget kan man nämna att det redan
            2004 fanns ett delbetänkande om just instansordningen, om man
            nu, som sagt, ska diskutera långbänkar.
          </note>
          <note>
            I det tilläggsdirektiv som finns till Miljöprocessutredningen
            finns många frågor som har att göra med hållbar utveckling. Där
            ska man se på prövningsprocesserna för förnybar energi, och det
            tydligaste exemplet på prövningsprocess som fjärmat sig från varandra
            är kanske vindkraften. Man inser att man måste samordna för att
            effektivt kunna få fram beslut om vindkraft.
          </note>
          <note>
            Det finns också vattenverksamheter. Där diskuteras bland annat
            äldre vattendomar och fiskens vandringsvägar.
          </note>
          <note>
            När det gäller riksintressen i 3 kap. miljöbalken diskuteras
            vilka riksintressen som är relevanta och om det är rätt riksintressen
            som står där och hur man ska hantera dem.
          </note>
          <note>
            När det gäller miljökonsekvensbeskrivningar är samordning nyckelordet
            för att man ska få regelverket för plan- och bygglagen och miljöbalken
            och övrig lagstiftning så lika som möjligt.
          </note>
          <note>
            Jag är helt övertygad om att det här kommer att leda till att
            vi får en betydligt bättre plan- och bygglagstiftning. Fullgod
            blir den kanske aldrig, men den blir mycket förbättrad.
          </note>
          <note>
            Till detta kommer att vi har en kompetenshöjningssatsning som
            regeringen har gjort mot länsstyrelsen och kommunerna. Det står
            tydligt i pressmeddelandet att man utbildar enligt hur plan- och
            bygglagen är uppbyggd i dag. Det har man användning för när man
            går vidare sedan. Jag tycker nog att Johan Löfstrand citerade
            det lite slarvigt.
          </note>
          <note>
            Fru talman! Jag vill även ta upp en sak som inte direkt berörs
            i betänkandet, men som ändå är en viktig sak som har med byggnation
            och planläggning att göra. Det är det förslag som regeringen har
            lagt fram när det gäller ett reformerat strandskydd. I det förslaget
            kan man se hur man strävar efter att tidsmässigt samordna så att
            man tar besluten samtidigt enligt plan- och bygglagen och miljöbalken.
            Strandskyddet är ju en miljöbalksfråga, men det är viktigt att
            den tas i samband med att man tar plan- och bygglagsbesluten.
          </note>
          <note>
            Fru talman! Även denna fråga kan man ge alliansregeringen kredit
            för. Man har faktiskt lyckats komma fram till ett beslut. Under
            hela den förra mandatperioden diskuterade vi den här frågan för
            att till slut hamna i en departementsskrivelse som egentligen
            var en återvändsgränd. Det gick aldrig att fatta ett beslut.
          </note>
          <note>
            Fru talman! Detta var en rapsodisk genomgång av vad som pågår.
            Det visar med stor tydlighet att den beredningsprocess som pågår
            är mycket aktiv. När vi nu med hänvisning till beredningsprocessen
            avslår motioner kommer motionärerna att få svaren tämligen snart.
            Många kommer naturligtvis även att bli tillgodosedda.
          </note>
          <note type="speaker">
            Anf. 145 JOHAN LÖFSTRAND (s) replik:
          </note>
          <note>
            Fru talman! Jag ska börja med att citera reservationstexten från
            betänkande 2005/06:BoU7 om plan- och byggfrågor i februari 2006.
            Det är bara en del av en av de borgerliga reservationerna. De
            var väldigt lika.
          </note>
          <note>
            Vi har förståelse för att en förändrad reglering kräver ett omfattande
            utredningsarbete men behovet av förändringar har diskuterats alldeles
            för länge utan att ge konkreta resultat. Redan i betänkande 2001/02:BoU6
            föreslog bostadsutskottet att riksdagen skulle ställa sig bakom
            ett förslag om en bred översyn av PBL. Översynen har visserligen
            genomförts men fortfarande har regeringen inte redovisat några
            förslag till lagändringar för att komma till rätta med förseningar
            i plan- och byggprocesserna. Någon proposition är inte heller
            aviserad för behandling under detta riksdagsår.
          </note>
          <note>
            Det är nu dags att gå från ord till handling. En tydlig reglering
            för fysisk planering som medger en effektiv hantering är mycket
            viktig för samhällets utveckling.
          </note>
          <note>
            Allt detta stod i en av de borgerliga reservationerna förra mandatperioden.
            Jag ställer mig nu bakom allt som står där.
          </note>
          <note>
            Min fråga till Lars Tysklind som är en av dem som skrev under
            reservationen för ungefär två år sedan är: Hur ser man på frågan
            nu? Tycker man fortfarande att den socialdemokratiska regeringen
            en vecka innan remisstiden hade gått ut gjorde fel som inte lade
            fram ett lagförslag, eller felbedömde den borgerliga oppositionen
            den arbetsbörda som krävdes för att lägga fram ett helt lagförslag
            om PBL-frågan?
          </note>
          <note type="speaker">
            Anf. 146 LARS TYSKLIND (fp) replik:
          </note>
          <note>
            Fru talman! Det står så. Den där texten finns i en folkpartireservation.
            Den är betecknande för den frustration som var då inte minst med
            tanke på att utredningsarbetet med Plan- och bygglagskommittén
            hade dragit ut på tiden. Det hade förlängts två gånger med nio
            månader. Från början var det var inte meningen att det skulle
            ta så lång tid.
          </note>
          <note>
            Jag har inte ändrat uppfattning. Jag har den uppfattning som
            jag framförde från talarstolen nyss. Det är det vi har gjort nu.
            Vi har faktiskt gått från ord till handling. Det finns en strategi
            för hur det ska gå till.
          </note>
          <note>
            Jag tycker att alliansregeringen uppfyller det som vi krävde
            då.
          </note>
          <note type="speaker">
            Anf. 147 JOHAN LÖFSTRAND (s) replik:
          </note>
          <note>
            Fru talman! Den borgerliga oppositionen krävde ju att det skulle
            komma en lagstiftning innan riksdagsåret var slut. Den borgerliga
            regeringen har ju haft bra mycket mer tid på sig än de futtiga
            månader som var kvar av det riksdagsåret.
          </note>
          <note>
            De två lagförslag som Lars Tysklind har diskuterat när det gäller
            ett första steg mot en förändrad plan- och bygglagstiftning finns
            det en del bra i, även om man inte har så mycket konkret att komma
            med.
          </note>
          <note>
            Jag ställer samma fråga som tidigare om propositionen om en ny
            instansordning för mål enligt plan- och bygglagen. Har man satt
            ned foten när det gäller hur den borgerliga regeringen tycker
            att instansordningen ska se ut i framtiden, eller är man fortfarande
            oense mellan partierna? Var det här den slutgiltiga diskussionen?
            Jag vet att man tidigare inte har varit helt överens om hur instansordningen
            ska se ut.
          </note>
          <note>
            Finns det ett alliansförslag för hur den framtida plan- och bygglagstiftningen
            ska se ut, eller är det Folkpartiet och Moderaterna som i slutändan
            kommer att kivas om hur de exakta formuleringarna ska vara?
          </note>
          <note type="speaker">
            Anf. 148 LARS TYSKLIND (fp) replik:
          </note>
          <note>
            Fru talman! Det som jag tog upp sist när vi diskuterade förslaget
            om strandskydd visar väl vilken kapacitet partierna har att komma
            överens. Det ser jag inte som något problem.
          </note>
          <note>
            Just i frågan om instansordningen är det helt klart att Folkpartiet
            och Moderaterna i PBL-kommitténs slutbetänkande förordade en annan
            instansordning, nämligen via länsrätten och kammarrätten.
          </note>
          <note>
            Efter diskussioner och förändringar i förslaget var vi helt överens
            om att det var den här vägen vi skulle gå. Jag tycker att det
            är en styrka att då gå till riksdagen och förankra det beslutet.
            Jag tycker att det är bra att hela riksdagen har ställt sig bakom
            det. Det finns inga tveksamheter om att det är så det ska vara.
            Det kommer att vara ett enigt förslag om det; det kan jag lova
            Johan.
          </note>
          <note>
            Jag återgår till den frågeställning som Johan Löfstrand hade
            i sitt första inlägg. En del av den kritik som framfördes från
            Folkpartiets sida var att man inte hade tagit tag i frågan om
            instansordning. Redan 2004 hade man begärt ett delbetänkande.
            Det delbetänkandet låg egentligen i bokhyllan tills slutbetänkandet
            kom. Den frågan tog inte den socialdemokratiska regeringen över
            huvud taget i då.
          </note>
          <note type="speaker">
            Anf. 149 YVONNE ANDERSSON (kd):
          </note>
          <note>
            Fru talman! Som sen på talarlistan kan jag bara konstatera att
            flera av mina kolleger, inte minst Christine Jönsson som jag vill
            ge några uppskattande ord, har gjort en väldigt bra historiebeskrivning
            över vad som har behövts när det gäller PBL-lagen och hur den
            har vuxit fram.
          </note>
          <note>
            Jag vill fästa uppmärksamheten på vad vi har att fortsätta med.
            Det är ett jättestort reformpaket som startade med PBL-kommitténs
            utredningsarbete med två propositioner som har tagit upp olika
            saker. Jag tycker, tvärt emot vad Johan Löfstrand sade, att det
            är bra att vi har fått en där man förankrar en inriktning för
            att sedan gå vidare med arbetet.
          </note>
          <note>
            När vi dessutom har två nya utredningar på gång Byggprocessutredningen
            och Miljöprocessutredningen kan man fundera på om man behöver
            den här typen av debatter om motionsbetänkanden mitt inne i detta
            arbete. Jag tror att det är bra. I den här debatten har till exempel
            frågor som olika partier och grupper tycker är viktiga lyfts fram,
            och det kan man ta med i det fortsatta beredningsarbetet.
          </note>
          <note>
            Vi ser fram mot två ytterligare, eller fler jag vet inte hur
            många nya propositioner och kanske också utredningar. En sak är
            säker, nämligen att samtidigt som detta pågår ett rätt stort forskningsarbete
            på olika institutioner i landet, inte minst på Chalmers när det
            gäller miljöteknik. Där har man på ett framgångsrikt sätt visat
            hur vi mer och mer får kunskap om hur vi kan utveckla byggande,
            planering och så vidare för att det ska bli så miljövänligt som
            möjligt, så att klimatmålen ska nås och så vidare.
          </note>
          <note>
            Därför tror jag att det är viktigt att komma ihåg att en hel
            del av de motioner som vi tar ställning till och avslår det gör
            också jag från Kristdemokraternas sida innehåller något som sannolikt
            kommer att finnas med i slutprodukten. Vi är på väg mot samma
            mål. Vi vill ha något riktigt bra. Det kommer att ta ett tag.
            Man byggde inte Rom på en dag. Man gör inte heller om den här
            typen av verksamhet på en dag. Men vi måste vänta, vi måste avvakta,
            och ny kunskap måste tillföras.
          </note>
          <note>
            Jag yrkar bifall till förslaget i betänkandet och avslag på reservationerna.
          </note>
          <note type="speaker">
            Anf. 150 BETTY MALMBERG (m):
          </note>
          <note>
            Fru talman! Jag vill ta tillfället i akt och tala för en motion
            som har behandlats i det betänkande som nu debatteras. Jag vill
            också något utveckla bakgrunden och klargöra syftet med motionen
            och varför den är viktig.
          </note>
          <note>
            Motionen C415 rör lagen om bostadsanpassningsbidrag. Syftet är
            helt enkelt att det måste bli mycket enklare. Vi måste underlätta
            för personer som har sådana funktionshinder som kräver någon form
            av bostadsanpassning så att de också kan flytta till en annan
            kommun, vare sig det är för studier eller arbete.
          </note>
          <note>
            Det kan tyckas märkligt att man får lyfta fram en sådan här fråga.
            Men saken är den att detta inte är så lätt. Praxis säger nämligen
            att man för att kunna beviljas bidrag ska vara skriven eller stadigvarande
            bosatt i den kommun där anpassningen ska genomföras.
          </note>
          <note>
            Civilutskottet har avstyrkt motionen med motiveringen att lagen
            i sig inte uttrycker något formellt hinder för att man ska kunna
            söka bostadsanpassningsbidrag i en annan kommun. Detta är sant.
            Det är rätt. Men vi har det där med praxis. Eftersom lagen om
            bostadsanpassningsbidrag är en ramlag är den inte så detaljreglerad.
            Det som vi ser av praxis och utvecklingen är att syftet med själva
            lagens ändamål kan motverkas. Den säger att vi ska ge funktionshindrade
            möjlighet till ett självständigt liv i ett eget boende.
          </note>
          <note>
            Tillgänglighetsfrågorna är viktiga och inte minst i ett civiliserat
            samhälle. Sverige har gått framåt, men jag tror att lagar och
            förordningar måste samverka mycket bättre så att man får en bättre
            helhetssyn.
          </note>
          <note>
            Ser vi på till exempel utbildningssidan finns det lagar som reglerar
            att universitet och högskolor ska kunna hjälpa personer som har
            diagnostiserade funktionshinder. Men om det är så att vissa som
            är behöriga på grund av vissa hinder aldrig ens kommer till detta
            lärosäte, då måste vi göra något för att förändra detta.
          </note>
          <note>
            Jag gjorde en liten enkät häromdagen. Jag tog kontakt med tre
            olika universitetsorter och frågade hur man där hanterade ett
            läge där man har presumtiva studenter som skulle behöva ett anpassat
            boende. Jag var helt på det klara med att detta inte är någon
            vetenskaplig undersökning. Men icke förty är det ändå viktigt
            att se att ingen av dessa vi talar alltså om universitetsorter
            kände till några sådana ärenden. Då frågade jag hur man hade agerat.
            Då sade man att praxis säger att du ska vara skriven eller stadigvarande
            bosatt i kommunen. Dessutom lyfter man fram att om en person flyttar
            har man också skyldighet att vid valet av bostad att ta hänsyn
            till att det inte blir för omfattande renoveringar.
          </note>
          <note>
            Nu talar jag alltså om studieorter där det är stor bostadsbrist
            även för alla andra studenter. Att sova i en sporthall är inget
            alternativ för dessa presumtiva studenter.
          </note>
          <note>
            Det är en komplex situation, och hindren är så stora att vad
            det handlar om är att vi inte får handla i ett moment 22. Det
            blir fel mot individen, och det är också ett misslyckande och
            ett avbräck för hela samhället.
          </note>
          <note>
            Jag tror alltså att den här lagen om bostadsanpassningsbidrag
            måste ge presumtiva studenter och arbetstagare möjligheter att
            gå vidare i sina liv.
          </note>
          <note>
            Jag vill understryka vikten av det som Christine Jönsson sade
            om att Boverket har ett särskilt ansvar att följa utvecklingen
            på detta område. Vi talar alltså om att öka funktionshindrades
            möjligheter till delaktighet. Men då handlar det om att vi måste
            undanröja hindren så att vårt engagemang inte bara blir tomma
            ord.
          </note>
          <note>
            Överläggningen var härmed avslutad.
          </note>
          <note>
            10 § Säkra livsmedel
          </note>
          <note>
            Föredrogs
          </note>
          <note type="speaker">
            Anf. 151 BO BERNHARDSSON (s):
          </note>
          <note>
            Fru talman! Våra livsmedel har mer än någonsin tidigare hamnat
            i den politiska debattens centrum. Skälen är flera. I ett nationellt
            lite kortare perspektiv handlar det om fusket, bland annat om
            den så kallade köttfärsskandalen i höstas och om tyvärr återkommande
            fusk med hantering av livsmedel.
          </note>
          <note>
            Om man vidgar vyerna och tidsperspektivet påverkas debatten om
            våra livsmedel och våra val av livsmedel också av större rörelser
            i tiden. Globalisering och ökad internationell handel gör att
            också livsmedlen är föremål för det som brukar kallas ökad rörlighet.
            De produceras och transporteras över hela jordklotet. Det har
            naturligtvis stora fördelar, men det har också nackdelar.
          </note>
          <note>
            Till detta kommer klimathotet som snabbt har seglat upp som mänsklighetens
            kanske största utmaning. Jag tvekar inte att säga det. Det sätter
            strålkastarljuset på hur produktionen av livsmedel sker just ur
            den synvinkeln. Hur mycket växthusgaser genererar biffen eller
            tomaten? Vilka konsekvenser för miljön har livsmedelsproduktionen
            över huvud taget och olika val av livsmedel?
          </note>
          <note>
            I spåren av denna utveckling och denna debatt växer nu väldigt
            snabbt, tror jag, konsumentmedvetandet och kraven. Livsmedel ska
            självklart vara hälsosamma, och det är det som är fokus i den
            här diskussionen i dag. De ska också vara miljövänligt och rättvist
            producerade. Det senare handlar om att de som jobbar i branschen,
            varhelst i världen det är, ska ha bra löner, goda sociala villkor
            och fackliga rättigheter. Förutsättningarna för konsumentmakt
            ökar i informationssamhället.
          </note>
          <note>
            Det är bra, ja det är utmärkt. Men för att konsumenterna ska
            kunna utöva den makten och sitt inflytande och göra de riktiga
            valen krävs det inte minst att informationen är korrekt och tydlig,
            att livsmedlen är vad de ger sig ut för att vara och att de som
            producerar och hanterar livsmedel följer regelverken. Det är här
            som vi politiker kommer in.
          </note>
          <note>
            Vi politiker måste, och det gör vi så gott vi kan, backa upp
            konsumenterna och deras val, backa upp konsumentmakten med lagar
            och regler som understöder den. Även om det jag säger inte är
            särskilt kontroversiellt finns det nog en del men kanske inte
            så mycket i det som vi behandlar i dag, är det en inledning som
            bör finnas med i det här sammanhanget.
          </note>
          <note>
            Fru talman! Vi socialdemokrater har tre reservationer i anslutning
            till betänkandet. Där pekar vi ut tre områden där vi vill driva
            arbetet lite mer bestämt än vad den borgerliga regeringen och
            den så kallade alliansen vill.
          </note>
          <note>
            Det handlar för det första om märkningen av livsmedel. Vi vill
            att arbetet för att få till stånd en ursprungsmärkning av livsmedel
            som gör det möjligt att se i vilket land ett visst livsmedel har
            producerats och förädlats intensifieras.
          </note>
          <note>
            Det handlar för det andra om transfetter som är bevisat skadliga
            för hälsan. På det området vill vi bland annat att Sverige följer
            Danmarks exempel och sätter upp bestämda regler för hur mycket
            transfetter ett livsmedel får innehålla.
          </note>
          <note>
            Det handlar för det tredje, och det tycker jag nog ändå är den
            viktigaste diskussionen, om att vi vill se ytterligare och skarpare
            regler för att förbättra hanteringen av livsmedel och förhindra
            fusk med livsmedelshantering i butiker och på restauranger. Det
            är det som vår tredje reservation handlar om.
          </note>
          <note>
            Mot bakgrund av bland annat förra årets köttfärsskandaler i ett
            antal Icabutiker, vilken är den bästa metoden att förbättra livsmedelshanteringen,
            att stävja fusket? Är det hårdare straff? Är det att fler lagförs?
            Är det skärpt regelverk och ännu fler kontroller? Ja, det kan
            säkert bidra. Eller är det kanske att införa frivilliga körkort,
            som regeringen vill. Det kan kanske också bidra.
          </note>
          <note>
            Vi som står bakom reservation 5 tror att det finns ännu bättre
            metoder. Vi tror att det bästa sättet, eller om jag ska vara lite
            försiktig det kanske bästa sättet, att komma till rätta med fusket
            är att öka upptäcktsrisken, att livsmedelskontrollerna sker systematiskt
            men också att resultaten av dem offentliggörs och sprids aktivt.
            I det sammanhanget går det inte att enbart förlita sig på Janne
            Josefsson och Uppdrag granskning han hinner inte med utan vi politiker
            som finns i kammaren och röstar måste också dra vårt strå till
            stacken.
          </note>
          <note>
            Den tidigare, socialdemokratiska regeringen lade fram en proposition,
            den så kallade smileypropositionen, med just den här innebörden.
            Förebilderna finns bland annat i Danmark och i Kanada, men det
            finns också en del kommuner i Sverige som självmant har infört
            liknande modeller. Emellertid drog alliansregeringen tillbaka
            propositionen nästan direkt när den hade tillträtt.
          </note>
          <note>
            Propositionen gick ut på att, och det här är alltså en offentlig
            handling redan i dag, att offentligt och aktivt sprida resultatet
            och införa någon sorts godkändmärkning för restauranger och livsmedelsbutiker.
            Det intressanta i sammanhanget är att de flesta av remissinstanserna
            var positiva. Livsmedelsverket, Konsumentverket, Konkurrensverket,
            Sveriges Kommuner och Landsting, Sveriges hotell- och restaurangföretagare,
            Sveriges konsumentråd med flera ställde upp på idén. Mot förslaget
            var, och det här är rätt intressant med tanke på vad som hände
            förra hösten, Svensk handel, kött- och charkföretagen och livsmedelsföretagen
            och alltså den så kallade alliansregeringen som drog tillbaka
            propositionen. Remissomgången skedde förre köttfärsskandalen,
            så det är möjligt att det hade blivit ett annat resultat i dag.
          </note>
          <note>
            Jag tror inte att man ska överdriva det, men i den här propositionen
            kan man bland annat läsa sig till att ungefär en halv miljon varje
            år insjuknar till följd av någon typ av matförgiftning. Många
            av dem beror på att man gör fel i hemmet. Men en hel del, kanske
            upp till hälften av dem, beror på dålig hantering i producentledet,
            på restauranger och i butiker.
          </note>
          <note>
            Fru talman! Vi står naturligtvis bakom våra tre reservationer,
            men vi nöjer oss för tids vinnande med att yrka bifall till den
            som jag har pratat om senast, nämligen reservation nr 5.
          </note>
          <note type="speaker">
            Anf. 152 JACOB JOHNSON (v):
          </note>
          <note>
            Fru talman! Vi debatterar nu betänkandet Säkra livsmedel . Då
            kommer jag, som Bernhardsson tidigare, först att tänka på köttfärsskandalen
            i höstas, som ju visade hur man paketerade om och ändrade bästföredatum
            i bland annat Ica Maxi-storköp på olika platser i landet ett helt
            oacceptabelt beteende om man vill behålla kundernas förtroende.
          </note>
          <note>
            Ja, säkra livsmedel handlar mycket om förtroende för alla aktörer
            i hela livsmedelskedjan, från odling och boskapsskötsel till skörd
            och slakt, transporter, hantering i affärer och butiker och tillagning,
            vare sig det är på restauranger, skolkök eller hemma i bostaden.
          </note>
          <note>
            Regeringen har utsett en särskild utredare att titta på myndighetsstrukturen
            för hela denna kedja Jordbruksverket, Livsmedelsverket, Fiskeriverket
            och Statens veterinärmedicinska anstalt. Utredningen ska vara
            klar till årsskiftet, och vi får väl tillfälle att återkomma till
            den.
          </note>
          <note>
            Köttfärsskandalen inträffade efter den allmänna motionstidens
            utgång, så några yrkanden knutna till det uppdagade finns inte
            i dag i denna debatt. Men vi som deltog i debatten efter reportagen
            kunde jämföra med situationen i Finland och Danmark. Där är det
            obligatoriskt att aktörer inom livsmedelshantering har gått igenom
            en grundläggande utbildning i livsmedelshygien för att starta
            eller driva livsmedelsverksamheter. I Finland måste man ha klarat
            ett så kallat hygienkompetenstest för att få ett hygienkompetenskort.
            Jordbruksministern har ju sagt sig vilja arbeta för liknande lösningar
            på frivillig väg i Sverige alltid något bidrag.
          </note>
          <note>
            Positivt har även Livsmedelsverkets resoluta agerande varit när
            de kallat till sig ledningen för Ica samt deras åtalsanmälan mot
            ett antal Icabutiker för olaglig ompaketering och ommärkning av
            köttfärs. Detta är i enlighet med Livsmedelsverkets uppdrag att
            verka aktivt för säkra livsmedel, redlighet i livsmedelshanteringen
            och bra matvanor.
          </note>
          <note>
            Redlighet är väl inte direkt ett ord som används i vardagen.
            Enligt regleringsbrevet till Livsmedelsverket är målet för redlig
            hantering en ändamålsenlig och korrekt märkning av alla livsmedel
            så att konsumenterna kan göra medvetna val. Enligt min mening
            ligger det dock mer i ordet redlighet. Här finns det en del att
            göra vad gäller tydlighet och förståelse för begreppet redlighet.
            Men det är väl lämpligt att ta upp i en särskild debatt.
          </note>
          <note>
            Jag vill också uttrycka oro för den urholkning av anslagen som
            har skett till Livsmedelsverket med tanke på de ökade samhällskrav
            vi har på just ökad redlighet i livsmedelshanteringen.
          </note>
          <note>
            Fru talman! Vårt viktigaste livsmedel är vatten vatten, bara
            vanligt vatten. Vi är här i Sverige gynnade genom att vi i princip
            har en god tillgång till vatten och en väl utbyggd kommunal vattenförsörjning
            av god kvalitet. Det kommunala vattnet tillhandahålls också till
            en mycket låg kostnad. Enligt Svenskt Vatten var det genomsnittliga
            priset för kommunalt kranvatten 2,8 öre per liter levererat direkt
            på plats i köket.
          </note>
          <note>
            Trots detta låga pris på bra och säkert dricksvatten har konsumtionen
            av flaskvatten ökat avsevärt under senare år. Överallt kan man
            köpa flaskvatten, vatten som paketeras i plastflaskor och aluminiumburkar
            och sedan transporteras och även ofta kyls innan det säljs med
            påverkan på miljö och klimat som följd.
          </note>
          <note>
            Vi anser från Vänsterpartiet att Livsmedelsverket i samarbete
            med andra myndigheter, kommuner och landsting med flera ska genomföra
            en informationskampanj för minskad flaskvattenkonsumtion och ökad
            användning av kommunalt kranvatten. Kampanjen ska även verka för
            minskning av läskkonsumtionen. Det är något som är viktigt av
            folkhälsoskäl och inte minst för barn och ungdomar.
          </note>
          <note>
            Fru talman! Jag yrkar därför bifall till reservation 7.
          </note>
          <note>
            Vårt förslag avvisas i betänkandet med motiveringen att konsumtionen
            av flaskvatten minskade med drygt 4 procent 2007 efter den uppmärksamhet
            som frågan väckte i höstas. Jag tror att det är för tidigt att
            hävda att konsumtionen varaktigt kommer att minska, utan fortsatta
            informationsinsatser krävs.
          </note>
          <note>
            Under de plenifria dagarna strax före påsk besökte jag bland
            annat skolor i Uppsala län. En av dessa var Linnéskolan där jag
            fick träffa elever i företagarprogrammet Unga företagare och ta
            del av deras erfarenheter. Ett av företagen på skolan hette H2O.
            Det lanserar plastflaskor märkta med Jag älskar kranvatten avsedda
            att tas med och fyllas på med läskande kranvatten. En av inspirationskällorna
            för killarna i H2O var en debattartikel som jag och en partikamrat
            skrivit i frågan i en känd Uppsalatidning. Det verkar som företagsamma
            ungdomar i Uppsala har större insikt i denna fråga än utskottsmajoriteten.
          </note>
          <note>
            Ett litet tillägg till frågan om vårt goda och säkra kranvatten.
            För att det ska förbli av god kvalitet krävs upprustning av det
            kommunala vattenledningsnätet på många platser. Det är ett kommunalt
            ansvar, men det kan vara på sin plats att påpeka att de vattenledningsnät
            som ofta byggdes ut efter andra världskriget för 3050 år sedan
            behöver ses över och upprustas. Det är en viktig samhällelig framtidsinvestering
            för bra miljö och säkert vatten vårt viktigaste livsmedel.
          </note>
          <note>
            Betänkandet handlar i övrigt bland annat om märkning av livsmedel.
            Det är som jag sagt tidigare åtminstone en del av vad som menas
            med redlighet i livsmedelshanteringen, det vill säga att det finns
            en ändamålsenlig och korrekt märkning av alla livsmedel så att
            konsumenterna kan göra medvetna val. Man kan förtydliga att den
            ändamålsenliga märkningen ska vara lättläst, förståelig och motsvara
            kundernas behov vad gäller till exempel matens effekter på hälsa,
            miljö och klimat. Här finns det i dag mycket att önska.
          </note>
          <note>
            Vi har en situation med olika märkningar som belyser ungefär
            samma saker med olika inriktning. Detta är naturligtvis förvirrande
            för konsumenterna och ett bevis på att marknaden inte själv klarar
            av att tillhandahålla den information som kunderna vill ha.
          </note>
          <note>
            Här bör marknadsfundamentalister till exempel på den borgerliga
            sidan ta sig en funderare. Teorin om den fria marknaden med välinformerade
            konsumenter som har tillgång till all nödvändig information så
            att de kan välja den bästa produkten efter ett medvetet val mellan
            kvalitet och pris håller knappast i dagens komplicerade värld.
          </note>
          <note>
            Jag stöder därför reservation nr 1 som tar upp behovet av tydlig
            märkning där det bland annat ska framgå vilket land produkten
            kommer ifrån och var den är förädlad.
          </note>
          <note>
            Betänkandet behandlar även förekomsten av transfetter i våra
            livsmedel. Där anser jag i enlighet med reservation tre att Sverige
            likt Danmark bör ta fram en lagstiftning som anger en gräns för
            maximalt innehåll av transfetter i våra livsmedel.
          </note>
          <note>
            Avslutningsvis stöder jag även reservation 4 om att införa en
            godkändmärkning av näringsidkare som verkar under livsmedelslagen.
          </note>
          <note type="speaker">
            Anf. 153 TINA EHN (mp):
          </note>
          <note>
            Fru talman! Strax före jul skrällde köttfärsskandalen i landet
            Sverige. Flera butiker med framför allt ompackad köttfärs blev
            utpekade i medierna. Det som vi fick ta del av var ett fullkomligt
            obegripligt handlande med fusk, fusk, fusk. Man utsatte andra
            för risk med livsmedel som var dåliga och skämda. Man riskerade
            bland annat att utsätta människor för magsjuka, äldre och yngre.
            Man undrar om det var okunskap eller vad det var.
          </note>
          <note>
            Att se till att människor som arbetar med livsmedel har kunskap
            är i alla fall en bra grund. Att vara medveten om riskerna man
            skapar för någon annan gör att man kan ta ett personligt ansvar
            om det brister i andra led.
          </note>
          <note>
            Miljöpartiet har tidigare drivit frågan om livsmedelskörkort.
            Det verkar vara relevant att titta närmare på det med facit i
            hand från köttfärsskandalerna. I betänkandet kan jag läsa att
            det finns ett uppdrag att utreda och lämna förslag på ett frivilligt
            livsmedelskörkort. Det är bra att det som Miljöpartiet tidigare
            föreslagit har blivit aktuellt.
          </note>
          <note>
            Det är ingen bra statistik att upp mot 500 000 människor varje
            år drabbas av matförgiftning. Omkring hälften av dem har ätit
            mat ute. Kan man åtgärda eller förhindra det genom kunskap är
            det jättebra. Alla vill vi väl ha säkra livsmedel.
          </note>
          <note>
            I takt med att vi blir färre som arbetar med livsmedelsproduktion
            på basnivå tappar vi förmodligen också kunskap om vad livsmedel
            är och hur de produceras. Med det försvinner också en stor del
            viktiga upplevelser.
          </note>
          <note>
            Matintresset är större än någonsin. I svenska hem trängs kokböcker,
            det byggs avancerade kök och alla ska bli tv-kockar. Ändå ägnar
            vi inte så mycket tid åt matlagning och ännu mindre åt produktion.
            Vi blir tvungna att lita på att den mat som vi köper i affärerna
            och konsumerar på restaurangerna är pålitlig.
          </note>
          <note>
            Valfrihet är ett laddat begrepp och är viktigt i dagens samhälle.
            Men vilken sorts valfrihet det handlar om är det inte så många
            som talar om. Valfrihet är inte bara att ha så många äppelsorter
            som möjligt att välja på. Man ska väl ha valfriheten att kunna
            välja bort eller välja till en vara utifrån hur den har kommit
            till också? Jag vill veta hur många gånger man har besprutat mitt
            äpple. Jag vill veta om det är ett GMO-äpple, alltså ett genmodifierat
            äpple.
          </note>
          <note>
            Det ska finnas möjlighet att veta vad man stoppar i sig även
            om jag inte själv producerar varan. Det ska klart framgå vad en
            vara innehåller och vad en maträtt består av. Allt annat är uteslutet.
            Ju mer vi krånglar till matproduktionen, ju mer vi transporterar
            mat kors och tvärs på jorden och ju längre hållbarhet som krävs,
            desto mer teknik behövs för att hålla maten attraktiv och fräsch.
            Tillsatser blir viktiga, förpackningar ska klara av transporter
            och mat betraktas som vilken vara som helst.
          </note>
          <note>
            I betänkandet finns ett par viktiga aspekter. Det handlar om
            att kunna spåra en vara och att varor ska märkas så att vi som
            konsumenter kan veta något om varan. Men som det omnämns i betänkandet
            bestämmer EU mer än vi själva fast det heter harmonisering. Ska
            vi då göra vad som krävs eller ska vi ta skeden i vacker hand
            och svälja det som EU bestämmer över våra huvuden? Jag tycker
            att vi ska driva på EU på många fronter. Det var vitsen med medlemskapet.
            Vi ska säga ifrån att vi inte vill ha industriellt framställda
            transfetter i livsmedel till våra barn. Vi vill inte riskera framtida
            generationers hälsa.
          </note>
          <note>
            Barn är oftast inte de medvetna konsumenter som vi tänker på
            när vi talar om valfrihet. Ett barn tänker inte: Jag undrar om
            jag verkligen ska köpa den här kakan, den kanske innehåller industriellt
            framställda transfetter eller azofärgämnen som kommer att göra
            mig hyperaktiv så att jag har svårt att sitta stilla i skolan.
            Så tänker inte barn, så tänker inte heller många vuxna. Ska EU:s
            regler få stå oemotsagda? Ska vi inte våga driva frågan såsom
            bland annat Danmark gör?
          </note>
          <note>
            Den europeiska livsmedelsmyndigheten Efsa har tittat på om det
            finns en koppling mellan barns hyperaktivitet och färgämnen. Utvärderingen
            visar att det finns begränsade bevis för små effekter hos vissa
            barn.
          </note>
          <note>
            Däremot är det oklart hur den eventuella kopplingen mellan färgämnen
            och barns hyperaktivitet ser ut. Livsmedelsverket ställer sig
            bakom bedömningen.
          </note>
          <note>
            Efsas vetenskapliga panel säger att det inte finns någon anledning
            att ändra värdet för rekommenderat dagligt intag eller införa
            förbud mot de granskade färgämnena. Det är alltså lugnt! Vi kan
            fortsätta stoppa i barnen färgämnen eller?
          </note>
          <note>
            Jag ser inte varför man inte helt enkelt vänder på alltsammans
            och förbjuder sådana här tvivelaktiga tillsatser med försiktighetsskäl
            som grund vi vill inte utsätta kommande generationer för sådant
            här skräp. Men vad vet jag?
          </note>
          <note>
            Jag tycker i alla fall att det ska vara lätt att välja rätt.
            Det ska vara lätt att som konsument kunna påverka genom sina inköp,
            och det ska finnas redskap för mig som konsument att påverka genom
            mina val. Det tror jag faktiskt att alla här tycker.
          </note>
          <note>
            Men om jag inte vill ha GMO, genmodifierade organismer, i det
            jag konsumerar ska jag lätt veta att det inte finns något sådant
            i min mat eller att min mat är framtagen genom att kossorna ätit
            GMO-sojabönor. Om jag vill ha ekologiskt odlad eller framtagen
            mat ska jag lätt kunna läsa ut att så är fallet.
          </note>
          <note>
            Att välja sådant som också är tillverkat på ett sätt som är skonsamt
            för miljön leder i långa loppet också till en mindre belastning
            på de ekologiska systemen som är grunden för vårt välbefinnande.
            Att värna om de system vi människor är beroende av är att ta ansvar.
            Det ska vara tydligt och lätt att göra rätt!
          </note>
          <note>
            Den ekologiska produktionen är här ett självklart val för att
            styra mot ett samhälle som vill vara resurseffektivt och knyta
            ihop kretsloppen.
          </note>
          <note>
            Jag delar också det som Vänstern och Jacob sade om vattnet och
            kvaliteten på vattnet och hur viktigt det är att lyfta upp frågan
            om vattnet.
          </note>
          <note>
            Det finns ett antal reservationer som Miljöpartiet har ställt
            sig bakom vilket jag också gör fortsättningsvis, men för tids
            vinning yrkar jag endast bifall till reservation 4, här och nu.
          </note>
          <note>
            I detta anförande instämde Gunvor G Ericson och Jan Lindholm
            (båda mp).
          </note>
          <note type="speaker">
            Anf. 154 SOFIA ARKELSTEN (m):
          </note>
          <note>
            Fru talman! För mig är det här andra gången som livsmedelsfrågorna
            debatteras här i kammaren. Det är bra att det kommer upp igen,
            för det här är viktiga frågor. Jag vill börja med att yrka bifall
            till förslaget i betänkandet.
          </note>
          <note>
            När man tittar på betänkandet ser man att de stora frågorna i
            de 22 motionerna och de 27 motionsyrkandena handlar om märkningar,
            industriella transfetter och livsmedelshantering, närmare bestämt
            det som har kallats kanelbulledirektivet. Det är ett direktiv
            som bland annat innehåller bestämmelser om hur mat får tillagas
            om den ska säljas. Jag tänkte, fru talman, att vi börjar med det
            här direktivet.
          </note>
          <note>
            EU, kanelbullarna och kyrkkaffet har ju debatterats mycket, och
            det är kanske den stora nyheten i dagens debatt. Det handlar om
            ett direktiv som har tolkats så hårt att vissa kommuner har känt
            sig skyldiga att stoppa bullarna till kyrkkaffet och att hindra
            sportföreningar att sälja hembakt och korv. Jag trodde faktiskt
            aldrig att jag skulle stå här och försvara hockeymammornas rätt
            att sälja varmkorv på matcherna, men det är också ett mått av
            frihet.
          </note>
          <note>
            Alliansen och utskottet är väldigt tydliga. Jag tror faktiskt
            att vi är överens om detta i alla partier. Jag har inte sett något
            annat i reservationerna. Utskottet förutsätter att det är tillåtet
            med småskalig hantering av livsmedel. Vi tycker alltså att det
            är viktigt att människor även i fortsättningen har möjlighet till
            lokal tillagning och servering av livsmedel. Det gäller skolor,
            äldreboende, föreningar och sportklubbar. Om det sitter kvar någon
            journalist där uppe på läktaren och funderar över en spännande
            nyhetsrubrik vill jag föreslå Alliansen räddar kyrkkaffet!
          </note>
          <note>
            Vi säger också i utskottet att om riktlinjerna är otydliga så
            måste de bli tydligare, och behövs det så ska de utvecklas.
          </note>
          <note>
            Överlag i betänkandet betonar vi i alliansen det arbete som pågår
            med att förenkla för småskalig livsmedelshantering och småskalig
            livsmedelsförädling. Det är något som händer bland annat i landsbygdsprogrammet.
            Vi jobbar med regelförenklingar, och tillsammans med näringen
            tar vi fram en livsmedelsstrategi.
          </note>
          <note>
            Ett bra exempel på hur vi arbetar med information och kommunikation
            och inte bara lagstiftning är den vägledning som Livsmedelsverket
            tog fram för att göra det enkelt för kontrollmyndigheterna att
            bedöma de verksamheter som tidigare var undantagna men som nu
            omfattas av kanelbulledirektivet.
          </note>
          <note>
            Livsmedelsverkets nya fina hemsida toppar i dag med information
            om att barn får vara med och laga mat på förskolorna. Det är en
            del i det pedagogiska.
          </note>
          <note>
            Fru talman! Livsmedelsfrågorna ska hanteras med sunt förnuft,
            som min kollega Rune Wikström skulle säga.
          </note>
          <note>
            När det gäller betänkandets andra avdelning, förslagen om märkningar
            av livsmedel, är det en favorit i repris från förra året. Vi har
            debatterat det en gång innan. Här pågår arbete inom EU. Livsmedelsmärkningen
            är totalharmoniserad, och det är bra att samma regler gäller i
            27 länder. Det är nästan en halv miljard människor som bor i EU.
            Det är en stor marknad!
          </note>
          <note>
            Kommissionen har nu lagt fram sitt förslag på bättre märkning
            av livsmedel, och syftet är just det som har efterlysts både i
            talarstolen och i motionerna: att det ska vara tydligt för kunderna
            som ska kunna göra välgrundade val. De har ett antal förslag,
            bland annat en minsta stilstorlek på innehållsförteckningarna.
            Det ska finnas uppgifter om energi, fett, mättade fettsyror, kolhydrater,
            sockerarter och salt på framsidan av förpackningen. Kraven på
            ursprungsmärkningen görs också tydligare. Det här står på s. 8
            och 9 i betänkandet för den som är intresserad.
          </note>
          <note>
            Innan beslutet fattas pågår diskussion i EU, och då har alla
            möjlighet att komma in med åsikter. Organisationer och näringsliv
            har redan varit med och tagit fram de här reglerna.
          </note>
          <note>
            Fru talman! Det tredje ämnet är de industriellt framställda transfetterna.
            Jag är för återvinning. Vi känner igen motionerna. De är tillbaka
            vi har debatterat dem förr. Det enklaste för stenografen vore
            kanske att bara klippa och klistra från förra året.
          </note>
          <note>
            Men politiskt har detta blivit en väldigt intressant fråga, eftersom
            det handlar om inställningen till lagstiftning. Rent praktiskt
            har de olika motionsförslagen ingen annan effekt än det som redan
            händer. Redan nu är Sverige lika bra som Danmark. Den enda skillnaden
            är att vi har gjort det här med hjälp av information och kommunikation,
            medan Danmark har valt lagstiftningsvägen. Förbättringarna fortsätter
            ändå. Livsmedelsverket bevakar frågan och kommer att undersöka
            vilka fetter som har ersatt de härdade transfetterna. Jag hoppas
            personligen att de inte hittar palmolja, som är ett annat fett
            som framställs på ett miljömässigt väldigt dåligt sätt.
          </note>
          <note>
            Fru talman! Det finns även några lösa motioner med i betänkandet.
            En socialdemokrat motionerar om att införa en egen märkning av
            att restauranger följer reglerna. Det är något som jag tycker
            ska förutsättas. Ett eget märkningssystem som inte visar något
            nytt eller ger något mervärde är inget att lägga skattepengar
            och tid på. Jag trodde nästan det var en positionsförändring vi
            såg här att Socialdemokraterna har gått från att vilja ha smileys
            och glada gubbar till att tycka att godkänd är roligt. Men nu
            fick vi detta tydligt beskrivet av Bosse Bernhardsson.
          </note>
          <note>
            En annan socialdemokrat motionerar om att tvinga livsmedelsbutiker
            att bygga kundtoaletter. Det är en fråga som är avgjord flera
            gånger, överklagad och beslutad i länsstyrelsen. Det finns inte
            lagstöd för att tvinga en butik att bygga sådant.
          </note>
          <note>
            Så en extrasak. Jag kan inte låta bli att fascineras över Vänsterpartiet
            och er tro på statliga kampanjer för att förändra människors beteende.
            Det handlar om flaskvattnet. Vi är ändå lite överens om att skiftet
            har börjat. Jag ser att Jacob nickar. Sanningen är att försäljningen
            har minskat ganska mycket. Jag har tittat lite på det, och de
            stora flaskorna minskar mest. De små flaskorna ökar faktiskt något.
            Det visar hur konsumtionen förändras. Det är fler som äter utanför
            hemmen, och hälsotänkandet och sockerdebatten har också förändrat
            hur människor äter och dricker.
          </note>
          <note>
            Jag hade ett likadant exempel som Jacob. Jag har träffat driftiga
            ungdomar i Dalarna som också har som affärsidé att sälja tomma
            flaskor. De finns på Facebook, bara att leta upp. De hade ett
            annat varumärke. Vi kan också se vad marknaden sätter i gång.
            Sodastream har kommit tillbaka till exempel. Jag som var barn
            på 70-talet tycker att det är kul.
          </note>
          <note>
            Till sist vill jag säga till Jacob och Wiwi-Anne: Om de här statliga
            kampanjerna funkade skulle vi inte ha några hälsoproblem alls,
            eftersom vi har Socialstyrelsen, Livsmedelsverket och det lite
            mer omdebatterade Folkhälsoinstitutet.
          </note>
          <note>
            (Applåder)
          </note>
          <note type="speaker">
            Anf. 155 TINA EHN (mp) replik:
          </note>
          <note>
            Fru talman! Jag har egentligen två frågor som jag ska försöka
            hinna med här.
          </note>
          <note>
            Du nämnde Danmark och att vi var lika bra i Sverige vad gäller
            transfetter. Jag skulle vilja fråga dig vilken undersökning du
            stöder dig på. Det pågår ett riskprojekt i Danmark som ska vara
            klart år 2009 som jag vet inte är klart än.
          </note>
          <note>
            När vi diskuterade det här förra året berodde avslaget på att
            man hänvisade till EU. En månad senare kom EU och sade att man
            inte tyckte att man kunde gå emot Danmark i ärendet. Du får gärna
            kommentera det.
          </note>
          <note type="speaker">
            Anf. 156 SOFIA ARKELSTEN (m) replik:
          </note>
          <note>
            Fru talman! Det som jag grundade mig på är Livsmedelsverkets
            uppgifter. De finns på dess hemsida. Per person ligger Sverige
            och Danmark lika när det gäller konsumtion av transfetter.
          </note>
          <note>
            När det gäller varför vi sade nej förra gången var det också
            att vi tror att kommunikation och information fungerar bättre
            i de här frågorna än lagstiftning. Det var även en fråga inom
            EU som inte var avgjord. Man kan aldrig skylla på EU att vi valde
            att inte tycka som Miljöpartiet.
          </note>
          <note type="speaker">
            Anf. 157 TINA EHN (mp) replik:
          </note>
          <note>
            Fru talman! Jag antar att uppgifterna på Livemedelsverkets hemsida
            är någon uppskattning som man har gjort eftersom projektet från
            Danmark inte är klart. Vi får väl se vad som händer.
          </note>
          <note>
            Jag har en annan fråga. Vi har skrivit en motion som handlar
            om mobila anläggningar när man åker runt på marknader och arrangerar
            olika saker. Man säljer livsmedel ibland i väldigt bra former
            och ibland i tvivelaktiga former.
          </note>
          <note>
            Man har fått med sig ett godkännande från sin hemkommun men kanske
            befinner sig någon annanstans i landet och bedriver verksamheten.
            Ingen tillsyn sker i regel. Det händer många gånger att det är
            så. Det ska finnas möjlighet att en tillsyn kan ske. Men vi har
            hört talas om att det inte görs det, och därav motionen.
          </note>
          <note>
            Jag ser i svaret att man säger att det är ett problem som man
            har som syfte att lösa på Jordbruksdepartementet. Jag skulle gärna
            vilja att den frågan drivs så att det inte bara blir ett svar
            som sedan stoppas in i lådan utan att man går vidare.
          </note>
          <note>
            Det är en ganska viktig sak. Vi har hört många som har vittnat
            om att det förekommer under mycket okontrollerade och tvivelaktiva
            former.
          </note>
          <note type="speaker">
            Anf. 158 SOFIA ARKELSTEN (m) replik:
          </note>
          <note>
            Fru talman! Den första frågan rörde uppskattningen. Jag har fått
            uppgifterna från hemsidan. Under förra årets debatt var jag dessutom
            också med på besök till konstiga ställen tillsammans med Gunvor
            G Ericson som sitter där borta. Där träffade jag professor Åke
            Bruce som arbetar på Livsmedelsverket. Han har varit väldigt tydlig
            med de här siffrorna. Han är professor, eller något liknande.
            Det tycker jag känns tryggt.
          </note>
          <note>
            Den andra frågan gällde tillsyn när man hade mobil försäljning.
            Jag tycker att det var ett bra svar i betänkandet. Där visas också
            att man helst ska ansöka om tillstånd där man har huvuddelen av
            sin verksamhet men att det också är tillåtet för andra kommuner
            att göra tillsyn. Det var till och med en paragraf, som jag inte
            kan nämna nu, som rörde det.
          </note>
          <note>
            Jag tror att vi kan vara trygga med att Jordbruksdepartementet
            håller koll på detta och inte stoppar det i en låda.
          </note>
          <note type="speaker">
            Anf. 159 BO BERNHARDSSON (s) replik:
          </note>
          <note>
            Fru talman! Jag hade också några funderingar om transfetter och
            smileypropositionen.
          </note>
          <note>
            Vi har kommit en bit på väg och kanske ganska långt när det gäller
            transfetter. Branschen har själv lagt manken till. Den första
            kommentaren är att det ena inte utesluter det andra. Det är fullt
            möjligt att understödja konsumenterna och utvecklingen genom att
            också sätta gränser för vad man får ha i livsmedlen i form av
            transfetter. Det är den första ganska självklara kommentaren.
            Man kan göra bådeoch.
          </note>
          <note>
            Det andra är att jag inte är lika säker på att det är så väldigt
            bra. Det kanske är det, men jag är inte säker på det när man säger
            att vi har hamnat på samma nivå som Danmark. Jag vill inte vara
            otrevlig mot broderfolket. Men i vissa avseenden har man lite
            sämre levnadsvanor och en lägre medellivslängd än vad vi har i
            Sverige. Jag har också tillgodogjort mig att man nu sitter och
            väntar på Livsmedelsverket på en ordentlig rapport om just situationen
            i Danmark. Jag skulle nog avvakta.
          </note>
          <note>
            Sedan finns det en aspekt till. Det är ett genomsnitt för hur
            konsumenterna i Sverige beter sig. Har man ett ben i en ishink
            och ett i öppna spisen har man det statistiskt sett ganska bra.
          </note>
          <note>
            Man kan anlägga ett klassperspektiv på detta. En del äter väldigt
            dåligt. Det är i regel de som har de stressade arbetsmiljöerna,
            de sämsta arbetsvillkoren och de lägsta inkomsterna. Att vara
            kraftfull på det här området är att stödja de konsumenter som
            kanske har de sämsta förutsättningarna att själv ta tag i frågan.
          </note>
          <note type="speaker">
            Anf. 160 SOFIA ARKELSTEN (m) replik:
          </note>
          <note>
            Fru talman! När det gäller lagstiftning om transfetterna tycker
            jag att man ska vara ödmjuk inför lagstiftningsinstitutet. Det
            är ett ganska klumpigt sätt att arbeta. Jag tror att man kan nå
            större nytta när det gäller information och kommunikation i den
            här frågan.
          </note>
          <note>
            En lagstiftning som ni föreslår skulle vara ett stort slag i
            luften. Jag ser inte poängen i det. Ni säger på vanligt socialdemokratiskt
            sätt att detta är ett problem som staten ska lösa när det handlar
            om något så personligt som matvanor.
          </note>
          <note>
            Jag kommer absolut inte att bedöma Danmarks sätt att leva. Jag
            kan referera till en nutritionist på Livsmedelsverket. Hon heter
            Annika Sohlström. Hon säger så här: Om man får i sig för mycket
            transfetter har man nog mycket speciella matvanor. Då är det inte
            bara transfetterna som är problemet, utan man får också i sig
            för mycket mättade fetter, salt och socker.
          </note>
          <note>
            Jag tror att det är väldigt viktigt att man har den inställningen.
            Transfetterna ingår inte i tallriksmodellen. Det är tilläggsmat
            och utfyllnadsmat, som man ibland kallar det.
          </note>
          <note>
            När det gäller smiley tror jag också att man ska vara väldigt
            ödmjuk. Vi ser i Danmark att det inte fungerat särskilt bra. Det
            brister i rättssäkerhet. Det är långt mellan tillsynen. Det är
            många som klagar över att en smiley sitter kvar väldigt länge
            även om restaurangen byter ägare och har kanske förändrat sina
            rutiner.
          </note>
          <note>
            En statlig märkning i all ära, men jag är inte säker på att det
            är det alltid är det bästa.
          </note>
          <note type="speaker">
            Anf. 161 BO BERNHARDSSON (s) replik:
          </note>
          <note>
            Fru talman! Det är nog inte alltid det bästa. Vi fortsätter på
            det spåret. När ska staten ingripa, och när är det frivillighet
            som gäller?
          </note>
          <note>
            Sofia Arkelsten säger att det ska förutsättas att branschen följer
            märkningen och att branschen sanerar sig själv. Visst ska vi hoppas
            på att linjen med frivillighet räcker ganska långt.
          </note>
          <note>
            I ett av remissvaren som jag aldrig läste upp i mitt inledningsanförande
            säger Livsmedelshandlarförbundet om smileymärkningen att det är
            tveksamt om ett sådant system kan skapa kommersiella incitament
            för företagen att nå kraven i livsmedelslagstiftningen.
          </note>
          <note>
            Problemet är just att det finns kommersiella incitament att fuska.
            Ibland måste man ingripa med lagstiftning och kontrollåtgärder
            och i det här fallet med att öka upptäcksrisken för att understödja
            en bra utveckling.
          </note>
          <note>
            Jag kan tycka att det är lite märkligt att det finns någon sorts
            diskrepans inom alliansen när det gäller hur mycket man ska använda
            staten och repressiva instrument. Det gäller å ena sidan VAB-dagar
            och människor som fuskar med sjukförsäkringen och å andra sidan
            till exempel fusk inom livsmedelshantering eller inom näringslivet.
          </note>
          <note>
            Är det inom näringslivet det händer är det väldigt ofta så att
            vi ska lita på frivilligheten och inte gå för långt när det gäller
            lagstiftning. Men jag har en känsla av att när det är på den andra
            sidan är det väldigt nära till rottingen, att ta till repressiva
            instrument, mer kontroll och lagstiftning.
          </note>
          <note>
            Varför denna obalans när det gäller synen på marknadskrafter
            och frivillighet?
          </note>
          <note type="speaker">
            Anf. 162 SOFIA ARKELSTEN (m) replik:
          </note>
          <note>
            Fru talman! Det är klart att man måste förutsätta att människor
            följer reglerna. Någon annan människosyn kan jag inte ha. Det
            tycker jag är viktigt att ha med.
          </note>
          <note>
            Jag tror också att det är viktigt att man har tillsyn som fungerar
            och att man har egenkontrollprogram. Man måste arbeta aktivt med
            de här frågorna.
          </note>
          <note>
            De skandaler som inträffade i höstas berodde på människor som
            gjorde fel. De bröt mot de regler som fanns; det ska man komma
            ihåg.
          </note>
          <note>
            Det är jätteroligt att höra att Bo Bernhardsson säger att det
            finns en diskrepans i alliansen. Det finns ganska stora diskrepanser
            i kartellen, eller vad ni nu vill kalla er. Ni fick heta kartellen
            när vi hade en fotbollsmatch, men det var visst inte så uppskattat.
            Ni har inte ens enat er om reservationerna när det gäller transfetter
            och inte heller om de andra reservationerna.
          </note>
          <note>
            Jag uppfattar inte det här på samma sätt som du. Och jag är hemskt
            ledsen, men det är svårt för mig att stå här och kommentera din
            känsla.
          </note>
          <note type="speaker">
            Anf. 163 JACOB JOHNSON (v) replik:
          </note>
          <note>
            Fru talman! Sofia Arkelsten fäste sig vid och förundrade sig
            i sitt inlägg över vårt förslag om att Livsmedelsverket ska samordna
            en dricksvattenkampanj. Jag får påminna Sofia Arkelsten om att
            Livsmedelsverket i sin instruktion har ett uppdrag att arbeta
            aktivt för bra matvanor och mot risker i livsmedelshanteringen.
          </note>
          <note>
            Vatten betraktas som ett livsmedel. Vår dricksvattenkampanj handlar
            inte bara om att man ska dricka kranvatten utan också om att vatten
            ska ersätta läskkonsumtionen, som vi vet har hälsoeffekter inte
            minst på barn. De kan få diabetes om de dricker för mycket läsk.
            Den kampanj vi föreslår att Livsmedelsverket ska göra syftar till
            att beakta både klimat-, miljö- och hälsofrågor.
          </note>
          <note>
            Kommunerna har kraftfulla instrument för att jobba med detta
            genom sina kommunala vattenverk. Samhället kan genom en samordnad
            informationskampanj nå ut effektivt. Samhället har en bra produkt
            och en bra vara att marknadsföra, Sofia Arkelsten. Är inte det
            något positivt? Ska man inte använda den möjligheten? Tror du
            inte på marknadsföring som metod?
          </note>
          <note type="speaker">
            Anf. 164 SOFIA ARKELSTEN (m) replik:
          </note>
          <note>
            Fru talman! Dina ord gör mig rörd, Jacob Johnson, när du lyfter
            marknadsföringen till höjderna. Det som däremot skrämmer mig i
            den motion som vi ändå pratar om är synen på den statliga kampanjen,
            när politiker ska berätta vad som är rätt och fel. Vi kanske tycker
            lite mer lika, och det är måhända bara en stor skillnad i språkbruk
            mellan höger och vänster.
          </note>
          <note>
            Poängen med vad jag sade är att detta redan pågår. Det var fantastiskt
            att du lyfte upp ung företagsamhet som exempel på att det här
            händer överallt i samhället. Jag tror inte att det civila samhället
            behöver oss politiker i den här frågan längre. Det händer redan.
            Det är på gång. Se det, och var positiv!
          </note>
          <note>
            Jag är lite ledsen för att vi inte tv-sänds just nu, utan bara
            via webb-tv. Annars hade Jacob Johnson kunnat köra en liten kampanj
            rakt ut till tv-tittarna, alldeles statligt och bra. Varsågod!
          </note>
          <note type="speaker">
            Anf. 165 JACOB JOHNSON (v) replik:
          </note>
          <note>
            Fru talman! Livsmedelsverket har som instruktion att arbeta aktivt
            för bra matvanor. Jag blir lite oroad över Sofia Arkelstens inlägg.
            Det verkar som om du inte stöder denna instruktion. Livsmedelsverket
            ska arbeta aktivt. De ska använda marknadsföringsmetoder. De ska
            bedriva kampanjer. Och du står här och säger att de inte ska göra
            det!
          </note>
          <note>
            Jag är faktiskt oroad, och jag tycker att du ska ta och tänka
            igenom det här och tillåta även statliga aktörer att använda sig
            av kampanjmetoder och marknadsföra sig. Det är du som ska tänka
            om, Sofia Arkelsten!
          </note>
          <note type="speaker">
            Anf. 166 SOFIA ARKELSTEN (m) replik:
          </note>
          <note>
            Fru talman! Nej, Jacob Johnson, nu skräms du faktiskt! Det krävs
            mycket marknadsföring för att ändra människors beteende. Det handlar
            mer om något slags statlig propaganda i det här fallet, och det
            tycker jag är obehagligt.
          </note>
          <note>
            Men det är fint att Livsmedelsverket arbetar aktivt för bra matvanor.
            Det är naturligtvis ingen som kan vara emot bra matvanor. Men
            det är ganska stor skillnad på det och att staten ska reglera,
            bestämma, informera om och marknadsföra exakt vad det är vi ska
            äta. Det tycker jag är lite obehagligt.
          </note>
          <note type="speaker">
            Anf. 167 ERIK A ERIKSSON (c):
          </note>
          <note>
            Fru talman! Vi debatterade de här frågorna för inte alls så länge
            sedan, så det finns risk att en del tycker att det här blir en
            upprepning. Och det är inte bara som man kan tycka, utan så är
            det.
          </note>
          <note>
            Det ska vara gott att leva, och det som man stoppar i sig ska
            vara gott. Maten är viktig, och den ska smaka bra. Men framför
            allt ska vi kunna vara säkra på att vi har trygga och säkra livsmedel.
            Till det goda i livet hör ju även livsmedlen.
          </note>
          <note>
            Centerpartiet utgångspunkt när det gäller livsmedel är att det
            ska vara nyttigt, säkert och gott. För att det ska vara möjligt
            krävs att konsumenter, producenter och politiker samarbetar och
            uppmärksammar varandra på olika behov och förändringar som kan
            leda oss mot bättre, sundare och mer säkra livsmedel.
          </note>
          <note>
            Vi ska bland annat behandla märkning. Det har vi gjort en gång
            förut, som sagt var. Men jag vill utveckla tankarna om det lite
            grann. Rätt mat är central för vår hälsa; det vet vi. I dag ser
            vi en rad hälsoproblem som ökad fetma och diabetes. Det är sjukdomar
            som blir allt vanligare och går lägre ned i åldrarna. Det har
            de inte gjort tidigare på samma sätt. Problemet är att kopplingen
            till matvanor är ganska tydlig.
          </note>
          <note>
            Utvecklingen är oroande, och vi menar att det är något som vi
            måste åtgärda. Grundinställningen från vår sida är inte att vi
            ska lagstifta. Vi ska lagstifta så lite som möjligt. Vi ska inte
            tvinga människor in i nya och sundare matvanor, utan det måste
            ske på annat sätt för att de vill och för att de känner sig upplysta.
            Vi litar på konsumenternas makt och möjligheten att göra egna
            val. Vi tror också på producenterna och att de lyssnar på konsumenterna.
            Vi tror att de ser på samhällsutvecklingen och dess behov och
            tänker på framtidens behov och krav.
          </note>
          <note>
            Livsmedel ger även nyttiga mervärden. De kan till exempel vara
            en nytta för vår miljö. Här tänker jag bland annat på ekologiskt
            närproducerade och småskaliga livsmedel. Den typen av mat är nyttig
            för miljön eftersom den kan bidra till öppna landskap, färre långväga
            transporter och mindre mängder kemikalier i gödning.
          </note>
          <note>
            Det sker i dag en ökning av försäljningen av ekologiska livsmedel.
            Vi ser även ett ökat intresse för småskaligt producerad och regionalt
            och lokalt tillverkad mat, det vill säga mat som har olika former
            av så kallade mervärden.
          </note>
          <note>
            Trenden är tydlig. Försäljning av mat som har identitet liksom
            ekologiskt och småskaligt producerad mat ökar. Det är glädjande
            och positivt om vi ska nå målsättningen att ha 20 procent av jordbruksmarken
            i certifierad ekologisk produktion till 2010. Jag tänker även
            på att det finns en stor nytta med att ha växtskyddsmedel för
            att klara att stå emot vissa sjukdomar som mjöldryga och andra
            som är direkt livsfarliga för människan.
          </note>
          <note>
            En svensk familj lägger i genomsnitt 13,4 procent av sin disponibla
            inkomst på mat. Det är ganska lite i jämförelse med många andra
            länder. Samtidigt går utvecklingen i riktning mot att maten får
            kosta mycket mer i dag än vad den gjorde tidigare. Trender, tidsbrist
            och andra livsmönster är några av skälen till att vi köper mer
            halvfabrikat men också att människor i allt större utsträckning
            efterfrågar sådant som är genuint. Man vill ha en genuin känsla
            av det man äter. Det senare är givetvis extra glädjande eftersom
            det gör att livsmedelsindustrin också får tänka till och inte
            bara producera storskaligt och massproducerat.
          </note>
          <note>
            Däremot är frågan om hur vi uppnår märkning av livsmedel utifrån
            den aspekten att vi vill ha alltmer diversifierade produkter och
            att konsumenter ställer högre krav. Vi menar att konsumenter i
            botten har en vilja att stödja det som är bra för vår miljö. För
            dem som producerar våra livsmedel är det positivt. Man ställer
            krav på bra och tydlig märkning för att konsumenterna ska kunna
            göra sina val. Många gånger är den märkning vi har inte en produkt
            av politiska beslut utan av organisationer som tar fram certifiering
            och märkning eftersom man märker att det ger ett mervärde till
            varan.
          </note>
          <note>
            Krav är en sådan organisation. Svenskt Sigill är en annan. Svenska
            konsumenter har stort förtroende för den svenska livsmedelsproduktionen.
            Att bibehålla detta förtroende borde vara A och O för livsmedelsindustrin.
            Konsumenter måste kunna välja. I det ingår att också kunna välja
            bort produkter som man inte vill ha eller inte stödja.
          </note>
          <note>
            Fru talman! Krav är en organisation som är vedertagen för att
            certifiera ekologisk odling. Den arbetar nu intensivt tillsammans
            med Svenskt Sigill med ett system för klimatmärkning av livsmedel.
            Vi tror att det är ett av de positiva incitament vi behöver för
            att kunna bli klimatsmartare. Vi ställer oss positiva till det
            systemet. Det underlättar för konsumenten att göra klimat- och
            miljömedvetna val vid sidan av dagliga matinköp. Vi vill dock
            att en sådan märkning ska skötas av privata organ och av dem som
            arbetar i branschen och med konsumentfrågor just för att de ska
            känna trycket och känna att de är ansvariga för att det ska bli
            rätt och riktigt.
          </note>
          <note>
            Som politiker är jag intresserad av den här frågan. Jag tycker
            att det här är intressant, och jag deltar gärna i fler samtal
            vidare i kammaren.
          </note>
          <note>
            När det rör vår mat är information ett viktigt styrmedel. Och
            det måste börja tidigt. Det ska vara tydlig och rak information
            som talar om för mig som konsument vad jag lägger i min varukorg.
            Detta leder mig in på andra utgångspunkter, till exempel säkerheten.
            Vi pratade om säkerheten förut. Som konsument vill jag veta vad
            jag stoppar i mig, varifrån varan kommer, hur den är framtagen
            och vad den innehåller. I dag är det i viss mån ett virrvarr av
            märkningar. Vi menar att utvecklingen ska komma underifrån i första
            hand. Det är marknaden som ska ta ett stort ansvar. Vi tror också
            att man kommer att göra det. Man gör ett stort arbete redan i
            dag.
          </note>
          <note>
            Maten är central. God mat kan förgylla det mesta. Mat för oss
            samman vid middagsbordet. Eller hur är det egentligen med det?
            Hur har vi det med matvanorna? Är halvfabrikat och snabba måltider
            det viktigaste? Det är frågor som vi kan ställa oss i dag. Det
            trevliga samtalet runt en middag är viktigt. Vi menar att med
            mer kunskap om maten ökar möjligheten att ta det ansvaret som
            konsument och uppnå en lugnare måltid. Det tror jag vore eftersträvansvärt
            i många familjer i Sverige. Det är inget politiken ska besluta
            om, men vi kan önska att kunskapen om råvarorna ger oss den möjligheten
            och den insikten.
          </note>
          <note>
            En av de frågor som regeringen har högst på agendan är att skapa
            bättre villkor för företagarna. Det kommer inte att ske om inte
            företagarna är med på noterna. Det ska bli enklare och roligare
            att vara företagare. Då kommer vi in på regelverket som tangerar
            ett antal av de frågor som betänkandet berör. Vi har en livsmedelslag
            och en miljöbalk som har varit väldigt tuff för många av dessa
            entreprenörer som har velat producera småskaligt. De har slutat
            innan de egentligen har kunnat producera livsmedel alls. Det har
            inte varit bra. Därför måste det ske förändringar.
          </note>
          <note>
            Några har redan skett. Regeringen har satsat 31 miljoner på en
            samlad livsmedelsstrategi och 9 miljoner för att underlätta småskalig
            slakt. Det är sådant som måste uppmuntras för att vi ska lyckas
            minska antalet transporter. Mikroföretagen är viktiga. Det har
            visat sig att konsumenterna har stort förtroende för dem. De större
            livsmedelsföretagen har andra sätt att kommunicera kan vi tänka
            oss som annonsering och annat.
          </note>
          <note>
            Livsmedelsområdet är totalharmoniserat inom EU. Det är utifrån
            det som vi tycker vi ska fortsätta att arbeta. EU är viktigt,
            och EU gör sig inte självt, utan vi är en del av EU, fru talman.
            Det är därför som vi vädjar att fler blir engagerade. Vi behöver
            fler engagerade konsumenter än vad vi har i dag.
          </note>
          <note>
            Jag yrkar bifall till förslaget i betänkandet.
          </note>
          <note>
            Fru talman! Jag har några sekunder kvar. Jag tror inte på skrämselpropaganda.
            Det har aldrig varit rätt. Det är viktigt att informera och fokusera
            på de duktiga företagare och konsumentorganisationer som finns.
            Det är viktigt att lyfta fram dem.
          </note>
          <note>
            Ett stort ansvar vilar på oss som föräldrar. Vi stoppar inte
            i våra barn mediciner som vi inte vet är utskrivna av en läkare.
            Samma sak måste väl ändå gälla våra livsmedel. Vi ger väl inte
            våra barn något som vi inte kan garantera är riktigt. Jag gör
            det inte.
          </note>
          <note>
            Kunskapen om odlandet är viktig. Det får inte bara bli ett mantra
            att den ena odlingsformen är rätt och den andra inte är rätt.
            Det kräver att vi har en hög kunskapsnivå när det gäller odlandet
            och annan livsmedelsproduktion. Därför är det viktigt att barnen
            tidigt blir medvetna om hur våra livsmedel produceras.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 168 ANITA BRODÉN (fp):
          </note>
          <note>
            Fru talman! Livsmedel är en fråga som engagerar oss alla. Det
            märks inte minst i denna debatt. Det förknippas med hälsa och
            välbefinnande, med olika odlingsformer, smaker och kvalitet men
            också med tillsatser, krav på information, kunskap och korrekt
            och tydlig märkning.
          </note>
          <note>
            När jag läser oppositionens reservationer måste jag tillåta mig
            att peka på att allt det som oppositionen nu kräver och upprörs
            över ingalunda är nya frågor. Det är inga nya fenomen. Det är
            frågor som har varit aktuella under tolv år före det att den nya
            regeringen kom till makten. Jag ställer mig tre frågor.
          </note>
          <note>
            Vad lyckades man genomdriva under sin tid vid regeringsmakten?
            Vilka krafttag tog man? Vilka skarpa förslag väckte man?
          </note>
          <note>
            Någon som faktiskt lyckades genomdriva allt detta är folkpartisten
            och EU-parlamentarikern Marit Paulsen. Hon krävde redlighet. Nu
            kom ordet redlighet fram. Hon krävde renlighet, spårbarhet, uppföljning
            och märkning. Hon pekade på hela kedjan från jord till bord och
            på konsumentmakten.
          </note>
          <note>
            Jag har roat mig med att botanisera i en del protokoll. Jag vill
            delge er en del av de protokollsanteckningarna, fru talman.
          </note>
          <note>
            Den 24 september 2002 antog EU-parlamentet Marit Paulsens förordning
            om animaliska biprodukter, den så kallade kadaverförordningen.
          </note>
          <note>
            Den 11 februari 2003 krävde Paulsen att gränsvärden för alla
            tillsatsämnen skulle ses över utifrån effekten på barns och ungdomars
            hälsa, något som har varit aktuellt här i kammardebatten i dag.
          </note>
          <note>
            Den 13 mars 2003 antog EU-parlamentet krav på att producenterna
            skulle styrka alla påståenden om sina produkter och tjänster.
            Det var också ett Paulsenförslag.
          </note>
          <note>
            Den 19 juni 2003 kom ministerrådet och EU-parlamentet överens
            om Paulsens förordning som ger hela Europa en svensk salmonellakontroll.
          </note>
          <note>
            Den 9 mars 2004 antog EU-parlamentet en förordning om foder-
            och livsmedelskontroll, matens FBI.
          </note>
          <note>
            De här EU-kraven har sedan utgjort grunden till hygienpaketet,
            som har varit uppe här i dag, och till den livsmedelslagstiftning
            som vi har i dag. Det är en grund som man sedan har byggt vidare
            på när det gäller livsmedelssäkerhet, kontroll och spårbarhet.
          </note>
          <note>
            Jag ska villigt erkänna att jag gärna hade sett att Marit Paulsens
            smileymärkning genomförts, men jag accepterar det tillbakadragande
            som skedde med de argument som då framfördes. Det handlar om bristande
            likvärdighet, ökade kostnader och en administrativ börda. Det
            finns en reservation från s och v där man vill införa en godkändmärkning.
            Det är i stort sett samma sak som smileymärkningen. Den måste
            avvisas av samma skäl som smileymärkningen avslogs.
          </note>
          <note>
            När det gäller märkning för övrigt finns det ett förslag till
            en ny moderniserad EU-förordning med mer lättläst och lättförståelig
            märkning. Det föreslås i korthet att de vanligaste ingredienserna
            ska vara märkta på ett tydligt sätt. Det innebär också ett bättre
            skydd för allergiker då kraven utvidgas till att också gälla oförpackade
            livsmedel. Det ska också vara uppmärkt i restauranger och storkök.
            Det föreslås att det ska finnas en näringsdeklaration på framsidan
            av förpackningarna. Där ska det tydligt anges energi, fett, mättat
            fett, kolhydrater och salt. Näringsprofilen, som vi har hört beskrivas,
            ska fastställas i EU senast den 10 januari 2009. Ursprungsmärkningen
            förtydligas också.
          </note>
          <note>
            Utöver dessa klara krav på specifikationer ges dessutom utrymme
            för frivillig märkning och nationell märkning.
          </note>
          <note>
            Allt detta sammantaget borde väl ändå applåderas av oppositionen.
            Att de här förslagen dessutom har arbetats fram i samarbete med
            konsumentorganisationer och näringsliv gör inte saken sämre.
          </note>
          <note>
            Utskottet förutsätter nu att regeringen aktivt det efterfrågades
            arbetar för att det här ska införas.
          </note>
          <note>
            Fru talman! Transfetter har varit aktuella här i debatten. Jag
            kan bara stryka under det som har sagts från regerings- och allianshåll.
            Enligt Livsmedelsverket är nämligen nivån densamma som i Danmark.
            Vi har satsat på en frivillig väg och räknat med att branschen
            skulle ta sitt ansvar, vilket man också har visat att man har
            varit villig att göra.
          </note>
          <note>
            Småskalig livsmedelshantering har varit uppe. Enklare regler
            nämndes. Förstärkta budgetmedel nämndes. Det kommer en livsmedelsstrategi,
            och det kommer också att ske en resultatredovisning av alla de
            insatser som alliansen och regeringen nu satsar på. En vägledning
            har tagits fram för att vägleda barns delaktighet i förskolor
            och på fritidshem. Vi har också nämnt mat- och kaffeservering
            vid ideella sammankomster. Då nämndes både idrottsföreningar och
            samfund.
          </note>
          <note>
            Fru talman! Jag vill avslutningsvis nämna en annan aspekt, som
            vi ofta glömmer. Det är att när vi talar om säkra livsmedel är
            det inte alltid samma sak man resonerar om. I många länder och
            för många människor står orden säkra livsmedel för en annan innebörd.
            Det handlar om säkrad tillgång till livsmedel och säkrad tillgång
            till vatten, som också har tagits upp i dagens debatt. I vårt
            arbete och vårt engagemang när vi arbetar för att säkra livsmedel
            i den rika delen av världen, och att vi är noga med märkning och
            arbetar frenetiskt med de här viktiga frågorna, är det viktigt
            att vi också i olika internationella forum arbetar med att se
            till att säkerställa livsmedelstillgång för de allra fattigaste
            människorna.
          </note>
          <note>
            Med detta, fru talman, yrkar jag bifall till förslaget i betänkandet
            och avslag på samtliga motioner.
          </note>
          <note type="speaker">
            Anf. 169 TINA EHN (mp) replik:
          </note>
          <note>
            Fru talman! Jag lyssnade på dig här nu, Anita, och jag kan hålla
            med om mycket av det du sade om Marit Paulsen. Jag har läst väldigt
            mycket om vad hon har gjort, och jag har läst en del av hennes
            andra böcker. Hon är en beundransvärd person med en otrolig drivkraft.
            Men hon är ju inte hela Folkpartiet, även om hon har gjort jättemycket,
            och det är bra.
          </note>
          <note>
            Vi i Miljöpartiet har inte suttit i någon regering, men vi har
            lyckats få igenom rätt mycket, till exempel i frågan om ekologisk
            produktion, 20 procent, och ekologisk konsumtion, 25 procent i
            offentlig sektor. Vi lyckades få 30 miljoner till marknadsföring
            av ekologiska produkter. Vi drev frågan om livsmedelssäkerheten
            genom bland annat motionen om körkort. Vi har satsat på den småskaliga
            livsmedelsförädlingen. Åker man till Jämtland och träffar de entusiaster
            som håller på med Eldrimner så vet man också att de tackar Miljöpartiet
            för det som vi var med och drev igenom där.
          </note>
          <note>
            Den här regeringen däremot minskar pengarna till den ekologiska
            produktionen och har en flathet när det gäller GMO-frågan som
            jag tycker är ytterst allvarlig. Där finns inte så mycket av valfrihet
            kvar när man introducerar det i vårt samhälle. Det blir väldigt
            svårt att spåra GMO-produkterna många gånger. När vi föder upp
            djur på GMO-soja, när vi ger våra kor det, kor som mjölkar mjölk
            sedan, introduceras det smygvägen, skulle man kunna säga. Det
            introduceras åtminstone, och det är väldigt svårt att välja bort
            det.
          </note>
          <note type="speaker">
            Anf. 170 ANITA BRODÉN (fp) replik:
          </note>
          <note>
            Fru talman! Tack för frågeställningarna! När det gäller ekologisk
            produktion är vår utgångspunkt hela tiden att det är konsumenterna
            som avgör. Det är hela tiden konsumentmakten det handlar om. Konsumenterna
            avgör vilka produkter man vill köpa utifrån märkning, och då är
            det producenterna som får rätta sig efter det.
          </note>
          <note>
            Vi vill ge alla samma chans och möjligheter och menar att ekologiska
            producenter fortsatt har otroligt stora möjligheter att ansöka
            om generösa bidrag och ersättningar för att fortsätta producera.
            Man ligger egentligen lite grann steget före, men regeringen anser
            att det är sjyst, rätt och riktigt att alla ska ha möjlighet som
            odlar på ett hållbart sätt och får fram hållbara produkter. Det
            är grundförutsättningen och grundkonceptet.
          </note>
          <note>
            Det är samma sak med GMO. Här är det otroligt väsentligt att
            man har ordentlig märkning. Det är också här som det handlar om
            konsumenterna nationellt, men det här är också en viktig internationell
            fråga. Man måste vara mycket noga med en korrekt märkning så att
            man vet vad det är för produkter som man efterfrågar. Här är det
            också oerhört viktigt att man är noga med både avstånd och de
            tillstånd som ges så att ingen ofrivilligt får GMO till exempel
            i sina sädesfält.
          </note>
          <note type="speaker">
            Anf. 171 TINA EHN (mp) replik:
          </note>
          <note>
            Fru talman! I frågan om GMO vet jag att alliansen inte är enig,
            vilket man många gånger är utåt, men det är man inte i den här
            frågan. Det är klart att man är noga med avstånden, men avstånden
            är förskräckligt små, ska jag säga, när det gäller de här gränserna.
            Det har påtalats av många också.
          </note>
          <note>
            Det finns faktiskt rätt mycket att säga om den här frågan. Det
            är en ganska allvarlig introduktion som sker, och det är också
            väldigt allvarligt att vi är med och driver på den här frågan
            i andra länder så att de inte har sin valfrihet att välja bort,
            utan vi påtvingar dem GMO-produkter.
          </note>
          <note>
            Anita, du säger att konsumenterna avgör det här med ekologisk
            mat, och det är absolut så att konsumenterna har stor makt att
            avgöra vissa saker. Men det behövs ibland smörjmedel, och de 30
            miljoner som var ett smörjmedel har man plockat bort som en del
            av många andra saker när det gäller ekologisk produktion, som
            vi har påtalat många gånger. Jag hoppas nu verkligen att det inte
            blir en nedgång, som man säger. Trots att efterfrågan finns så
            finns det brister i tillgången på ekologiska produkter. Man måste
            se att det finns en obalans här. Vad kan man göra för att gynna
            den här delen?
          </note>
          <note>
            Det nämndes att det finns en frivillig märkning, och det är riktigt.
            Frivillig märkning finns. Det är helt möjligt. Men det gäller
            bara producenter. Den gäller inte landet som helhet. Det är en
            stor skillnad där när det gäller märkningen.
          </note>
          <note type="speaker">
            Anf. 172 ANITA BRODÉN (fp) replik:
          </note>
          <note>
            Fru talman! Jag vill börja med GMO. Jag tycker att vi ska känna
            stor ödmjukhet inför den här frågan. Det är en svår fråga. Om
            det förs en diskussion inom alliansen är det inte konstigt, för
            den här frågan har så många bottnar, och det här måste vi kunna
            vara öppna med och diskutera. Det finns inga enkla lösningar på
            det här.
          </note>
          <note>
            Det finns en annan aspekt som inte alltid tas upp. Det handlar
            om fattigdomsbekämpning. Det finns i frågan om genmodifierade
            produkter också en sådan aspekt, som borde kunna komma in i debatten.
          </note>
          <note>
            Vad gäller ekologisk odling är jag alldeles övertygad om att
            konsumenterna kommer att ställa krav. De kommer att efterfråga,
            och med det ökar produktionen. Det finns enormt mycket resurser,
            inte minst genom Landsbygdsutvecklingsprogrammet: 35 miljarder
            under sju år. Här finns det medel för småskalig hantering. Här
            finns alla möjligheter att också få en levande landsbygd och att
            arbeta med att odla ekologiskt. Alla möjligheter står till buds.
          </note>
          <note type="speaker">
            Anf. 173 BO BERNHARDSSON (s) replik:
          </note>
          <note>
            Fru talman! Nu finns det risk att det blir lite upprepningar,
            men det är ju så ju längre dagen lider.
          </note>
          <note>
            Jag har inga problem att erkänna att Marit Paulsen har gjort
            stora insatser på det här området. Det är självklart så.
          </note>
          <note>
            Saken är dock den att vi nu står i den svenska riksdagen och
            Marit Paulsen är inte här. I stället är det de folkpartister som
            befinner sig här som ska uträtta det. Det kanske är lite problematiskt
            att hantera. Jag erkänner gärna Marit Paulsens storhet i det här
            sammanhanget.
          </note>
          <note>
            Ni vill inte ha gränsvärden för transfetter. Jag vet inte vad
            Marit Paulsen skulle ha sagt om det. Det är ett sätt att kombinera
            insatser, att kombinera frivilliga åtgärder med stöd i lagstiftningen
            på ett område som man tycker är viktigt. Ni har också gått med
            på att dra tillbaka den så kallade smileypropositionen eftersom
            det finns problem med den. Säkert finns det problem med den, och
            avsikten var ju att starta en försöksverksamhet på området. Det
            var så propositionen var formulerad.
          </note>
          <note>
            Det finns problem med det mesta. Frågan är om de går att överbrygga
            och om fördelarna överväger. Där var det så, vilket jag försökte
            säga i mitt inledningsanförande, att om man tittade på hur remissinstanserna
            yttrade sig såg man att de till övervägande del var positiva.
            Det fanns också en lite typisk indelning i vilka som var negativa
            och vilka som var positiva. Väldigt många konsumentintressen var
            positiva till en sådan lagstiftning.
          </note>
          <note>
            Jag kan inte avhålla mig än en gång från iakttagelsen att alla
            människor visserligen inte är hederliga, men de flesta är naturligtvis
            det. De flesta företag sköter sig alldeles utmärkt, och för dem
            behövs ingen lagstiftning och ingen kontroll.
          </note>
          <note>
            Där tog min talartid slut. Ni kan säkert räkna ut fortsättningen.
          </note>
          <note type="speaker">
            Anf. 174 ANITA BRODÉN (fp) replik:
          </note>
          <note>
            Fru talman! Utgångspunkten var att det under tolv år med socialdemokratisk
            regering var mycket som inte gjordes. Det jag ville peka på var
            att vi i Sveriges riksdag tack vare enskilda insatser i EU-parlamentet
            har en grund att bygga på. Det handlar om märkning, renlighet,
            redlighet, insyn och konsumenternas möjligheter. Jag ser stora
            möjligheter med detta. Vi tar nu ett stort steg framåt på många
            områden. Det är inte problematiskt, som Bo Bernhardsson säger,
            utan möjligt.
          </note>
          <note>
            Vad gäller transfetter, som är en av frågorna, ser även jag det
            som mycket viktigt. Här har dock branschen visat att de klarar
            av problemet. Det finns någon kedja som gjorde det blixtsnabbt
            för de insåg att konsumenterna skulle komma att efterfråga detta.
            Då är det ur marknadssynpunkt smart att se till att undvika transfetter
            och ta bort dem ur sortimentet. Och det gjordes blixtsnabbt. Här
            ser jag alltså stora möjligheter.
          </note>
          <note>
            Också jag utgår från att de allra flesta är ärliga, har gott
            uppsåt, är duktiga och professionella, men vi har ändå ett ansvar
            från regeringshåll, från statsmakternas sida, att kontrollera
            och följa upp detta. Det handlar om människornas säkerhet. Vårt
            ansvar är regelverk och uppföljning.
          </note>
          <note type="speaker">
            Anf. 175 BO BERNHARDSSON (s) replik:
          </note>
          <note>
            Fru talman! Jag tror att det är för tidigt att säga att branschen
            löst problemet med transfetter, men vi ska följa frågan. Jag tror
            faktiskt att det är så. Det är fortfarande möjligt att ha höga
            halter av transfetter i olika livsmedel. Och som jag sade tidigare
            är statistik en sak, genomsnitt är en sak, men det kan fortfarande
            finnas de som konsumerar väldigt mycket transfetter, vilket naturligtvis
            inte är bra.
          </note>
          <note>
            Sedan kan det inte hjälpas att jag än en gång måste göra reflexionen
            att det ständigt måste göras en avvägning mellan hur mycket vi
            ska kontrollera, hur mycket vi ska lagstifta och hur mycket vi
            ska lita på den egna kraften, på marknaden eller hos människorna
            som individer. Då kan det inte hjälpas att jag upplever den dåliga
            balansen inom borgerligheten.
          </note>
          <note>
            När det gäller att komma till rätta med fusk i näringslivet det
            kan till och med handla om att släppa in Liechtenstein i Schengensamarbetet
            är man inte särskilt alert vad gäller att driva på krav, använda
            regelverk och sätta makt bakom orden. Men när det gäller VAB-dagar
            och fusk med sjukförsäkringen har man väldigt nära till det jag
            kallar rottingen, för att sammanfatta det hela, till lagstiftning
            och repressiva åtgärder. Det finns faktiskt en sådan obalans,
            och det tycker jag är lite trist.
          </note>
          <note type="speaker">
            Anf. 176 ANITA BRODÉN (fp) replik:
          </note>
          <note>
            Fru talman! Avslutningsvis vill jag säga om transfetter att nyckelhålsmärkningen
            nu håller på att justeras. Förmodligen kommer detta att ingå i
            nyckelhålsmärkningen, så vi kommer snart att också i vårt land
            kunna få den vägledningen. Som sagt, jag gör bedömningen, och
            alliansen och regeringen gör bedömningen, att här har branschen
            och konsumenterna tryckt på så att vi utan att stifta en lag klarat
            av detta mycket snabbt och effektivt. Det tycker jag är positivt
            och en fjäder i hatten för de branschorganisationer som tagit
            tag i problemet och går i bräschen.
          </note>
          <note>
            Vad gäller balans förstår jag inte riktigt hur Bo Bernhardsson
            tänker. Jag upplever nämligen att vi även här har en oerhört god
            balans. Det handlar om regelverk, klara och tydliga verktyg, uppföljning,
            genomskinlighet och kontroll. Här finns ett helt batteri med åtgärder,
            och om någon bryter mot det finns det regelverk också för det.
            Jag tycker alltså att vi har en god balans och vet hur vi ska
            hantera detta.
          </note>
          <note type="speaker">
            Anf. 177 IRENE OSKARSSON (kd):
          </note>
          <note>
            Fru talman! Denna debatt handlar om livsmedelssäkerhet. Vi har
            just passerat en helg som gjort att vi fått tid att samtala över
            matbordet. När jag tillsammans med några vänner talade om riksdagsarbetet
            och kom in på att vi skulle ta upp fettet i denna debatt fick
            jag klart för mig att fett för den yngre generationen inte var
            detsamma som jag tänkte på. Det var positivt att något var fett
            med feta bokstäver. Det är något jättebra, kanon, och sedan citerade
            de chefen för Rock City i Hultsfred rocka fett och då var tanten
            gammal! Tänk så språk kan utvecklas eller avvecklas. Det beror
            på vem av oss som gör tolkningen.
          </note>
          <note>
            Vi har under den senaste tiden ägnat oss mycket åt att diskutera
            fett. Det har handlat om fettets betydelse för oss som levande
            varelser och vilket fett som är nyttigt respektive skadligt. Kritik
            har riktats mot att vi ibland varit alltför ensidiga genom att
            säga att fett är fel och skadligt samtidigt som alla levande varelser
            behöver en viss mängd fett för att leva. Inte minst har jag personligen
            följt diskussion kring läkaren Annika Dahlqvists arbete och Socialstyrelsens
            ändrade rekommendationer för vad vi bör äta.
          </note>
          <note>
            Jag kan inte låta bli att referera till ännu ett samtal som jag
            hade. Det var med en äldre man som brukar ge mig små goda råd
            på vägen. När vi under den gångna helgen började prata om vikt
            och hälsa sade han: Ät allt som inte är konstgjort, men gör det
            med måtta och se till att göra av med det du stoppar i dig. Jag
            kan tänka mig att den kommentaren, utan någon som helst vetenskaplig
            grund, ger en god sammanfattning av vad ett rimligt förhållningssätt
            är och gör att vi alla har ett egenansvar för vår hälsa och konsumtion.
          </note>
          <note>
            Det är viktigt i dubbel bemärkelse att se att vi i västvärlden
            under det senaste århundradet kraftigt ändrat våra kostvanor och
            kostinnehåll. Vi behöver inte stoppa i oss lika mycket energi
            som tidigare. De flesta av oss har inte fysiskt krävande arbeten.
            Därför är det viktigare än någonsin att vi reflekterar över vad
            vi äter.
          </note>
          <note>
            De motioner som vi i dag debatterar tar i hög grad upp matens
            betydelse. Den nya EU-förordning som presenterades i januari och
            som flera tidigare talare redan varit inne på och som så lägligt
            i går fick ytterligare uppmärksamhet i pressen ska göra det enklare
            för oss konsumenter att se vad produkterna innehåller. Vi ska
            i fortsättningen inte behöva ta på oss, eller av oss, glasögon
            när vi läser innehållsförteckningen. Därmed ska vi kunna göra
            de val vi vill. Det är också bra, precis som Sofia Arkelsten sade,
            att detta sker över hela EU. Sedan finns det utrymme för respektive
            land att tillföra sådant som vi särskilt vill ha med om det inte
            strider mot de gemensamma reglerna.
          </note>
          <note>
            Vi kristdemokrater tror dock att det här ska utnyttjas med restriktivitet.
            Risken är annars att vi inte ser skogen för bara träd. Informationen
            ska vara saklig, korrekt och viktig annars läser vi den inte.
            Vi vet själva vilka texter vi helst läser, nämligen sammanfattningarna
            av utredningarna. Parallellen är ganska tydlig.
          </note>
          <note>
            När det gäller fettet har vi i Sverige haft en livlig debatt.
            Vi har konstaterat att detta att förbjuda transfetter är något
            av önskereprisen på förra årets debatt. Sverige har valt en annan
            väg, en väg som vittnar om att man kan bli framgångsrik. Näringen
            kan ta ett egenansvar och ta ut transfetterna ur produkterna till
            förmån för bättre fetter.
          </note>
          <note>
            Någon kan naturligtvis invända att det här blir en snedvridning
            i konkurrensen eftersom någon fortfarande kan ha kvar transfettet
            som har en något lägre produktionskostnad. Då är det väl genom
            marknadsföring och att man talar om vad produkten innehåller som
            vi väljer vad vi vill ha. Därmed har vi ju fått möjlighet att
            välja bort. De flesta företag har sett det som en god vinning
            att plocka bort transfetter och marknadsföra sig på det sättet.
          </note>
          <note>
            Vi behöver en viss sammansättning i vår kost. För någon vecka
            sedan fick vi en folkhälsopolitisk proposition som också berör
            de här ämnena. Den talar om vikten av att i föräldrautbildning,
            på förskolan och i grundskolan ta upp sambandet mellan kost och
            hälsa och ge goda råd om hur vi ska leva ett aktivt och hälsosamt
            liv, dock inte med pekpinnar utan med råd och riktlinjer för ett
            positivt liv.
          </note>
          <note>
            När det gäller livsmedelshantering och småskalig produktion kan
            man undra hur den småskaliga konkurrensen kan fungera vid upphandlingar.
          </note>
          <note>
            Fru talman! Kristdemokraterna tycker att det är viktigt att vi
            gör det möjligt för producenter att saluföra sina produkter och
            att vårt regelverk är anpassat så att det inte sätter käppar i
            hjulet för den småskaliga produktionen. Många av oss vill välja
            den där lokalproducerade grönmögelosten som kostar nästan 400
            kronor kilot i stället för något annat. Det är faktiskt så. Den
            såldes med god reklam från producenten själv i Icaaffären hemma
            före påsk.
          </note>
          <note>
            Vi kristdemokrater är därför glada över den satsning som regeringen
            gör på småskalig livsmedelsproduktion. Vi kommer att med stort
            intresse följa att man gör de uppföljningar som vi förväntar oss
            och som utskottet har påtalat.
          </note>
          <note>
            Inget är så bra att det inte kan bli bättre. Nästan dagligen,
            åtminstone varje vecka, får de flesta av oss tyvärr höra talas
            om att riskbedömningarna görs på ett sätt som inte är rimligt.
            Vi ser det därför som ytterst angeläget att vi får en likvärdighet
            över landet.
          </note>
          <note>
            På s. 19 skriver utskottet:
          </note>
          <note>
            Utskottet anser att det är av största vikt att det finns fortsatt
            möjlighet till lokal tillagning och servering av livsmedel, t.ex.
            vid förskolor, skolor, äldreboenden och vid ideella föreningars
            sammankomster. Utskottet utgår ifrån att de ideella föreningarna,
            såsom idrottsföreningar, samfund etc. enkelt bör kunna bedriva
            verksamhet med inslag av mat- eller kafferservering. Enligt gällande
            lagstiftning finns möjligheter att tillåta småskalig hantering
            av livsmedel. Utskottet utgår vidare ifrån att riktlinjer som
            tillåter sådan småskalig hantering av livsmedel tydliggörs och
            vid behov utvecklas.
          </note>
          <note>
            Jag vill understryka vikten av det jag nu läste. Vid de besök
            som jag har gjort i verksamheten de gångna veckorna har jag konstaterat
            att i den lilla verksamheten för människor med olika typer av
            handikapp får man baka sina bullar på förmiddagen men man får
            inte på eftermiddagen servera de bullarna till kolleger och kompisar
            som kommer och betalar ett självkostnadspris för dem. Det kan
            inte vara rimligt. Vi bör med skärpa följa upp detta.
          </note>
          <note>
            Fru talman! Jag vill understryka behovet av att ha ett levande
            Sverige, ett levande land, ett land fullt av små och stora företag
            som producerar goda, nyttiga och säkra livsmedel för vårt välbefinnande
            och vår vällevnad.
          </note>
          <note>
            Jag yrkar bifall till förslagen i betänkandet och avslag på samtliga
            motioner.
          </note>
          <note type="speaker">
            Anf. 178 GUNVOR G ERICSON (mp):
          </note>
          <note>
            Fru talman! Nu står vi här i kammaren och diskuterar livsmedelssäkerhet
            och transfetter igen. Även om Sofia Arkelsten låtsades att tiden
            har stått stilla sedan förra året har verkligheten faktiskt förändrats
            sedan vi debatterade frågan förra gången. Vissa förutsättningar
            har också ändrats i de motioner som vi har skrivit om det inte
            har noterats.
          </note>
          <note>
            Jag ska börja med att yrka bifall till reservation 4. Jag står
            självklart bakom samtliga andra reservationer, men för tids vinnande
            yrkar jag endast bifall till reservation 4.
          </note>
          <note>
            Det tionde målområdet i folkhälsopolitiken lyder: Goda matvanor
            och säkra livsmedel. Visserligen har regeringen i den proposition
            som nyss nämndes om en ny folkhälsopolitik föreslagit att det
            ska ändras till det mer neutrala Matvanor och livsmedel. Säkra
            livsmedel är tydligen inte lika viktigt längre, men det är det
            för Miljöpartiet.
          </note>
          <note>
            Sedan den moderatledda regeringen förra gången avslog motionen
            om transfett har argumentationen falnat. Det går inte längre att
            hänvisa till att Danmarks regler inte kommer att godkännas av
            EU. Lite drygt en månad efter att vi tog beslut i riksdagen förra
            gången kom det här beskedet. Förra gången var det huvudargumentet
            för att man inte ville ha en lagreglering.
          </note>
          <note>
            Vi konsumenter kan fortfarande inte veta om en produkt innehåller
            tillsatt transfett eller ej. Det är oacceptabelt. Märkningen borde
            åtminstone kunna vara tydligare.
          </note>
          <note>
            Att det naturligt förekommer i mejeri- och köttprodukter är allmänt
            känt, men att deklarera om en vara innehåller industriellt producerat
            transfett tycker den moderata regeringen ska vara frivilligt.
          </note>
          <note>
            Det är helt uppenbart att Miljöpartiet och de borgerliga partierna
            har olika värderingar i den här frågan. Ni tror på frivillighet,
            jag vill ha lika spelregler för alla företag. Som konsument vill
            jag åtminstone kunna läsa på förpackningen om micropopcornen innehåller
            transfett eller ej.
          </note>
          <note>
            Ni brukar ju vara för valfrihet. Det gäller tydligen inte konsumentens
            val, bara producentens.
          </note>
          <note>
            Flera länder är faktiskt på gång med lagregler. Även Schweiz
            inför från den 1 april samma regler som Danmark.
          </note>
          <note>
            Nordiska rådet behandlar också ett förslag. Den socialdemokratiska
            gruppen i Nordiska rådet har föreslagit: Norden måste på grundval
            av försiktighetsprincipen gå längre och verka för ett förbud inom
            såväl Nordiska rådet som EU.
          </note>
          <note>
            De danska reglerna innebär att högst 2 procent av den totala
            mängden fett i ett livsmedel får vara industriellt framställt
            transfett inte som tidigare har nämnts 2 procent transfett. Det
            är skillnad på det industriellt tillsatta transfettet. Den distinktionen
            måste vi ha klar för oss.
          </note>
          <note>
            Utskottsmajoriteten skriver: På uppmaning av Livsmedelsverket
            har den svenska livsmedelsindustrin arbetat målmedvetet med denna
            fråga och tagit ansvar för att sänka mängden transfett i livsmedel.
          </note>
          <note>
            Man säger sig ha nått samma låga nivåer som Danmark för så gott
            som alla livsmedel. Hur kan ni påstå det?
          </note>
          <note>
            Samtidigt drar Livsmedelsverket i gång ett riksprojekt för att
            kartlägga transfettsyrorna i vissa livsmedel. Det resultatet kommer
            att vara klart 2009. Det är bra att projektet görs, men vi kan
            inte säkert veta vilka nivåer som finns i Sverige. Det som Livsmedelsverket
            hänvisar till är en uppskattning. Det har inte undersökts. Att
            påstå som ni gör är oärligt när det inte har gjorts någon forskning.
          </note>
          <note>
            I verkligheten är det billigare att kontrollera ett förbud än
            att kontrollera ett intag hos befolkningen. Förbud kollas med
            stickprovskontroller. Ska vi undersöka intag, som majoriteten
            tydligen vill, ska man undersöka både varorna och befolkningens
            intag. Det är både besvärligt och dyrt.
          </note>
          <note>
            Sofia Arkelsten kallar lagar klumpiga. Men lagar är ett stöd
            till skydd för konsumenter.
          </note>
          <note>
            Utskottet säger att arbete med frågor som rör såväl begränsning
            som märkning av fetter i livsmedel pågår både nationellt och inom
            EU. Men någon vilja att trycka på verkar inte finnas. Och varför
            göra det goda till det bästas fiende? Nyckelhålsmärkning är en
            helt annan sak än att ta bort det som är skadligt.
          </note>
          <note>
            Irene Oskarsson hänvisade i sitt inledningsanförande till en
            man som hade sagt: Ät allt som inte är konstgjort!
          </note>
          <note>
            Men vi kan inte välja bort det industriellt konstgjorda transfettet
            eftersom vi inte vet vilka produkter som innehåller det eller
            ej. Det finns ingen märkning.
          </note>
          <note>
            Industriellt framställd mat förlorar både näringsämnen och smak
            i de många processer som den ska gå igenom. Därför tillsätter
            man aromer, smakförstärkare och härdade fetter för att kompensera
            för smak och konsistens. Man kan faktiskt säga att maten sminkas.
          </note>
          <note>
            I boken Den hemlige kocken , som ni säkert har hört talas om,
            av Mats-Eric Nilsson kan man läsa mer om den fejkade maten. Den
            boken borde ni alla läsa.
          </note>
          <note>
            Den som äter mycket så kallade transfetter ökar risken att drabbas
            av hjärtsjukdom, insulinresistens och försämrat immunförsvar.
            Dessa onaturliga transfetter lagras in i våra cellvävnader och
            gör dem stelare. Enkelt uttryckt gör de så att vi åldras snabbare.
            Det är viktigt att skilja på naturliga transfetter som kommer
            från idisslare och de kemiskt framställda. De naturliga transfetterna
            i smör och animaliskt fett förekommer i mindre mängder av det
            totala fettet, nämligen ca 6 procent, jämfört med det industriellt
            framställda som kan innehålla ända upp till 60 procent transfett.
          </note>
          <note>
            De naturliga transfetterna kan vi inte ta bort ur mjölk och kött.
            Men de industriellt framställda kan vi faktiskt låta bli att använda.
          </note>
          <note>
            Livsmedelspolitik måste även ta hänsyn till de människor som
            inte lever upp till kostrekommendationerna. Att införa regler
            som begränsar mängden industriellt framställt transfett i livsmedel
            är en folkhälsofråga. Att genomsnittet är bra säger ingenting
            om hur det kan vara i utsatta grupper. Bo Bernhardsson sade att
            den som står med ena benet i kallt vatten och det andra i kokhett
            vatten i genomsnitt också har det bra. Det är precis så det är.
          </note>
          <note>
            Om inte folkhälsoaspekter biter på de moderatledda regeringsföreträdarna
            borde lika spelregler för näringslivet vara ett argument som de
            kan köpa. De företag som jag har varit i kontakt med, till exempel
            Delicato, skulle välkomna att Sverige införde samma regler som
            Danmark.
          </note>
          <note>
            Vem, Sofia Arkelsten, ska informera konsumenten om transfetter,
            azofärgämnen och andra tillsatser i maten?
          </note>
          <note>
            Experterna är eniga om att industriellt framställda transfettsyror
            är skadliga. Om Sofia Arkelsten lyssnar på Åke Bruce så lyssnar
            jag på professor Sten Stender som är näringsfysiolog och som har
            forskat specifikt om transfetter.
          </note>
          <note>
            Transfetter har inga kända goda hälsoeffekter som motiverar att
            de borde användas i livsmedel. Redan i början av 1990-talet uppmärksammades
            dessa risker. Det är dags att vi får en lagstiftning nu. Det är
            billigare för samhället att kontrollera ett förbud än att kontrollera
            ett intag hos befolkningen. Gör som Danmark lagstifta!
          </note>
          <note>
            I detta anförande instämde Tina Ehn, Jan Lindholm och Lage Rahm
            (alla mp).
          </note>
          <note>
            Överläggningen var härmed avslutad.
          </note>
          <note>
            11 § Vissa handelspolitiska frågor
          </note>
          <note>
            Föredrogs
          </note>
          <note type="speaker">
            Anf. 179 CARINA ADOLFSSON ELGESTAM (s):
          </note>
          <note>
            Fru talman! En ung kvinna cyklar hem från sitt arbete. Hon är
            17 år gammal, och klockan närmar sig midnatt. Hon är inte skiftarbetare.
            Hon har arbetat från tidig morgon. Hon har lite ont i fingrarna
            efter alla timmar vid symaskinen. Hon bor i en industri- och exportstad,
            Xiamen, i Kina.
          </note>
          <note>
            I en liten by i Indien utanför Bangalore sitter två små flickor.
            De är omkring elva år gamla. Deras familjer är fattiga, och alla
            inkomster behövs. De knyter mattor. Deras små fingrar är flinka.
            De två flickorna borde vara i skolan i stället och lära för livet.
            När skoldagen är slut borde de vara ute och få möjlighet till
            lek.
          </note>
          <note>
            I en alltmer globaliserad värld är prislappen många gånger viktigare,
            även här i Sverige, än arbetsförhållandena. Därför måste kraven
            öka.
          </note>
          <note>
            Fru talman! Jag yrkar därför bifall till reservationerna 2 och
            5 i betänkandet om vissa handelspolitiska frågor.
          </note>
          <note>
            Det är viktigt att det internationella handelssystemet tar ett
            större ansvar för hållbar social och ekologisk utveckling. En
            rättvis globalisering kräver att kampen mot oacceptabla arbetsvillkor
            förstärks. En ökad konkurrenskraft får inte skapas genom rovdrift
            på människor och miljö. På lång sikt är det endast en socialt
            och miljömässigt hållbar utveckling som skapar en varaktig tillväxt.
          </note>
          <note>
            De mänskliga rättigheterna i arbetslivet måste stärkas. Global
            fri förenings- och förhandlingsrätt måste garanteras och slavarbete,
            barnarbete och diskriminering elimineras. Det är inte acceptabelt
            att 70 miljoner barn under tio år i dag arbetar.
          </note>
          <note>
            När konkurrensen i världen hårdnar är en av globaliseringens
            utmaningar att samarbeta inom ramen för EU. Det är så det blir
            möjligt att stärka löntagarnas rättigheter och bekämpa arbetslösheten.
            För att klara detta måste EU satsa på en rättvis konkurrens, och
            det måste bli svårare för de multinationella företagen att erövra
            allt större marknadsandelar på konsumenternas bekostnad.
          </note>
          <note>
            Fru talman! Att frihandeln är viktig för Sverige och alla länder
            över hela världen är vi överens om i riksdagen. Det som skiljer
            oss åt är att vi från oppositionens sida inte har samma information
            om vad det är som händer inom WTO och med förhandlingarna vad
            gäller Doha och EPA.
          </note>
          <note>
            Vi behandlar här i kammaren i dag handelspolitiska frågor, och
            handelsministern är inte här. Det beror kanske på att det är ett
            motionsbetänkande, så det må vara hänt. Men utskottet har inte
            heller fått någon information. Därför känner vi socialdemokrater
            en viss oro. Vad är det som händer på detta område? Vi har inte
            fått någon information i en sådan här viktig fråga som frågan
            om frihandel som berör jordbruk och industrifrågor som är så viktiga
            för Sveriges fortsatta utveckling och tillväxt. Men det kanske
            är så att vi här i kammaren i kväll kan få information från de
            borgerliga riksdagsledamöterna om vad som händer på området. Det
            kan förhoppningsvis vara så att åtminstone de har fått information.
            Det är bra om vi kan få veta mer här i kammaren i dag.
          </note>
          <note>
            Det är viktigt att Doharundan ros i hamn och att ett avtal inom
            WTO blir klart. Det är inte utan att vi nu känner en viss oro
            över att det drar ut på tiden. Det handlar om WTO:s trovärdighet
            långsiktigt men också legitimitet. Att ha multilaterala handelssystem
            är en garant för stabilitet och kan också vara en arena för konfliktlösningar.
            Man krigar inte med dem som man gör affärer med.
          </note>
          <note>
            Fru talman! Tjänstedirektivet som ska skapa en bättre inre marknad
            för tjänstehandeln måste utvecklas. Det får aldrig vara så att
            arbetsrätt eller lönenivå sätts på spel eller utgör ett hot mot
            samhälleliga tjänster. För svensk del är det viktigt att behålla
            regleringen av arbetsmarknaden genom dispositiva lagstiftningar
            och avtal mellan arbetsmarknadens parter.
          </note>
          <note>
            Varje land har fått i uppdrag att anpassa sin lagstiftning. Och
            på UD finns det ett så kallat tjänstedirektivssekretariat som
            arbetar med att samordna och stödja departementen i arbetet med
            att genomföra direktivet. Men frågan är: Vad händer? Det handlar
            om en ny lagstiftning, och det är inga parlamentariker inblandade.
          </note>
          <note>
            Det kommer förmodligen en proposition sent omsider hit till kammaren,
            och då ska vi ta ställning till den. Men kanske kan vi få lite
            mer information här i kväll om hur arbetet fortskrider, hur det
            går framåt med tjänstedirektivet som ska anpassas till svensk
            lagstiftning.
          </note>
          <note>
            Det här är oerhört viktigt för tjänstesektorn. Det finns säkert
            runt om i vårt land företagare inom tjänstesektorn som sitter
            och funderar över att komma ut på en ny marknad. De vill nog ha
            besked om vartåt vägen går i den här frågan.
          </note>
          <note>
            Fru talman! Vi socialdemokrater ser samhällsbygget som en armkrok
            trygga människor vågar. Den välfärd som skapats i Sverige och
            Norden har skapats genom en helhetssyn på samhället och på hur
            förutsättningar för ekonomisk utveckling skapas. För ett litet
            exportberoende land som har haft framgångar på världsmarknaden
            har detta bidragit till att vi har kunnat utveckla vår välfärd
            och höja människornas levnadsstandard.
          </note>
          <note>
            Tillsammans med de övriga nordiska länderna har vi byggt upp
            en välfärdsmodell som bygger på att både män och kvinnor arbetar
            och att samhället reducerar de ekonomiska riskerna vid sjukdom
            och arbetslöshet. Sverige och andra nordiska länder är förebilder
            för många andra länder när de arbetar för tillväxt.
          </note>
          <note>
            Det är i det här perspektivet som vi socialdemokrater ser dagens
            betänkande Vissa handelspolitiska frågor , som handlar om rättvis
            handel och WTO, det vill säga världshandelsorganisationen.
          </note>
          <note>
            Fru talman! I en liten by i Indien jobbar männen med att färga
            tyger till tekoindustrin. De har betalt så att de har mat för
            dagen och tak över huvudet. Men deras arbetsgivare har inte investerat
            i bra arbetsmiljö eller i återvinningssystem som tar till vara
            och renar sköljvattnet vid infärgningen. Det påverkar hela byn
            och deras hälsa när färgämnena från tygerna rinner ut i vattnet.
          </note>
          <note>
            Den 17-åriga kvinnan från Xiamen har gått och lagt sig på natten.
            Hon somnade direkt. Hon ska snart upp till ett nytt arbetspass.
            Flickorna som knyter mattor har fått mat och har somnat utmattade
            och ska vakna upp till en ny arbetsdag, inte en dag i kunskapens
            tecken. Det är för dem vi ska se globaliseringen som en möjlighet
            till ökat välstånd i alla delar av världen, men globaliseringen
            måste fördelas rättvist.
          </note>
          <note>
            Vi har alla ett ansvar, särskilt i industriländerna, att driva
            på och förbättra vardagen för alla dessa som inte har samma rättigheter
            som vi.
          </note>
          <note type="speaker">
            Anf. 180 KENT PERSSON (v):
          </note>
          <note>
            Fru talman! Jag ska börja med att yrka bifall till reservation
            1, som handlar om WTO och organisationen av WTO, samt reservation
            8, som handlar om EKN eller Exportkreditnämnden och miljöfrågor
            där.
          </note>
          <note>
            Handelspolitiken och det här betänkandet inrymmer en rad frågor
            inom en rad olika områden. Därför är det viktigt att vi i utskottet
            har möjligheter att ta del av den svenska ställningen i handelspolitiken
            och handelsfrågorna. Och jag är, som Carina Adolfsson Elgestam,
            faktiskt väldigt irriterad över att vår nuvarande handelsminister
            inte har orkat besöka utskottet för att informera om pågående
            förhandlingar inom WTO, vad som är på gång och den svenska ståndpunkten.
            Den förra handelsministern hade åtminstone den ansatsen och kom
            och besökte oss i utskottet. Jag ska inte säga att jag tycker
            att det här är upprörande, för det finns värre saker här i världen
            än så, men det underlättar ju inte diskussionerna i kammaren och
            underlättar inte för oppositionen att ta del av hur långt diskussionerna
            inom Doharundan har kommit.
          </note>
          <note>
            Det är ändå på det sättet, fru talman, att internationell handel
            har en stor betydelse för fattiga länders möjligheter att minska
            fattigdomen. Hur handelsavtal utformas är därför avgörande för
            utvecklingsländernas möjlighet att påverka utvecklingen i sina
            egna länder, för det är verkligen skillnad på frihandel och fri
            handel. Frihandel leder inte nödvändigtvis till utveckling för
            alla utan att man diskuterar vad den ska innehålla. Här måste
            vi göra en åtskillnad mellan vad som är mål och medel. Är målet
            frihandel eller ska det ses som ett medel för den ekonomiska utvecklingen?
            För Vänsterpartiet är det ett medel och inte ett mål i sig.
          </note>
          <note>
            Ett frihandelsavtal som syftar till att ge utvecklingsländerna
            bra förutsättningar bör därför ta hänsyn till ekonomiska, sociala
            och medicinska faktorer vid utformningen av de nya handelsavtalen.
            Tyvärr finns det anledning att känna oro, inte minst över regeringens
            brist på hållning i denna fråga. Jag kan inte göra någon annan
            tolkning eftersom jag inget annat vet, utan den kunskap som jag
            har är den som jag har fått via debattartiklar eller intervjuer
            av vår handelsminister.
          </note>
          <note>
            Det handelsavtal som nyligen undertecknades mellan EU och stater
            i Afrika, Västindien och Stillahavsområdet, de så kallade ACP-länderna,
            alltså före detta europeiska kolonier, kräver att de fattiga länderna
            ska öppna sina marknader för tjänsteexport. Samtidigt skyddar
            EU sin egen industri genom handelshinder. Jag tänker då närmast
            på EU:s jordbrukssubventioner som uppgår till nästan 50 miljarder
            euro. Risken är stor att jordbrukssubventionerna kommer att dumpa
            priserna på världsmarknaden och därmed riskerar att beröva hundratals
            miljoner människor deras levebröd.
          </note>
          <note>
            För att handeln ska kunna ske på rättvisa villkor måste den svagare
            parten få fördelar. Fattiga länder måste ges rätt att skydda inhemska
            näringar på marknaden mot de transnationella bolagen. Fackliga
            rättigheter och miljöhänsyn måste gå före frihandeln. De rika
            länderna måste upphöra med sin ensidiga protektionism, subventioner
            och dumpning av priser.
          </note>
          <note>
            Ett annat exempel på EU:s protektionism är tull på etanol. I
            dag finns handelstull på importerad etanol från Brasilien. Det
            gör att etanolen beläggs med en avgift på 1:80 kronor per liter.
            Och det går inte att utesluta att tullavgifterna syftar till att
            försvara den sydeuropeiska vinetanolen. Jag kan inte dra någon
            annan slutsats. Man kan också fråga sig vad som är det rimliga
            i att det ska finnas särskilda tullar på brasiliansk etanol när
            det inte finns några tullar på råolja, vilken omvandlas till bensin
            eller diesel.
          </note>
          <note>
            EU:s tullmyndighet har nyligen föreslagit att denna tull ska
            höjas ännu mer. Nu har Sverige visserligen fått ett undantag under
            ett år, men vad som händer därefter vet vi inte.
          </note>
          <note>
            För Vänsterpartiet är det viktigt att tullavgifterna på importerad
            etanol avskaffas. Jag vet att regeringen har sagt så, men det
            måste vara ett krav. Det blir inte trovärdigt om vi dessutom ska
            tvinga på utvecklingsländer nya handelsavtal som ensidigt gynnar
            EU:s politik.
          </note>
          <note>
            Man kan fråga sig vad Sverige skulle ha varit i dag om motsvarande
            politik hade drivits från starkare länder vid förra sekelskiftet
            när Sverige tog itu med det utbredda supandet och införde restriktioner,
            med starkt stöd av folkrörelsen, med statligt monopol på försäljning
            som exempel.
          </note>
          <note>
            När det gäller svensk handelspolitik finns det anledning att
            känna oro. Exportkreditnämnden är en statlig myndighet som har
            till uppgift att främja svensk export. De utfärdar exportkrediter
            till företag som en försäkring mot uteblivna betalningar från
            köpare. Den löpande verksamheten finansierar EKN genom exportföretagens
            premier, men det är staten och skattebetalarna som är den slutliga
            garanten om affären går fel.
          </note>
          <note>
            Innan EKN beviljar en kredit ska de också göra en miljögranskning.
            Men det gäller bara för projekt som omfattar minst 100 miljoner.
            Vi menar från Vänsterpartiet att det är viktigt att också projekt
            som understiger 100 miljoner ska omfattas av denna miljöprövning
            inte att de bör eller ges möjlighet utan att de ska. Det ska vara
            ett obligatorium. För det behövs tydliga riktlinjer för vilka
            klimat- och miljömål som ett företag måste uppfylla för att få
            en ansökan beviljad.
          </note>
          <note>
            Mot denna bakgrund är det rimligt att regeringen gör en översyn
            av EKN:s miljöpolicy så att det framgår vad som är en acceptabel
            klimat- och miljöpåverkan samt att projekt även under 100 miljoner
            kronor omfattas av detta.
          </note>
          <note>
            Sverige har skrivit under ILO-konventionen, barnkonventionen
            och konventionen om mänskliga rättigheter. Dessa konventioner
            anser Vänsterpartiet att de företag som erhåller exportkrediter
            från EKN måste följa. Det bör vara ett krav för att staten över
            huvud taget ska garantera krediter till företag. Sverige skulle
            på det sättet kunna bli ett föregångsland när det gäller krav
            på exportföretag som uppbär statliga krediter.
          </note>
          <note>
            Kravet bör ställas bland annat mot bakgrund av att den svenska
            staten via EKN gett exportkrediter till Saab för ca 16 miljarder
            kronor när de har sålt militär utrustning till Pakistan som är
            en diktatur och ett synnerligen instabilt land där man bryter
            mot de mänskliga rättigheterna.
          </note>
          <note>
            Misslyckade svenska exportaffärer har under alliansregeringen
            förvandlats till bistånd i och med att regeringen använder biståndsbudgeten
            till att göra skuldavskrivningar. Det skulle även kunna hända
            med affären i Pakistan. Förra året uppgick skuldavskrivningarna
            till 1,5 miljarder. I budgeten för 2008 finns 500 miljoner kronor
            avsatt. Skulderna som skrivs av som bistånd uppkom genom misslyckade
            affärer av svenska företag som hade försäkrat sina investeringar
            hos Exportkreditnämnden. Det är viktigt att veta. Biståndspengar
            används för skuldavskrivningar av misslyckade handelsavtal.
          </note>
          <note type="speaker">
            Anf. 181 LAGE RAHM (mp):
          </note>
          <note>
            Fru talman! Jag tänkte inleda med att markera att handel är viktigt
            och att det är viktigt att vi i Sverige fortsätter att driva en
            inriktning mot att vi ska ha en handel så fri från tullar som
            det är rimligt att ha. Detta främjar givetvis också välstånd,
            samarbete och annat som vi har nämnt.
          </note>
          <note>
            Jag tänkte också göra en liten historisk tillbakablick. Tullar
            och andra medel har tidigare använts för att få in pengar till
            staten, och det har varit en ganska stor källa till inkomst. Nu
            har vi i stället gått över till skatter på arbete och så vidare.
            Historien har så vitt jag vet inte stannat ännu så jag hoppas
            att vi kan gå vidare med andra typer av medel, som till exempel
            skatter på miljöförstöring.
          </note>
          <note>
            Tillbaka till nutid. Hur är det nu? Vem är det som lyckas i världen
            och varför? Vad har handeln för del i detta? Frälser handeln de
            länder som jobbar mycket med handel? Tyvärr kan vi se att det
            inte gäller alla. Länderna söder om Sahara i Afrika har i dag
            en handel som motsvarar ungefär 3035 procent av bnp medan OECD-länderna
            har en handel som motsvarar 25 procent av bnp. Det är i mitt tycke
            ett bevis på att handeln inte är allenarådande för vad som gör
            att länder lyckas. Man måste till exempel också ha en egen produktion
            och så vidare.
          </note>
          <note>
            Det är viktigt att se att handeln bara är en del i hur man lyckas
            och att handeln inte får motverka de andra faktorerna. Det är
            där vi ska ha fokus. Vi har en stor enighet i kammaren om att
            handeln i grunden är något bra. Men hur ska vi göra för att komma
            vidare och göra det ännu bättre?
          </note>
          <note>
            Vi i Miljöpartiet har insett att om man ser det historiskt krävs
            det en viss flexibilitet för att lyckas. De länder som har lyckats
            bra har successivt lagt tullar på saker som man har byggt upp
            en egen produktion av. Man har skyddat sin egen produktion tills
            den har varit konkurrenskraftig. Sedan har man släppt på tullar
            och handelshinder steg för steg och hanterat de effekter som uppkommit.
            Detta är egentligen grunden. Man har varit flexibel och anpassat
            sig till den situation och verklighet man lever i och inte bara
            avskaffat alla tullar på en gång. Går man tillbaka till den historiska
            utblicken har det handlat om vårt land och andra länder. Men nu
            är det inte längre så.
          </note>
          <note>
            Vad är det som ska vara flexibelt? Fattiga länder måste få ha
            en viss flexibilitet. Men den ska inte handla om de mänskliga
            rättigheterna, miljöhänsynen eller den grundläggande arbetsrätten.
            Det är därför viktigt att se att FN:s konventioner på dessa områden,
            sociala konventioner, miljökonventioner och arbetsrättsliga konventioner,
            är mycket viktiga och måste anses som viktigare än de handelsavtal
            som vi har med olika länder. Även om inte handelsministern har
            lyckats komma till utskottet har jag förstått av olika debatter
            att regeringen tydligt har deklarerat att man menar att dessa
            handelsavtal är precis lika viktiga och att man mycket väl kan
            vara flexibel när det gäller mänskliga rättigheter eller miljöhänsyn
            och att det inte är lika viktigt. Det är riktigt illa. Man måste
            se vad som är rättvist och bra för människor.
          </note>
          <note>
            Handel och rättvisa är något som man borde förknippa med varandra.
            Nu är det inte så att handeln är rättvis. Den gynnar rikare länder.
            Det kan till exempel handla om läkemedel där patentdelarna av
            handelsavtalen gynnar de rika ländernas läkemedelsbolag medan
            den tulleskalering man tillåter sig missgynnar fattiga bönder
            som inte kan gå vidare i en inhemsk förädling av produkter. Rika
            länder har också många åtgärder att ta till för att reglera handelns
            effekter. Det kan handla om många andra saker än tullar medan
            fattiga länder ibland inte har något annat än tullar att ta till,
            vilket också skapar någon form av orättvisa.
          </note>
          <note>
            Vidare har det tidigare nämnts i kammaren, nu och vid andra tillfällen,
            att EU:s subventioner av egen jordbruksproduktion och exportsubventioner
            och så vidare drabbar fattigare länder. Man kan också se att vi
            använder en onormalt stor del av EU:s medel till dessa subventioner
            i stället för att satsa på forskning och annat som vi har pratat
            om i till exempel Lissabonstrategin. Det är väldigt dumt. Dels
            blir det orättvisa villkor, dels missgynnar det oss själva.
          </note>
          <note>
            Jag tror därför att vi måste se att rättvisa i det här fallet
            handlar om att vi kan behöva ha olika villkor utifrån olika länders
            olika förutsättningar.
          </note>
          <note>
            Varför är det då så? Olika länder befinner sig som sagt var i
            olika skeden. Ett annat exempel när det gäller detta kan vara
            att om det är en 18-årsgräns när jag går på krogen så kan jag
            tycka att det är rimligt. Det är 18-årsgräns för alla. Så har
            jag kanske något yngre syskon som inte får komma in, och det är
            också rimligt. Men så när syskonet blir 18 höjs gränsen till 22.
            Man kan tycka att det är rättvist det är ju 22 för alla. När syskonet
            blir 22 höjs gränsen igen och så vidare.
          </note>
          <note>
            Problemet är att man måste se att vi är i olika situationer.
            Därmed blir det inte rättvist att ha samma regler. Vi måste ge
            ett politiskt manöverutrymme för fattiga länder.
          </note>
          <note>
            När det gäller de särbehandlingsregler som finns inom handelsavtalen
            klassificerar man länder in i specifika grupper, och då kan de
            få några särbehandlingsregler. IATP har tidigare visat att man
            i stället kan ha andra typer av kriterier som bättre passar länder
            så att man inte oflexibelt passar in länder i särskilda fack.
            I stället kanske vi borde ha separata kriterier när det gäller
            produktionsberoende, marknadsberoende, begränsningar av råvaruförsörjning
            för industrin och till exempel kapacitet att stå emot valutakriser.
          </note>
          <note>
            När det gäller WTO är det ganska oflexibelt med de breda rundorna,
            för de kan, som tidigare sagts, inte direkt anpassas till vissa
            länders specifika förutsättningar. Det finns många exempel på
            detta.
          </note>
          <note>
            Min tid börjar rinna mot sitt slut, men jag tänkte också lyfta
            upp de tvistlösningsmekanismer som i dag finns inom WTO. Det är
            bland de starkaste om inte de allra starkaste internationella
            domstolsliknande mekanismer vi har. Man kunde hoppas att de skulle
            vara rättvisa. I stället är det svårt för fattiga länder att tillämpa
            dem. Det blir mest för de rika länderna. Därför måste de reformeras
            så att vi får någon sorts rimlighet.
          </note>
          <note>
            Slutligen hänvisas det i betänkandet till att vi ska vänta på
            Doharundan innan vi gör de reformeringar av WTO som tydligen alla
            tycker borde göras. Det kan man tycka, och jag kan ha viss respekt
            för det, även om jag tror att det är alldeles fel. Dels riskerar
            ju Doha att ytterligare fördröjas, dels är dessa förändringar
            nödvändiga nu för fattiga människor i världen, till exempel sådana
            som Carina beskrev här tidigare.
          </note>
          <note>
            Men om vi nu ska vänta vill jag få ett svar på om ni ändå anser
            att de förändringar som vi har beskrivit i vår motion till exempel
            är bra, eller är vänta-svaret bara ett sätt att fördröja debatten?
            Vad anser ni om dem konkret? Det vill jag veta.
          </note>
          <note>
            Jag hade egentligen tänkt nämna något om rättvisemärkt också.
            Jag vill bara kort säga att jag hoppas att vi får se en fortsatt
            satsning från regeringen på detta så att det inte sjabblas bort.
            Men vi får väl se vad som kommer.
          </note>
          <note>
            För tids vinning tänkte jag inte yrka bifall till alla våra reservationer,
            utan jag nöjer mig med att yrka bifall till reservation 1.
          </note>
          <note type="speaker">
            Anf. 182 MARIE WEIBULL KORNIAS (m):
          </note>
          <note>
            Fru talman! Jag vill inleda med att yrka bifall till förslagen
            i betänkandet och avslag på samtliga reservationer.
          </note>
          <note>
            Vikten av frihandel kan inte nog understrykas, och behovet av
            stabila spelregler är en viktig förutsättning för tillväxt och
            sysselsättning här hemma såväl som globalt.
          </note>
          <note>
            Sverige är som vi alla vet ett mycket handelsberoende land med
            ett fåtal stora, framgångsrika globala företag. Men för att små
            och medelstora företag ska växa krävs satsningar för att de ska
            våga expandera på den internationella marknaden. Den nyligen presenterade
            handelspolitiska deklarationen har många bra initiativ för handels-
            och investeringsfrämjandet. Detta tycks ha gått Carina Adolfsson
            Elgestam totalt förbi.
          </note>
          <note>
            En av nyheterna är satsningen på ett nätverk för svenska företagare
            med utländsk bakgrund, och jag välkomnar att kompetensen hos våra
            nya svenskar nu bättre kommer att tas till vara. Dessa företagare
            är en resurs i det svenska samhället. De har möjlighet att agera
            dörröppnare för svensk export eftersom de ofta har kontakter och
            unika kunskaper om de länder de tidigare varit bosatta i beträffande
            den rådande affärskulturen, språket, politiken och inte minst
            religionens roll.
          </note>
          <note>
            En annan nyhet är att Exportrådet tillsammans med närmare 700
            företag har skapat en plattform för att marknadsföra svensk miljöteknik
            och hållbart byggande världen över. Det finns spjutspetskompetens
            inom dessa viktiga områden i Sverige, där vi kan vara behjälpliga
            för att lösa miljö- och klimatproblem globalt.
          </note>
          <note>
            En tredje nyhet i den handelspolitiska deklarationen är en ny
            företagsrådgivning som ska göra det enklare för småföretag att
            dra nytta av EU:s inre marknad. Det är viktigt att svenska företag
            faktiskt betraktar Europa som sin hemmamarknad en marknad med
            27 länder och nästan 500 miljoner konsumenter.
          </note>
          <note>
            Med EU:s nya tjänstedirektiv har marknaden för tjänster fått
            bättre förutsättningar, vilket innebär en stor möjlighet för svensk
            tjänsteexport.
          </note>
          <note>
            Totalt sett ökar handeln världen över. Men dessvärre finns indikationer
            på att Sverige trots allt tappar marknadsandelar på för Sverige
            viktiga marknader. Därför är handels- och investeringsfrämjandet
            så viktigt.
          </note>
          <note>
            Fru talman! Utskottet stöder EU:s kurs i WTO-förhandlingarna
            som syftar till att nå ett ambitiöst slutresultat med mer öppna
            och rättvisa handelsregler. Världen väntar fortfarande otåligt
            på ett nytt multilateralt frihandelsavtal. Dessa förhandlingar
            har pågått sedan 2001 och Sverige har varit pådrivande i att få
            till stånd ett nytt avtal. Bilaterala och regionala handelsavtal
            är bra, men det är också viktigt att få till stånd globala spelregler.
          </note>
          <note>
            Är Doharundan död, frågar sig många, eller finns det fortfarande
            hopp? Jag vill vara fortsatt optimistisk, men utgången är fortfarande
            osäker. Det är främst de minst utvecklade länderna i världen som
            mest gynnas av att det faktiskt blir en succé på slutet.
          </note>
          <note>
            Utskottet tycker att det är viktigt att Världshandelsorganisationen
            präglas av öppenhet, inte bara i de formella förhandlingarna,
            utan även i organisationens externa kontakter.
          </note>
          <note>
            WTO:s frihandelsavtal tar inte upp frågan om arbetsvillkor, vilket
            vissa länder gärna skulle vilja se. Men många utvecklingsländer
            anser att dessa frågor inte har någon plats i WTO-samarbetet eftersom
            de föreslagna standarderna för arbetsvillkor många gånger är alltför
            höga i förhållande till landets utvecklingsnivå. Det innebär att
            man i utvecklingsländerna ser att sådana villkor skulle underminera
            deras komparativa fördelar av lägre lönekostnader och därigenom
            försämra deras möjligheter till handel.
          </note>
          <note>
            WTO:s program Aid for Trade syftar till att ta bort flaskhalsar
            i utvecklingsländernas handelssystem och stärka utvecklingsländernas
            möjlighet att dra nytta av internationell handel.
          </note>
          <note>
            Ökad frihandel och förbättrade kommunikationer har öppnat nya
            möjligheter för svenskt näringsliv att verka internationellt,
            och givetvis förväntas svenska företag följa nationella lagar
            och förordningar i länder där de är verksamma.
          </note>
          <note>
            Internationella regler avseende mänskliga rättigheter, grundläggande
            arbetsvillkor, korruption och miljöhänsyn finns i dag genom mellanstatliga
            avtal och konventioner, till exempel FN:s Global Compact, ILO
            som reglerar frågor inom arbetslivsområdet och OECD:s utformade
            riktlinjer för multinationella företag.
          </note>
          <note>
            Det är viktigt att påpeka att riskhanteringsverktyget liksom
            riktlinjerna är frivilliga åtaganden från företagens sida. Enligt
            UD går det inte att utvärdera resultaten av enskilda företags
            arbete med dessa instrument, men en uppföljning är på gång om
            riskhanteringsverktyget verkligen varit till nytta.
          </note>
          <note>
            Många multinationella företag har bildat ett nätverk där de frivilligt
            tar socialt, etiskt och miljömässigt ansvar, så kallad corporate
            social responsibility CSR. Det är företagsdrivet och företagsägt
            och är ett kraftfullt verktyg för globala företag för socialt
            ansvarstagande.
          </note>
          <note>
            Det handlar om att sprida uppförandekoder och förhållningssätt
            som företagen har utvecklat för att kunna möta olika utmaningar,
            och svenska företag är här ledande på världsmarknaden.
          </note>
          <note>
            Vi ska komma ihåg att CSR har blivit ett starkt konkurrensmedel
            för företagen. Just därför arbetar svenskt näringsliv i dag så
            framgångsrikt med dessa frågor. Konsumenter världen över kräver
            att få veta under vilka förutsättningar en produkt tillverkats.
            Annars kan det lätt leda till bojkott av vissa företag eller produkter.
          </note>
          <note>
            Miljömärkning och social märkning spelar en viktig roll för att
            informera konsumenter om globala rättvisefrågor. Globalt finns
            det många organisationer som arbetar seriöst med märkning som
            exempelvis Fair Trade, Rainforest Alliance och Krav.
          </note>
          <note>
            Ett konkret exempel på hur storföretag framgångsrikt arbetar
            med CSR-frågorna hade vi förmånen att få information om i samband
            med utskottets resa till Indien där vi besökte exempelvis Ikeas
            kontor i New Dehli. Företaget tar ansvar för sina underleverantörer,
            deras medarbetare och miljön.
          </note>
          <note>
            Det finns en strategi och ett levande dokument som företaget
            går igenom med samtliga leverantörer och underleverantörer. Bara
            i Sydasien finns 130 000 medarbetare som arbetar hos 100 leverantörer
            som i sin tur har ca 4 000 underleverantörer.
          </note>
          <note>
            Konkreta exempel kan vara att medarbetarna får ett bankomatkort
            för insättningen av lönen och på så sätt får kontrollen över familjens
            ekonomi. Företaget bygger dagis och skolor i anslutning till fabrikerna
            för medarbetarnas barn. Inte minst vid hantering av kemikalier
            vid infärgning av textilier visar exemplet hur ansvarsfullt man
            arbetar med frågorna.
          </note>
          <note>
            Detta tillvägagångssätt lyfter bokstavligen hundratusentals människor
            från en extrem fattigdom på ett sätt som traditionellt bistånd
            aldrig kommit i närheten av.
          </note>
          <note>
            Vikten av frihandel kan inte nog understrykas, och behovet av
            stabila spelregler är en viktig förutsättning för tillväxt och
            sysselsättning.
          </note>
          <note type="speaker">
            Anf. 183 KENT PERSSON (v) replik:
          </note>
          <note>
            Fru talman! Det var väldigt mycket gott som Marie Weibull Kornias
            hade att säga om handelspolitiken, WTO i synnerhet och globaliseringen.
            Det är ökad rörlighet, ökad handel och ökad tillgång. Men det
            finns en annan sida på samma mynt.
          </note>
          <note>
            Om man tittar på andra sidan, som Globaliseringsrådet har gjort
            i sin rapport, konstaterar man också följande. Inkomstspridningen
            ökar. Klimatförändringen ökar som ett resultat av globaliseringen
            och ökad handel. Trafficking och narkotikahandeln ökar. Den ekonomiska
            tillväxten sker i många diktaturer.
          </note>
          <note>
            Det är den andra sidan av myntet. Där är därför det är så viktigt
            att vi utformar ett handelsavtal som även tar hänsyn till barnkonventionen
            och ILO:s och FN:s konventioner om mänskliga rättigheter. Det
            är vad som saknas i den här delen.
          </note>
          <note>
            Jag funderar lite grann. Det var ett nyvaknande hos regeringen
            när det gäller världshandeln. Det är riktigt att den ökar och
            att den svenska andelen har minskat. Det är helt rätt. Regeringen
            säger att det nu ska göras någon satsning på Exportrådet som ska
            få nya uppgifter.
          </note>
          <note>
            Sanningen är att ni drar ned på resurserna till Exportrådet i
            budgeten för år 2008. Politiken håller inte ihop. Det håller heller
            inte ihop när man använder biståndsmedel för att garantera exportkrediter
            när länder inte klarar av att uppfylla sina åtaganden enligt de
            avtal de har ingått med svenska företag. Det är sanningen om alliansens
            politik.
          </note>
          <note type="speaker">
            Anf. 184 MARIE WEIBULL KORNIAS (m) replik:
          </note>
          <note>
            Fru talman! Jag är väldigt glad för att WTO startade Doharundan
            år 2001. Syftet var att ha fokus på de minst utvecklade länderna.
          </note>
          <note>
            Alla länder är betjänta av konkreta spelregler. Bilaterala handelsavtal
            är bra, och regionala handelsavtal är bra. Den typen av avtal
            förhandlar samtliga länder fram.
          </note>
          <note>
            Det är extra svårt för de små och underutvecklade länderna att
            ha den kapaciteten att förhandla åter och åter igen. Det är därför
            det är så viktigt att vi får till stånd ett nytt frihandelsavtal
            inom WTO just för att göra det mer lättförståeligt och lättarbetat
            för alla världens länder men kanske speciellt för de minst utvecklade
            länderna.
          </note>
          <note type="speaker">
            Anf. 185 KENT PERSSON (v) replik:
          </note>
          <note>
            Fru talman! För att det inte ska bli något missförstånd vill
            jag säga följande. Jag vill verkligen se att det blir någon form
            av nya stabila spelregler när det gäller den stora världshandeln.
            Men jag är definitivt inte nöjd med det sätt det hanteras i dag.
          </note>
          <note>
            Jag är oerhört skeptisk till regeringens inställning och hållning
            när man ser den praktiska politiken. Det kan låta bra och fint
            när man står i en talarstol och talar om världshandel och våra
            intentioner. Men man går i praktiken ut och för en annan politik.
          </note>
          <note>
            Man drar ned på resurserna till Exportrådet. Man använder biståndsmedel
            för att garantera handeln när den inte fungerar i form av krediter.
            Det är sanningen.
          </note>
          <note>
            Är Doharundan död? Hillary Clinton hävdar det i en intervju i
            Financial Times för inte så länge sedan. Hon är inte säker på
            om hon blir president att hon kommer att uppta de förhandlingarna
            igen. Doharundan och det upplägget är inte aktuellt i dag. Det
            har kommit in så många nya uppgifter och fakta som gör att det
            måste ses över.
          </note>
          <note>
            Bland annat var klimatförändringarna inte alls uppe år 2001.
            Det är någonting som i dag berör världen över oavsett vad man
            tycker om handelspolitiken. Det kommer vi att drabbas av oavsett
            den. Det måste därför lyftas in, menar hon, i dessa diskussioner.
          </note>
          <note type="speaker">
            Anf. 186 MARIE WEIBULL KORNIAS (m) replik:
          </note>
          <note>
            Fru talman! Rättvisa är att verka för mer frihandel i världen,
            Kent Persson. Det är frihandeln som gynnar de minst utvecklade
            länderna. Det är de som har allra mest att vinna på det. Det är
            Sveriges linje och har alltid varit Sveriges linje att verka för
            mindre protektionism och färre tullar.
          </note>
          <note type="speaker">
            Anf. 187 LAGE RAHM (mp) replik:
          </note>
          <note>
            Fru talman! Marie Weibull Kornias nämnde i sitt anförande att
            detta med att ställa krav på arbetares rättigheter i fattiga länder
            var att underminera deras komparativa fördelar. Min slutledning
            blir att för deras eget bästa ska de helt enkelt inte ha bra arbetsvillkor.
          </note>
          <note>
            Det blir en väldigt konstig slutledning. Vi ska inte säga att
            vi ska ha bra arbetsvillkor, får då blir det bättre för dem. Är
            det inte bättre för människor i fattiga länder om de har bra arbetsvillkor?
          </note>
          <note>
            Är det inte bättre när det gäller de eventuella problemen med
            industrin att vi ser till att man bygger upp en vettig industri
            som inte bygger hela sin kapacitet på att man utnyttjar fattiga
            människor som måste skaffa sig ett levebröd? Är det inte bättre
            att vi låter bli att ha subventioner som konkurrerar ut den verksamheten?
          </note>
          <note>
            Jag tycker att resonemanget att för deras eget bästa ska vi inte
            ha några bra arbetsvillkor är väldigt konstigt. Jag skulle önska
            att Marie Weibull Kornias tydliggjorde det.
          </note>
          <note>
            Jag skulle också vilja veta vad Moderaterna anser om FN:s konventioner.
            Borde inte de vara överställda handelsavtalen när det gäller olika
            rättigheter? Är inte människors individuella rättigheter viktigare
            än exakt vilka tullnivåer man har i olika länder?
          </note>
          <note type="speaker">
            Anf. 188 MARIE WEIBULL KORNIAS (m) replik:
          </note>
          <note>
            Fru talman! Jag tror att Lage Rahm missförstod mig. Det är inte
            alliansregeringens eller Sveriges hållning att vi inte vill att
            arbetsvillkoren ska ingå i förhandlingarna för de minst utvecklade
            länderna. Det är WTO:s förhållningssätt, och det är de minst utvecklade
            ländernas ståndpunkt att de helt enkelt inte vill ha den typen
            av krav i förhandlingarna. Det är de själva som ser det som ett
            hot mot sina egna komparativa fördelar. Det är inte Sveriges linje.
            Jag tror som sagt att du missförstod mig på den punkten.
          </note>
          <note type="speaker">
            Anf. 189 LAGE RAHM (mp) replik:
          </note>
          <note>
            Fru talman! Det är ju bra om det är tydligt att Sveriges linje
            är att det är viktigt med arbetarnas rättigheter. Det tycker jag
            känns bra.
          </note>
          <note>
            Jag vill återvända till att se om inte FN:s olika konventioner
            för sociala, arbetsrättsliga och miljömässiga hänsyn skulle kunna
            få vara överställda de olika WTO-avtalen. Jag tycker att det är
            ett konstigt synsätt dels om de skulle vara underställda därför
            att man anser att handeln är viktigare, dels om man tycker att
            de är likställda. Det blir konstigt om de krockar, vilket händer.
            Vad ska man då tycka är mest relevant? Är det mest relevant med
            de olika specifika tullnivåerna för olika företag och produkter
            eller är det mest relevant med människors hälsa, deras miljö och
            möjligheter till att fortsatt leva i det samhälle de lever i?
            Är det viktigast att miljön inte förstörs, att deras barn kan
            växa upp i en giftfri miljö och så vidare? Det tycker jag borde
            vara viktigare. Jag tycker att det är konstigt om Sveriges linje
            inte är sådan.
          </note>
          <note>
            Marie Weibull Kornias nämnde tidigare i ett replikskifte med
            Kent att rättvisa är att verka för mer frihandel. Jag håller med
            om det till viss del, men det är inte hela sanningen. Rättvisa
            är, som jag nämnde i mitt anförande, också att man anpassar sig
            till verkligheten för de fattiga länderna och gör det möjligt
            för dem att ta sig ur sin fattigdom och verka för bättre villkor
            för de människor som bor där.
          </note>
          <note type="speaker">
            Anf. 190 MARIE WEIBULL KORNIAS (m) replik:
          </note>
          <note>
            Fru talman! Vi kan slå fast att med den ökade globaliseringen
            har fler och fler människor världen över lyfts ur extrem fattigdom.
            Det sker tack vare dessa nya handelsströmmar med kapital och handel
            med varor och tjänster som ökar dag för dag. Där tror jag att
            vi är överens.
          </note>
          <note>
            Vissa frågor förhandlas inom frihandelsavtal. Sedan finns det
            andra internationella regler avseende mänskliga rättigheter och
            så vidare. De tecknas i FN-deklarationer, till exempel genom Global
            Compact, eller genom ILO. Det finns olika nivåer, och jag tror
            inte att man ska blanda samman dem.
          </note>
          <note>
            OECD har utformade riktlinjer för multinationella företag. Jag
            tror att de fungerar bra. Vi ska ha förståelse för att internationella
            företag agerar på en internationell arena där det gäller att spela
            med sjysta spelregler. Jag tror inte att man ska blanda ihop de
            olika nivåerna.
          </note>
          <note>
            Vi kan se att det är svårt nog nu att med WTO:s frihandelsavtal
            över huvud taget nå ett resultat. Då tycker inte jag att det är
            en bra idé att lägga in nya komponenter och försvåra ännu mer.
            Då tror jag aldrig att vi når någonstans.
          </note>
          <note type="speaker">
            Anf. 191 CARINA ADOLFSSON ELGESTAM (s) replik:
          </note>
          <note>
            Fru talman! Angående WTO och förhandlingarna säger Marie Weibull
            Kornias till oss här i kammaren: Rättvisa världen väntar. Det
            betyder alltså att inte heller de borgerliga riksdagsledamöterna
            vet vad som händer. De har inte heller fått information om hur
            långt man har kommit i WTO-förhandlingarna och Doharundan. Det
            tycker jag är ännu mer allvarligt.
          </note>
          <note>
            Ministern kanske borde ha varit med här i kammaren i dag så att
            vi alla kunde ha fått del av detta. Det handlar om frihandel och
            möjligheten att som företag och som land få ökad tillväxt och
            att växa. Det är betydelsefullt. Industriavtalet pekar oerhört
            tydligt på det. Med tanke på att tjänstesektorn också ökar känns
            det lite oroväckande.
          </note>
          <note>
            Marie Weibull Kornias sade i sitt anförande att jag i mitt anförande
            inte vidrörde något om vad som är nya saker. Anledningen till
            det är att den handelsdeklaration som vi har fått här i kammaren
            inte finns med i betänkandet. Det som mest berördes där var Sveriges
            olika frågeställningar ute i världen. Därför vidrörde jag inte
            det. Men eftersom Marie själv passade på att vidröra detta tänkte
            jag ställa en fråga. Med tanke på vikten av export och att Sverige
            har tappat marknadsandelar har regeringen valt att nästan halvera
            stödet till Exportrådet. Hur kan det komma sig? På vilket sätt
            får vi i så fall ökad tillväxt och ökad export?
          </note>
          <note type="speaker">
            Anf. 192 MARIE WEIBULL KORNIAS (m) replik:
          </note>
          <note>
            Fru talman! Om vi tar WTO-förhandlingarna först och främst vet
            Carina Adolfsson Elgestam lika väl som jag att det pågår förhandlingar
            hela tiden. Olika grupperingar möts på jordbruksområdet, på tjänsteområdet,
            på industriområdet och så vidare. På vissa områden har man kommit
            lite längre, och på andra går det trögare.
          </note>
          <note>
            Jag tror inte att vi här i Sveriges riksdag kan förvänta oss
            att vara uppdaterade till punkt och pricka. Det är inte riktigt
            så förhandlingarna fungerar, om jag har förstått det rätt.
          </note>
          <note>
            Men när det väl finns ett konkret avtal på plats är jag övertygad
            om att vi kommer att informeras om det. Vi får information till
            utskottet när några resultat har levererats.
          </note>
          <note type="speaker">
            Anf. 193 CARINA ADOLFSSON ELGESTAM (s) replik:
          </note>
          <note>
            Fru talman! Det tror jag också; vi får information när och om
            ett avtal kommer på plats. Det har vi att se fram emot i utskottet.
          </note>
          <note>
            Samtidigt är det lite märkligt med den nya ordningen för hur
            vi i riksdagen behandlar EU-frågor. Jag har förmånen att vara
            suppleant i EU-nämnden. Därav får jag till viss del ta del av
            vad som händer i WTO-frågorna. Men de andra som sitter i näringsutskottet
            får inte alls den informationen. Det finns saker att förmedla,
            men näringsutskottet har inte fått den informationen. Därav tycker
            jag att det här är allvarligt. De borgerliga ledamöterna i näringsutskottet
            borde ju också tycka att det är viktigt att få del av detta.
          </note>
          <note>
            En annan fråga som Marie Weibull Kornias inte svarade på var
            den om exporten. Jag ställde en fråga om halveringarna och utifrån
            det faktum att vi har tappat marknadsandelar, vilket Marie Weibull
            Kornias själv nämnde.
          </note>
          <note>
            Med tanke på de tidigare debattinläggen från både Lage Rahm och
            Kent skulle jag vilja veta hur det egentligen är med spelreglerna
            på arbetsmarknaden i världens länder. Är regeringen för fackliga
            rättigheter? Det kändes lite osäkert i svaret.
          </note>
          <note type="speaker">
            Anf. 194 MARIE WEIBULL KORNIAS (m) replik:
          </note>
          <note>
            Fru talman! Jag delar Carina Adolfsson Elgestams uppfattning
            att den nya ordningen i riksdagen där riksdagsledamöter bereds
            möjlighet att få information inför de olika rådsmötena är väldigt
            bra. Givetvis förväntas man som ledamot eller suppleant i EU-nämnden
            föra den informationen vidare också. Till skillnad mot tidigare
            när det bara skedde en återrapportering efter rådet tycker jag
            att vi nu har fått en väldigt bra ordning på det här sättet.
          </note>
          <note>
            Vi vet att Exportrådet hade tillfälliga anslag under den tidigare
            regeringen. Det har skett en viss översyn där. Samtidigt ska man
            vara medveten om att det finns exportrådgivare i samtliga 20 län.
            Exportfrämjandet och investeringsfrämjandet ligger på så många
            olika plan. Jag tror att det finns en fara i att man bara, som
            Carina Adolfsson Elgestam, fokuserar på en komponent i det här
            stora pusslet som handels- och investeringsfrämjandet innebär.
            Jag tror att vi har en bra mix i dag. Det som är mindre bra ser
            alliansregeringen över för tillfället.
          </note>
          <note type="speaker">
            Anf. 195 CARL B HAMILTON (fp):
          </note>
          <note>
            Fru talman! Jag tänker ta upp två frågor. Den ena är det allra
            färskaste handelspolitiska problemet i Europa, nämligen det som
            kallas klimattullar. Där har Miljöpartiet en åsikt, men Socialdemokraterna
            och Vänsterpartiet har ännu inte deklarerat sin åsikt. Vi vet
            Miljöpartiets åsikt från överläggningarna i EU-nämnden. Tyvärr
            är varken Per Bolund eller Max Andersson här. Jag fokuserar på
            Socialdemokraterna och Vänsterpartiet.
          </note>
          <note>
            I mars 2007 fanns det en väldig optimism och en väldig beslutsamhet
            hos EU:s ledare att nu skulle man ta täten i den globala kampen
            mot klimathotet. Man gjorde ett antal åtaganden. Nu i mars 2008
            var det en betydligt mer försiktig hållning vid toppmötet från
            EU-ledarnas sida. Tidigare skulle man ta befälet över resten av
            världen och leda resten av världen i klimatkampen. Nu är man mer
            rädd för resten av världen, inte minst i ljuset av den ekonomiska
            nedgången.
          </note>
          <note>
            Det var framför allt Frankrike och Tyskland som öppnade för att
            man skulle kunna införa handelshinder mot länder som inte driver
            en lika ambitiös klimatpolitik som Europeiska unionen gör. Man
            skulle kunna motverka så kallat kolläckage, det vill säga att
            länder utanför Europeiska unionen har lägre kostnader på grund
            av att de inte behöver betala för utsläppsrätter. Man skulle kompensera
            det genom att införa tullar. Det har uppstått en ohelig allians
            här mellan miljörörelsen i Europa, det svenska Miljöpartiet och
            den energiintensiva, energitunga europeiska industrin.
          </note>
          <note>
            Jag vill ta upp detta därför att jag tror att det är en fullständigt
            felaktig linje och ett djupt olyckligt beslut som EU-ländernas
            ledare öppnade för. Om EU skulle införa denna typ av handelshinder
            mot resten av världen skulle det starta ett globalt handelskrig
            med länder som USA, Kina, Indien, Brasilien och andra. Det skulle
            utlösa repressalier från dessa länder. Kineserna till exempel
            skulle kunna komma tillbaka och säga att vi i Västeuropa släpper
            ut tre gånger så mycket koldioxid per person som de gör. Då ska
            de i Kina naturligtvis ha mycket högre tullar på varor från Europa
            än vad européerna har. Det är en väldigt farlig väg att gå.
          </note>
          <note>
            Det skulle naturligtvis också i sig fördärva möjligheten att
            nå en global klimatöverenskommelse, vilket vi strävar efter att
            få i Köpenhamn år 2009. Förhandlingsklimatet skulle fördärvas
            fullständigt av att en handelspolitisk konflikt skulle dominera
            över ansträngningarna att nå en global överenskommelse i klimatfrågan.
          </note>
          <note>
            I denna process skulle nog också det som har diskuterats här,
            nämligen Doharundan, haverera. Ska man fokusera på handelspolitiska
            konflikter i stället för på klimatfrågan är Doharundan helt dömd.
            Man skulle behöva traggla nya handelspolitiska tvister hela tiden.
          </note>
          <note>
            Det finns andra synpunkter som man kan ha på detta. Jag skulle
            gärna vilja veta hur Socialdemokraterna och Vänsterpartiet ställer
            sig till de här kraven från miljörörelsen och den energiintensiva
            industrin i Europa på att öppna för kompenserande tullar på varor
            från länder som inte har samma klimatpolitik. Den här frågan är
            väldigt aktuell. Den diskuteras, och den drivs av Tyskland och
            Frankrike.
          </note>
          <note>
            Nu ska jag gå över till det andra, nämligen några synpunkter,
            svar och kommentarer till det som har sagts här tidigare. Carina
            Adolfsson Elgestam tog upp den här bilden av den unga kvinnan.
            Det står i er reservation att barnarbete ska elimineras. Jag tror
            att man ska vara väldigt försiktig på den punkten. Rädda Barnen
            och andra har pekat på att det intresse som finns i industriländerna
            för att gå väldigt långt beträffande barnarbete i u-länderna och
            använda handelspolitiken inte nödvändigtvis är särskilt bra för
            barnen, och i många fall är det helt kontraproduktivt.
          </note>
          <note>
            Det är förvisso så att miljontals familjer och barn över hela
            världen lever under vidriga förhållanden. Men frågan är om deras
            levnadsbetingelser blir bättre eller sämre av en sådan här inställning.
            Rädda Barnens hållning är att vi ska fokusera på de allra värsta
            formerna av barnarbete. Det handlar om trafficking, skuldslaveri,
            påtvingad prostitution, deltagande i droghandel och sådana saker.
          </note>
          <note>
            I själva verket far barn i u-länder inte så illa i den här industriproduktionen
            för export till i-länder som de gör i jordbrukssektorn och i hushållsarbete
            hemma och framför allt när de arbetar i hushållet i andra familjer
            där det inte finns någon insyn utifrån i vilka vidriga villkor
            de kan leva och arbeta under.
          </note>
          <note>
            Som liberal måste jag anklaga Kent Persson för en bristande klassanalys,
            vilket är väldigt ovanligt. Du använder u-länderna som ett begrepp,
            men då bortser du ifrån att u-länderna inte är någon homogen samling
            människor. Det finns de som tjänar på handelsrestriktioner, och
            det finns de som förlorar på dem. Det traditionella är att fabrikörer
            i u-länderna vill ha tullar som skyddar deras fabriker, men det
            är till nackdel för konsumenterna, för den urbana befolkningen.
            Samma sak gäller jordägarna. De vill ofta ha tullar, men det är
            till nackdel för dem som ska köpa billiga livsmedel. Jag efterfrågar
            en bättre klassanalys från Vänsterpartiet i den här frågan, Kent.
          </note>
          <note>
            Fru talman! Jag ska inte tala alltför länge. Jag ska bara säga
            att jag tycker att det är en helt konstruerad motsättning att
            ställa mänskliga rättigheter mot handel och att ställa möjligheten
            till en bättre miljö mot handel. Lage Rahm var inne på detta.
            Om det är någonting som man kan säga att utrikeshandel kräver
            är det är en ökad öppenhet. Med ökad öppenhet finns också en större
            insyn och förhoppningsvis, men det finns motexempel, också ett
            större inslag av ansvarstagande, krav på ansvarstagande och demokrati.
          </note>
          <note type="speaker">
            Anf. 196 KENT PERSSON (v) replik:
          </note>
          <note>
            Fru talman! När man lyssnar till dig, Carl B Hamilton, blir man
            väldigt förundrad. Du tar väldigt ofta upp saker och ting, men
            du berättar aldrig vad du själv tycker och tänker utan kommer
            med frågor om andra partiers politik. Men vad du själv, Folkpartiet
            eller för den delen regeringen du är ju på något sätt regeringens
            representant står för säger du inte.
          </note>
          <note>
            Frågan om miljötullar, som har varit uppe, är komplicerad. Jag
            är rent principiellt emot miljötullar av den anledningen att de
            kommer att skapa mer elände än de kommer att motverka. Däremot
            är det så att vi måste hantera miljöfrågor och energifrågor internationellt
            om vi över huvud taget ska klara de klimatförändringar som vi
            står inför. Men det bör man försöka göra på ett särskilt sätt
            och genom internationella överenskommelser. Men nog om det!
          </note>
          <note>
            Det är klart att du och jag kan ha en ideologisk diskussion om
            klassanalyser, men man kan titta lite på hur EU:s jordbrukssubventioner
            slår mot till exempel handeln i Angola, där inhemskt margarin
            är dubbelt så dyrt som danskt smör. Det är klart att det slår
            mot den lilla handlaren och den lilla människan i Angola och mot
            landets handelspolitik över huvud taget när det gäller att bygga
            upp något. Det är flera komponenter i den typen av politik.
          </note>
          <note>
            Jag hade en konkret fråga, och den gäller huruvida Folkpartiet
            står bakom att använda biståndsmedel för att täcka exportkreditförluster.
          </note>
          <note type="speaker">
            Anf. 197 CARL B HAMILTON (fp) replik:
          </note>
          <note>
            Fru talman! Jag måste tänka efter först när det gäller den sista
            frågan, för jag blev lite perplex inför den, det måste jag erkänna.
            Principiellt sett är jag emot att man använder biståndsmedel för
            att täcka exportkreditförluster. Jag vet att det har skett vissa
            principlösa avsteg från denna princip, och det beklagar jag.
          </note>
          <note>
            Kent Persson säger att jag är mycket förtjust i att diskutera
            andras positioner. Ja, men man kan väl vara glad över att det
            är någon som läser reservationerna.
          </note>
          <note>
            Jag håller helt med om den europeiska jordbrukspolitiken. Den
            har drivit fram en långt större fattigdom än vad som skulle kunna
            kompenseras av hela Europas biståndspolitik absolut. Inte minst
            i Afrika, men även i andra delar av världen, är det på det sättet.
            På den punkten är vi helt överens.
          </note>
          <note>
            Kent Perssons parti kanske inte har varit jordbruksprotektionistiskt
            tidigare, men det finns ju partier som har varit det, och jag
            är väldigt glad över att de i dag är betydligt mer frihandelsinriktade.
            Där är ju Sverige ett egendomligt land ur ett europeiskt perspektiv,
            därför att vi är så överens om att reducera och få ned den gemensamma
            jordbrukspolitiken.
          </note>
          <note>
            Man kanske inte bara ska tala om u-länderna när det gäller jordbrukspolitiken.
            Man ska veta att länder som Ukraina också drabbas av detta och
            inte får exportera till EU som de skulle vilja.
          </note>
          <note type="speaker">
            Anf. 198 KENT PERSSON (v) replik:
          </note>
          <note>
            Fru talman! Det är rimligt att man koncentrerar sig väldigt mycket
            på det som händer i Afrika och södra Afrika, för det är den kontinent
            som inte har tagit del av den ekonomiska utveckling som övriga
            världen har fått dra nytta av i denna globaliseringens värld.
            Det är ju så det är. De har rent ekonomiskt stått stilla ända
            sedan 1996, tror jag det är, och man kan också se att fattigdomen
            ökar. Det är mot den bakgrunden som det är så viktigt att vi har
            någon tanke när vi ingår handelsavtal med före detta APC-länder,
            om man kallar dem för det längre. Det är med oro som jag ser vad
            det här kan bära med sig i framtiden och vad det får för effekt
            för de inhemska möjligheterna att utveckla en industri.
          </note>
          <note>
            Inte blir det bättre av att Hillary Clinton går ut och dödförklarar
            Doharundan och säger att den knappast är aktuell, att den är omodern
            och att den behöver ses över. Hon är inte ens övertygad om att
            hon kommer att sätta sig vid något förhandlingsbord. Därför är
            det viktigt att vi redan nu måste komma till stånd med någon form
            av avtal och teckna avtal med länder så att vi kan rulla vidare
            frihandelsavtal med någon mening, där man tar hänsyn till den
            sociala och ekonomiska utvecklingen i de länder som bäst behöver
            det.
          </note>
          <note>
            Är man stor och stark måste man också vara snäll, som Bamse sade
            en gång i tiden.
          </note>
          <note type="speaker">
            Anf. 199 CARL B HAMILTON (fp) replik:
          </note>
          <note>
            Fru talman! Jag håller nästan helt med Kent Persson. Det första
            jag vill invända emot är att Afrika står still. Man måste acceptera
            beskrivningen att Afrika faktiskt är inne i en tillväxtperiod
            och har varit det under ett antal år nu. Allt är inte nattsvart
            beträffande Afrikas ekonomiska utveckling. Den beror delvis på
            den starka råvaruboomen i världen och inte minst på att stark
            efterfrågan från Kina spiller över på alla länder som producerar
            råvaror och även på Afrika. Det är en annan debatt, men vi har
            ett ökat kinesiskt inflytande i Afrika för att tillfredsställa
            en kinesisk efterfrågan, och det har andra nackdelar, som vi har
            sett i till exempel Sudan.
          </note>
          <note>
            Jag skulle säga att Doharundan och Hillary Clintons inlägg i
            denna diskussion om amerikansk frihandel är helt avgörande. Det
            blir inget avslut på Doharundan om hennes ståndpunkt skulle vara
            den som till syvende och sist blir den amerikanska ståndpunkten.
          </note>
          <note>
            Nu kan man se tillbaka på amerikanska valrörelser. Där är det
            ofta en kapplöpning om vem som är mest protektionistisk, och sedan,
            när vederbörande person kommer till Vita huset, blir inte den
            förda politiken alls så protektionistisk som den har varit under
            själva valrörelsen. Men risken är naturligtvis, med två demokrater
            som börjar kapplöpa med varandra om vem som är mest protektionistisk,
            att om någon av dem blir vald så är situationen låst för en mycket
            lång tid i världshandeln.
          </note>
          <note type="speaker">
            Anf. 200 CARINA ADOLFSSON ELGESTAM (s) replik:
          </note>
          <note>
            Fru talman! Ibland blir jag mörkrädd, och det är inte alltid
            när jag är ute. Jag blev det lite här alldeles nyss när jag hörde
            Carl B Hamilton säga att när det gäller barnarbete ska vi gå försiktigt
            fram runt omkring det som är vidriga förhållanden.
          </note>
          <note>
            Då kan jag inte låta bli att tänka på ett tv-program som jag
            såg för ett tag sedan. Det handlade om ganska små pojkar. De var
            nog mellan sex och elva år. De hade blivit sålda deras föräldrar
            var fattiga och hade svårt att få mat för dagen till en fiskare,
            som drev en fiskeindustri. De här pojkarna hade de som dykare.
            Här i industrivärlden har vi ju en annan typ av verktyg när vi
            fiskar, vilket är ett problem i sig, men här hade man de här småpojkarna
            till det. De var ju smidiga. En del drunknade efter vad man kunde
            förstå. Det var en form av barnarbete.
          </note>
          <note>
            Det finns fabriker som har brunnit ned där dörrarna har varit
            låsta, och det har visat sig att det har bara varit barn som har
            arbetat där inne.
          </note>
          <note>
            Det fanns en pojke som var tolv år när han mördades. Jag minns
            inte hans namn just nu, men han jobbade på ett tegelbruk. Jag
            tror att han var från Pakistan. Han kämpade för barns rättigheter
            och att slippa barnarbete. Han blev dödad. Man kan ställa sig
            frågan varför.
          </note>
          <note>
            Är det detta som är Folkpartiets linje, eller är det enbart Carl
            B Hamiltons? När det gäller barns rättigheter, delar inte Folkpartiet
            barnkonventionens intentioner? Man blir lite mörkrädd när man
            hör detta inlägg.
          </note>
          <note>
            Jag och vi socialdemokrater har en bestämd uppfattning: Barn
            ska gå i skolan vuxna ska arbeta.
          </note>
          <note type="speaker">
            Anf. 201 CARL B HAMILTON (fp) replik:
          </note>
          <note>
            Fru talman! Den här debatten är väldigt svår att föra. Jag har
            gjort det många gånger och har väl misslyckats ibland. Men jag
            tänker minsann inte misslyckas i dag, och därför har jag beväpnat
            mig med utdrag från Rädda Barnens hemsida. Där skriver de att
            fokus ska vara på barn som lever i de värsta förhållandena. Det
            är precis den typ av situation som Carina Adolfsson Elgestam tog
            upp, barn som är sålda. Det var det jag också sade i mitt huvudanförande.
            Det handlar om slavhandel, trafficking, droghandel, prostitution.
          </note>
          <note>
            Det är viktigt att man fokuserar på de värsta formerna av barnarbete.
            Det finns också en ILO-konvention mot det. Låt mig citera Rädda
            Barnen: Orimligt att förbjuda all form av arbete för barn. har
            vi sett att det vore lika orimligt att förbjuda allt arbete som
            barn utför som att tillåta allt barnarbete. Vi menar att man måste
            utarbeta metoder för att skydda barnen mot arbete som kan vara
            skadligt. Metoderna ska ta hänsyn till vilken typ av arbete det
            handlar om, hur gamla barnen är, om det är flickor eller pojkar,
            vilka attityder som finns i samhället omkring barnen och vad som
            mest gynnar deras utveckling.
          </note>
          <note>
            När man sedan kommer över på frågan vad man ska göra för att
            få bort barnen från dessa vidriga arbetsförhållanden är en slutsats
            att restriktioner på handelspolitikens område inte visat sig vara
            framgångsrika eftersom dessa exportvaror oftast är gjorda i miljöer
            som är bättre för barn, och för vuxna, än till exempel jordbruksarbete
            och hushållsarbete.
          </note>
          <note>
            Sedan tar man upp utbildning. Javisst, det är den effektiva metoden.
            Man måste emellertid ha en skola där det lönar sig att gå. Barn
            kommer att arbeta om de inte kan gå i en skola som ger dem en
            lön framöver som är större än vad de skulle ha när de inte är
            i skolan. Många gånger finns heller inte någon skola att gå i.
          </note>
          <note type="speaker">
            Anf. 202 CARINA ADOLFSSON ELGESTAM (s) replik:
          </note>
          <note>
            Fru talman! Det känns lite grann som om Carl B Hamilton snurrar
            runt frågan och bara hänvisar till Rädda Barnens hemsida. Jag
            antar att Rädda Barnen menar att det tar tid att ställa om i utvecklingsländerna
            innan man fått en så pass genomgående tillväxt att många i vuxen
            ålder kan vara ute i arbetslivet. Inte heller kan man putta ut
            de arbetande barnen på gatan. Så fort går det nämligen inte att
            ställa om.
          </note>
          <note>
            Jag kan inte låta bli att undra, för Carl B Hamilton svarar inte
            på frågan: Delar inte Folkpartiet intentionerna i barnkonventionen
            utifrån det som handlar om barns rättigheter? Där står väl ingenstans
            att barn ska arbeta? Det hela blir lite märkligt. Jag tror att
            det vore bra att konkret svara på frågan om det är okej att 70
            miljoner barn i världen arbetar i dag. Jag har svårt att se det
            så. Ska det vara okej att barn i utvecklingsländerna jobbar medan
            vi i industrivärlden inte accepterar att våra barn jobbar?
          </note>
          <note>
            Som konsumenter vill vi ju inte köpa produkter som tillverkats
            av barn. Vi är oerhört noga med det och sådant som handlar om
            sociala rättigheter. Delar inte Folkpartiet dessa intentioner
            längre? Det är i så fall mycket förvånande. Jag hoppas att vi
            nu kan få ett klargörande och inte bara en uppläsning från Rädda
            Barnens hemsida. Var står Folkpartiet i fråga om barnarbete?
          </note>
          <note type="speaker">
            Anf. 203 CARL B HAMILTON (fp) replik:
          </note>
          <note>
            Fru talman! 70 miljoner barn är en löjligt låg siffra. Det handlar
            ju om flera hundra miljoner barn. Man kan inte ta enbart de barn
            som arbetar i industrisektorn utan man måste även ta de barn som
            arbetar i jordbrukssektorn, i hushållen, ser efter antingen egna
            syskon eller andras barn samt boskap. De far mycket mer illa än
            de barn som arbetar i industrin dessvärre. Det är det som är erfarenheten.
          </note>
          <note>
            Jag säger inte att vi ska överge barnkonventionen eller något
            sådant, men jag försöker se världen som den är. Vad hände när
            en stor amerikansk kedja under tryck från konsumenterna sade att
            de skulle sluta importera kläder som tillverkades i Bangladesh?
            Vad hände då? Jo, mellan 15 000 och 20 000 ungdomar blev arbetslösa
            och hamnade på gatan. Det är inte heller någon bra lösning; det
            kan vi väl ändå vara överens om. Därför menar jag att om man försöker
            se världen som den är i dag är det rimligt att göra som ILO framhåller
            i sin konvention 182 och till att börja med fokusera på de barn
            som har det allra värst.
          </note>
          <note>
            Och förlåt att jag citerar Rädda Barnen när de går emot Socialdemokraternas
            syn. De kanske har varit ute i världen och sett lite mer hur det
            faktiskt går till i stället för att bara sitta hemma och läsa
            en konvention. De vill alltså att man fokuserar på barn som säljs
            och bortförs, barn som hamnar i skuldslaveri och tvångsarbete,
            barn som tvångsrekryteras till barnsoldater, utnyttjas i prostitution
            och för pornografiska ändamål. Särskilt gäller det barn i tillverkning
            och handel med droger.
          </note>
          <note>
            Jag tycker att det är en rimlig prioritering, men jag har förstått
            att det är en väldigt svår debatt att föra, att säga att världen
            inte är så himla enkel som det kan förefalla från svenskt perspektiv
            när man ser ned över tredje världen och verkligen ser ned .
          </note>
          <note type="speaker">
            Anf. 204 LAGE RAHM (mp) replik:
          </note>
          <note>
            Fru talman! Carl B Hamilton nämnde i sitt anförande att det var
            synd att våra miljöpartister Max Andersson och Per Bolund inte
            var närvarande i kammaren i dag. Han ville prata om tullar och
            klimat. Anledningen till att de inte är här i dag är väl för att
            den frågan över huvud taget inte berörs i det betänkande som nu
            debatteras. Det är inte något betänkande från EU-nämnden som kommit,
            och det kommer väl inga sådana heller. Jag kan inte svara för
            de andra utan bara konstatera att jag tyckte det var bra när Carl
            B Hamilton senare återvände till det som berörs i betänkandet.
          </note>
          <note>
            När det gäller mänskliga rättigheter och frihandel vill jag därför
            säga att jag uppfattade det så att Carl B Hamilton menar att mänskliga
            rättigheter och frihandel inte står i motsättning till varandra.
            Min åsikt är att de i de flesta fall inte gör det. Frihandel är
            i många fall bra för mänskliga rättigheter. Däremot finns det
            fall när mänskliga rättigheter, indirekt eller direkt, kan åsidosättas
            på grund av frihandel. Det vore intressant att få veta om Carl
            B Hamilton kategoriskt menar att mänskliga rättigheter och FN:s
            konvention om dylika saker aldrig kan stå mot frihandel, att det
            inte finns några sådana fall och att ens diskutera eller ha något
            slags idé om att de skulle kunna göra det, och hur man i så fall
            skulle kunna lösa det, vore fåfängt.
          </note>
          <note>
            Det skulle vara intressant att höra vad Carl B Hamilton anser
            om det.
          </note>
          <note type="speaker">
            Anf. 205 CARL B HAMILTON (fp) replik:
          </note>
          <note>
            Fru talman! Jag tror inte att mänskliga rättigheter, ökad handel
            och öppenhet i allmänhet står mot varandra, men det finns naturligtvis
            motexempel. Ett väldigt besvärande motexempel för oss alla är
            Kina. Där finns år in och år ut en diktatur och en mycket snabb
            ekonomisk tillväxt som bygger på ett stort deltagande i internationell
            handel. Det andra motexemplet är de afrikanska staterna, och som
            vi hörde tidigare deltar de mycket lite i internationell handel,
            har få kontakter med och en dålig öppenhet mot resten av världen.
            Det gör det lättare för de diktaturerna att fortsätta att driva
            sin politik. De är inte under samma inspektion och samma tryck
            som mer öppna länder.
          </note>
          <note>
            Om vi återvänder till Kina kan vi säga att det faktum att kineserna
            tagit hem de olympiska spelen och deltar i internationell handel
            innebär att de trots allt är under större insyn och påverkan från
            världsopinionen vad beträffar mänskliga rättigheter än till exempel
            slutna länder som Burma och Eritrea. Men det räcker naturligtvis
            inte. Ett önskvärt villkor att uppfylla är att man deltar i internationell
            handel, men det är inte på långa vägar tillräckligt.
          </note>
          <note type="speaker">
            Anf. 206 LAGE RAHM (mp) replik:
          </note>
          <note>
            Fru talman! Det gläder mig att Carl B Hamilton anser att mänskliga
            rättigheter och frihandel ibland visst kan stå i motsättning till
            varandra. Därför hoppas jag att man också kan se över hur man
            ska hantera konflikter och så vidare.
          </note>
          <note>
            Låt mig kort säga något om Afrika. I mitt huvudanförande nämnde
            jag att handeln i Afrika söder om Sahara är större i procent av
            bnp än den är i OECD-länderna.
          </note>
          <note>
            Det handlas ju en hel del. Problemet där är förstås att bnp för
            dessa länder är för liten för att man ska ha ett bra välstånd.
            De behöver utvecklas. Det finns många sätt att göra det.
          </note>
          <note>
            Om man ser på hur industrialiserade länder har utvecklats till
            att bli konkurrenskraftiga länder i en global handel har det i
            vissa lägen varit nödvändigt med vissa former av handelshinder.
            Vi ska inte förvägra de länderna det.
          </note>
          <note type="speaker">
            Anf. 207 CARL B HAMILTON (fp) replik:
          </note>
          <note>
            Fru talman! Jag säger inte att mänskliga rättigheter och frihandel
            går emot varandra. Jag säger att frihandel inte med automatik
            leder till att mänskliga rättigheter förverkligas.
          </note>
          <note>
            När det gäller jämförelsen av hur stor andel av utrikeshandeln
            som olika länder har är inte det avgörande om de tillhör OECD
            eller ligger i Afrika. Små länder har en väldigt hög andel utrikeshandel
            medan stora länder som i stort sett köper sina egna produkter,
            som USA till exempel, inte behöver ha så mycket utrikeshandel.
            Därför är deras andel av bnp mycket lägre. Sverige har en väldigt
            hög andel. Belgien har världens högsta. Jag kommer inte ihåg om
            det är 120 eller 130 procent. Man kan ju diskutera hur man kommer
            upp i de talen, men det ska jag inte göra nu. Det är det avgörande.
          </note>
          <note>
            Så till frågan att man inte ska påtvinga andra länder ökad frihandel.
            Det kan man ju inte göra så länge de är suveräna stater. Men jag
            kommer tillbaka till den diskussion vi hade tidigare. Jag tycker
            att man ska uppmuntra andra länder att ha en ökad frihandel. Det
            gynnar dem som är konsumenter av livsmedel, dem som är konsumenter
            av enklare industriprodukter, som kläder och skor och så vidare,
            i u-länder. Jag kan inte se att det ligger något gott i att man
            ska tillåta diktatorer att skydda sina och sina gelikars innehav
            av fabriker eller stora lantegendomar som det ofta är. Därför
            sade jag tidigare att man måste ha en klassanalys när man tittar
            på handelspolitikens effekter i u-länderna. Man kan inte bara
            stanna vid etiketten att det är fattiga länder, att det är u-länder.
            Man måste gå bakom den enkla beskrivningen.
          </note>
          <note type="speaker">
            Anf. 208 LARS LINDÉN (kd):
          </note>
          <note>
            Fru talman! Detta betänkande tar upp åtta olika frågor som rör
            handel.
          </note>
          <note>
            Jag börjar med att yrka bifall till alliansens samtliga yrkanden
            i betänkandet.
          </note>
          <note>
            Jag vill fokusera på område 3 som berör miljö, etik och sociala
            frågor. Det är frågor som jag får vara med och behandla även i
            utrikesutskottet.
          </note>
          <note>
            Vi lever i en värld där fortfarande cirka en miljard människor
            lever på under 1 dollar per dag. Den mest framgångsrika metoden
            att hjälpa dessa människor ur fattigdom är sällan att ge dem mer
            bistånd. Däremot är det framgångsrikt att se till att dessa fattiga
            människor får sjysta ersättningar för grödor som man odlar eller
            produkter som man tillverkar, att man får en sjyst lön om man
            är anställd, att man har en bra arbetsmiljö, rimliga arbetstider
            och att barnarbete inte får förhindra skolgång. Med sådana bättre
            arbetsvillkor där barnen också ges möjlighet till skolundervisning
            blir det snabbt en positiv utveckling och människorna tar sig
            ur fattigdom.
          </note>
          <note>
            Fru talman! Under resor i Kina, Vietnam och Indien har jag på
            nära håll fått se hur detta fungerar, precis som en del andra
            har berättat. I exempelvis Vietnam jobbar i dag över 200 000 personer
            med att tillverka varor åt Ikea. Från att tidigare ha tjänat under
            1 dollar om dagen i olika vietnamesiska företag i vidriga arbetsmiljöer
            och med 6070 timmars arbetsvecka med många barn involverade i
            arbetet har man i dag, tack vare det svenska Ikea, fått ett himmelrike
            jämfört med tidigare förhållanden.
          </note>
          <note>
            Lönerna har stigit, inte till skyhöga höjder men tre fyra gånger,
            till 34 dollar om dagen och man har fått reglerade arbetstider,
            bra arbetsmiljö, och fackligt arbete börjar så småningom formas.
          </note>
          <note>
            Tack vare detta etiska och sociala ansvarstagande hos Ikea och
            andra svenska företag i dessa länder och hos deras underleverantörer
            börjar nu fler och fler vietnamesiska företag förstå att det är
            viktigt med detta etiska förhållningssätt om man ska få sälja
            till företag i väst.
          </note>
          <note>
            Näringslivet har under senare år blivit en allt viktigare partner
            i arbetet med mänskliga rättigheter, hållbar utveckling och fattigdomsbekämpning.
            Företag går frivilligt in i CSR-nätverk och vill rättvisemärka
            sina varor för att ta ett etiskt och socialt ansvar.
          </note>
          <note>
            Det här har vuxit fram under de senaste åren och anses i dag
            av fler och fler vara närmast en självklarhet.
          </note>
          <note>
            Inom biståndsvärlden råder i dag, äntligen, enighet om att det
            privata näringslivet är avgörande för en positiv och hållbar tillväxt
            och utveckling. Snart har var femte krona som investeras i näringslivet
            i världen CSR-krav på sig. Detta nya sätt att tänka och agera
            etiskt ansvarigt kommer att hjälpa oss att nå målet att halvera
            fattigdomen på jorden till år 2015.
          </note>
          <note>
            Det är min bestämda uppfattning att det arbete som görs i dag
            via FN, OECD, ILO, Rättvisemärkt, Swedwatch, Amnesty Businessgroup,
            CSR-nätverken och inte minst av konsumentorganisationer av olika
            slag ger resultat, och vi ska därför fortsätta att ge dessa organisationer
            stöd för att få större genomslag.
          </note>
          <note>
            Vi ska också öka våra ansträngningar för att få fler länder att
            skriva på alla konventioner och kriterier för en etiskt och socialt
            ansvarig handel i världen. Dessutom ska vi genom Global Compact
            Globalt ansvar på UD försöka påverka fler svenska företag att
            ta ett större ansvar i dessa frågor. Som jag har sagt i något
            annat sammanhang är Globalt ansvar i dag alldeles för underbemannat
            för att klara denna uppgift på ett tillfredsställande sätt. Sida
            borde få ta hand om verksamheten och därmed föra över mer resurser
            ur biståndsbudgeten till det arbetet.
          </note>
          <note>
            Som enskilda konsumenter påverkar vi också varje dag genom vårt
            val av produkter i affärerna. Fler och fler konsumenter och inköpare
            i väst kräver goda etiska och sociala förhållanden hos producenterna
            om de ska köpa deras varor. När producenter i utvecklingsländerna
            bättre förstår att goda arbetsvillkor och sjysta löner för de
            anställda är försäljningsargument som gör att deras orderböcker
            snabbare fylls har en medvetenhet börjat växa fram som kommer
            att leda till att fattigdomen kan trängas undan allt snabbare.
          </note>
          <note>
            Vi kan exempelvis se hur svenska konsumenter, kommuner, landsting
            och företag de senaste åren mer och mer väljer rättvisemärkta
            varor, så även riksdagen. Man är redo att betala lite mer för
            de här varorna för producenternas skull. Förra året 2007 ökade
            försäljningen i Sverige av rättvisemärkta varor med 165 procent
            jämfört med 2006 och omsatte mer än 400 miljoner kronor på den
            svenska marknaden. Det är fortfarande små belopp, men utvecklingen
            är kraftig. Varorna kommer från olika utvecklingsländer och hjälper
            verkligen fattiga människor att ta sig ur fattigdom.
          </note>
          <note>
            Mer än sju miljoner människor i syd är tack vare rättvisemärkningen
            inte längre svältande och man har nu råd att skicka barnen till
            skolan. Man kan bygga sitt första riktiga hus, kanske med cementgolv
            till och med.
          </note>
          <note>
            Sveriges riksdag och regering har sedan 2004 agerat rätt när
            de har sett till att just denna märkning fått ekonomiskt stöd
            och nu mer och mer börjat stå på egna ben. Den kraftiga försäljningsökning
            som nu sker av rättvisemärkta produkter i hela västvärlden är
            ett kvitto på att det här är en metod som fungerar.
          </note>
          <note>
            Fler och fler stora multinationella företag inom livsmedelssektorn
            börjar nu ge plats åt rader av rättvisemärkta produkter i sitt
            sortiment.
          </note>
          <note>
            Fru talman! När nu fler och fler kommuner, landsting, myndigheter
            och företag går före med gott exempel och gör sina inköp inte
            bara utifrån ekologiska kriterier utan även utifrån sociala och
            etiska kommer vi snart att se en snabb omsvängning av hur vi som
            konsumenter väljer leverantörer i framtiden. Det ger större effekter
            för producenter i syd och deras anställda än många biståndsprojekt.
            Traditionellt bistånd kommer att behövas även i framtiden, men
            ett ökat etiskt och socialt ansvarstagande i näringslivet från
            småproducenter till storföretag kommer att vara helt avgörande
            för fattiga länders utveckling till en högre levnadsstandard.
          </note>
          <note type="speaker">
            Anf. 209 LAGE RAHM (mp):
          </note>
          <note>
            Fru talman! Jag tänkte börja med att säga att jag är glad över
            Lars Lindéns engagemang i rättvisefrågorna. Jag hoppas att detta
            smittar av sig på regeringen också.
          </note>
          <note>
            Apropå den replikväxling som jag hade med Carl B Hamilton vill
            jag bara kortfattat nämna att frihandel självklart är bra i grunden.
            Om man låter vissa inskränka frihandeln kapitalt kan det givetvis
            vara problematiskt. Men att tro att det bara finns två alternativ
            och ställa dem mot varandra ger en falsk bild av verkligheten
            som är alldeles för förenklad. Det är inte så att man antingen
            har total frihet och total frihandel eller att man gynnar diktatorer.
            Det är givetvis så att man kan ha en flexibilitet, som jag talade
            om tidigare, och ha olika perspektiv på olika situationer och
            se att viss typ av frihandel gynnar vissa länder i vissa situationer.
            Det finns faktiskt bland de fattiga länderna även länder som inte
            är diktaturer. Jag är väl medveten om att Carl B Hamilton också
            inser och vet det. Just därför blir det så konstigt att bara ta
            upp det som ett exempel.
          </note>
          <note>
            Jag önskar därför att vi ser på världen ur ett mer mångfasetterat
            perspektiv.
          </note>
          <note>
            Överläggningen var härmed avslutad.
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 26 mars
          </note>
          <note>
            Carina Adolfsson Elgestam
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 1 april.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 26 mars
          </note>
          <note>
            Eva Olofsson
          </note>
          <note>
            Mats G Nilsson
          </note>
          <note>
            Gunnar Andrén
          </note>
          <note>
            Allan Widman
          </note>
          <note>
            Kalle Larsson
          </note>
          <note>
            Hans Linde
          </note>
          <note>
            Agneta Berliner
          </note>
          <note>
            Ameer Sachet
          </note>
          <note>
            Elisabeth Svantesson
          </note>
          <note>
            Bodil Ceballos
          </note>
          <note>
            Bodil Ceballos
          </note>
          <note>
            Luciano Astudillo
          </note>
          <note>
            Ameer Sachet
          </note>
          <note>
            Alice Åström
          </note>
          <note>
            Lars-Ivar Ericson
          </note>
          <note>
            Maria Lundqvist-Brömster
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 1 april.
          </note>
          <note>
            15 § Kammaren åtskildes kl. 20.11.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
