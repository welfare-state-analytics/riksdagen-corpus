<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--110</head>
          <docDate when="2007-05-13">2007-05-13</docDate>
        </div>
      </front>
      <body>
        <div>
          <note n="ffea06cc">
            ﻿
          </note>
          <note n="2a51934c">
            Riksdagens protokoll
          </note>
          <note n="5565bb26">
            2007/08:110
          </note>
          <note type="date" n="6bdf7927">
            Tisdagen den 13 maj
          </note>
          <note n="81257bf7">
            Kl. 13:30 - 21:12
          </note>
          <note n="c2080c6f">
            1 § Justering av protokoll
          </note>
          <note n="755c0464">
            Justerades protokollet för den 7 maj.
          </note>
          <note n="f36b5353">
            2 § Svar på interpellationerna 2007/08:624, 560, 561, 562, 563
            och 582 om frågor med anledning av Laval- och Rüffertmålen
          </note>
          <note type="speaker" n="b0462db4">
            Anf. 1 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-0" n="33124d8a">
            <seg n="2b78158b">
              Herr talman! Claes-Göran Brandin, Hans Stenberg, Lars Mejern
              Larsson och Anneli Särnblad har med anledning av EG-domstolens
              dom i Lavalmålet frågat mig om jag anser att det går att genom
              ändring av svensk lagstiftning åstadkomma att den svenska modellen
              ska gälla på den svenska arbetsmarknaden och att svenska kollektivavtal
              ska kunna tillämpas fullt ut för allt arbete inom Sverige. De
              har även frågat mig om jag avser att genomföra de lagstiftningsförändringar
              och andra åtgärder som är nödvändiga för att uppnå detta.
            </seg>
            <seg n="403753a9">
              Jag har även fått frågan om vid vilken tidpunkt jag kommer att
              lämna besked om vilka åtgärder som kommer att vidtas, och, närmare
              bestämt, om jag kommer att lämna sådant besked innan EU:s nya
              fördrag ska antas av den svenska riksdagen, innan Arbetsdomstolen
              avgör Lavalmålet och innan Laval-utredningen är klar.
            </seg>
            <seg n="7edf2ed9">
              Ronny Olander och Claes-Göran Brandin har frågat mig vilka åtgärder
              jag avser att vidta för att förhindra lönedumpning på den svenska
              arbetsmarknaden. Ronny Olander har frågat vilka åtgärder jag kommer
              att vidta för att EU-fördraget ska kompletteras med en social
              klausul. Slutligen har Mona Sahlin frågat hur statsministern avser
              att driva frågan om skydd för kollektivavtal och löntagarnas villkor
              vid nästa toppmöte i Bryssel i juni för att undanröja hotet om
              löne- och villkorsdumpning inom EU.
            </seg>
            <seg n="7f4aad10">
              När det gäller frågan om att bevara den svenska modellen och
              svenska kollektivavtal är jag övertygad om att Lavaldomen på intet
              sätt innebär slutet för den svenska modellen på arbetsmarknaden
              eller för kollektivavtalen. Domen rör situationen att en arbetsgivare
              från en annan medlemsstat utstationerar arbetstagare till Sverige
              och frågan om vilka krav på löner och andra villkor som kan ställas
              i en sådan situation. Jag, liksom arbetsmarknadens parter, är
              övertygad om att vi kan lösa konsekvenserna av domen genom åtgärder
              på nationell nivå, det vill säga genom ändringar i lagstiftningen
              och genom en anpassning av kollektivavtalen för dessa situationer.
              Den utredning som tillsatts med anledning av Lavalmålet kommer
              att arbeta med utgångspunkten att den svenska modellen i så hög
              utsträckning som möjligt ska kunna tillämpas i framtiden även
              i fall av utstationering av arbetstagare till Sverige, samtidigt
              som EG-rätten fullt ut respekteras.
            </seg>
            <seg n="626eb2d7">
              I den mån åtgärder behöver vidtas för att den svenska modellen
              ska bevaras och att svenska kollektivavtal ska kunna tillämpas
              kommer jag att verka för att så sker, samtidigt som EG-rätten
              fullt ut respekteras.
            </seg>
            <seg n="de7bce9e">
              När det gäller frågan om vid vilken tidpunkt jag kommer att lämna
              besked i fråga om vilka åtgärder som kommer att vidtas ska Lavalutredningen
              presentera sina slutsatser senast den 15 december 2008. Innan
              dess kommer jag naturligtvis inte att lämna något besked om vilka
              lagstiftningsåtgärder som ska vidtas, eftersom det är detta som
              utredningen ska analysera. Datumet den 15 december 2008 är satt
              efter samråd med såväl den särskilda utredaren som arbetsmarknadens
              parter med utgångspunkten att resultat ska uppnås så snabbt som
              möjligt, samtidigt som resultatet blir så bra som möjligt.
            </seg>
            <seg n="fc368ab6">
              Vad gäller Arbetsdomstolens dom i Lavalmålet går det inte med
              säkerhet att säga när Arbetsdomstolens dom kommer. Vi har fått
              indikationer på att domstolen meddelar dom tidigast under hösten.
              Domstolen kommer således troligen att meddela dom innan jag lämnar
              besked om vilka lagstiftningsåtgärder som ska vidtas. Jag vill
              dock betona att ett sådant besked från mig i vilket fall som helst
              inte skulle kunna påverka utgången i Arbetsdomstolens dom i målet.
            </seg>
            <seg n="709a26b1">
              Beträffande frågan om lönedumpning är ju som bekant en av de
              viktigaste beståndsdelarna i den svenska modellen att vi inte
              har någon lagreglerad minimilön eller allmängiltigförklarade kollektivavtal.
              Modellen vilar i hög utsträckning på att det är arbetsmarknadens
              parter som genom förhandlingar sätter lönerna. Med den utgångspunkten
              är det för närvarande inte aktuellt med lagstiftning. I stället
              bör jag avvakta Lavalutredningens bedömningar och förslag till
              åtgärder.
            </seg>
            <seg n="83962b9e">
              Det är dock viktigt att komma ihåg att EG-domstolen i Lavalmålet
              enligt vår bedömning inte underkänner den svenska modellen när
              det gäller krav på minimilön för arbetstagare som utstationeras
              hit. Problemet i målet var att det aktuella kollektivavtalet var
              oförutsebart och svårtolkat och förutsatte förhandlingar innan
              det gick att fastställa vilken lönenivå den lettiska arbetsgivaren
              skulle behöva tillämpa. Det är alltså, när det gäller frågan om
              lön, snarare arbetsmarknadens parter som nu bör se över sina avtal
              för att se till att dessa uppfyller de krav EG-domstolen konstaterar
              finns när det gäller transparens och förutsebarhet. I fråga om
              eventuella lagstiftningsåtgärder för att komma till rätta med
              konsekvenserna av Lavaldomen får vi dock ge oss till tåls och
              avvakta utredningens förslag till sådana åtgärder.
            </seg>
            <seg n="a920e685">
              Jag anser inte att vi ska koppla en så kallad social klausul
              till Lissabonfördraget. Lissabonfördraget har förhandlats färdigt
              och undertecknats av samtliga stats- och regeringschefer i EU.
              Ratifikationsprocessen pågår. Det går inte att i detta skede kräva
              att en ny klausul ska kopplas till fördraget. Dessutom ändrar
              inte Lissabonfördraget förutsättningarna för den svenska modellen,
              där kollektivavtal och en tydligt reglerad konflikträtt står i
              centrum. Fördraget erkänner uttryckligen arbetsmarknadens parters
              betydelse och respekten för deras självständighet. Genom EU:s
              stadga om de grundläggande rättigheterna, som blir rättsligt bindande
              genom Lissabonfördraget, lyfts flera av de rättigheter som arbetstagare
              har på arbetsmarknaden fram. Lissabonfördraget innebär också att
              det politiska beslutsfattandet inom EU blir effektivare. EU blir
              ett bättre fungerande samarbete.
            </seg>
            <seg n="dd79ab30">
              En realistisk väg framåt på EU-nivå är att fortsätta arbeta med
              bättre genomförande av utstationeringsdirektivet och utbyte av
              information mellan medlemsstaterna. Det pågår viktiga insatser
              med dessa frågor inom EU. Bland annat har kommissionen meddelat
              en rekommendation om ökat administrativt samarbete i frågor om
              utstationering. Sverige kommer att delta och delta aktivt i den
              högnivågrupp som är på väg att startas på kommissionens initiativ
              och som ska jobba med tillämpningen av direktivets regler i medlemsstaterna.
              Jag är övertygad om att detta arbete kommer att innebära viktiga
              framsteg. Jag kan också passa på att nämna att kommissionen just
              nu arbetar på att ta fram ett socialt paket som kommer att presenteras
              i slutet av juni.
            </seg>
            <seg n="0747c235">
              Herr talman! Regeringen deltar aktivt i diskussionen om det sociala
              Europa och de olika välfärdsmodeller som ryms inom unionen. Vid
              toppmötet i Bryssel i juni kommer statsministern att diskutera
              de frågor som står på dagordningen för mötet. Statsministern kommer
              som vanligt att vid informella samtal sprida kunskap om och förståelse
              för den svenska modellen och vår inställning vad gäller lönedumpning.
            </seg>
          </u>
          <note type="speaker" n="2cabe60f">
            Anf. 2 MONA SAHLIN (s):
          </note>
          <u who="Q231413" xml:id="i-f454b902260454b5-0" n="aeba559c">
            <seg n="e4ba052b">
              Herr talman! Det är ju brukligt att tacka för svaret, så jag
              börjar med det: Jag tackar för svaret! Men jag måste samtidigt
              också säga, och jag säger det direkt, att svaret inte duger. Jag
              tycker att det är anmärkningsvärt att inte statministern har valt
              att använda sin tid så att han själv svarar på denna interpellation
              som jag har ställt och som faktiskt handlar om vad han tänker
              göra på toppmötet i Bryssel.
            </seg>
            <seg n="4c334185">
              Det är nämligen inte vilken fråga som helst som vi diskuterar
              i dag. Det är en fråga som på alla sätt är avgörande inte bara
              för svensk fackföreningsrörelse utan också för stora delar av
              det många av oss kallar den svenska modellen. Men om man menar
              allvar med att försvara den måste man förstå vikten av de fria
              fackföreningarnas möjlighet att agera för de villkor som ska vara
              gällande i Sverige. Det är inte vilken fråga som helst; det är
              en fråga som kräver väldigt mycket ord men också handling.
            </seg>
            <seg n="52628851">
              Svaret duger inte heller, tycker jag, av några andra skäl. Det
              krävs en helt annan analys och ett helt annat engagemang av den
              svenska regeringen ett agerande och en tydlighet som jag helt
              saknar i svaret.
            </seg>
            <seg n="68012c3b">
              Jag vill ta två exempel på det. Det ena är en mening som arbetsmarknadsministern
              nu har läst upp. Den lyder så här: Jag, liksom arbetsmarknadens
              parter, är övertygad om att vi kan lösa konsekvenserna av domen
              genom åtgärder på nationell nivå.
            </seg>
            <seg n="d2f47be4">
              Jag vill också återge två meningar i en artikel som jag, Sven-Erik
              Österberg, ordföranden i LO och ordföranden i TCO har skrivit.
              Där skriver vi så här: Men ändringar i svensk lag kan inte åtgärda
              alla de fundamentala problem som har uppstått efter EG-domstolens
              beslut. Domarna kräver dessutom behov av revideringar av EU:s
              lagstiftning, vilket måste drivas på av den svenska regeringen.
            </seg>
            <seg n="0a19c4bc">
              Det är min ena mycket allvarliga invändning. Arbetsmarknadsministern
              gör en helt annan tolkning av vad två riktigt starka, viktiga
              parter själva säger, nämligen att det inte räcker med det vi kan
              göra på nationell nivå.
            </seg>
            <seg n="b0eb19dc">
              Min andra kommentar handlar om det som sägs om vad statsministern
              ska göra. I svaret står det så här: Regeringen deltar aktivt i
              diskussionen om det sociala Europa och de olika välfärdsmodeller
              som ryms inom unionen. Det var intressant, men jag vill inte höra
              hur man diskuterar olika modeller utan hur man försvarar den svenska
              modellen.
            </seg>
            <seg n="39ce8df4">
              Sedan meddelar regeringen att vid toppmötet i juni kommer statsministern
              att diskutera de frågor som står på dagordningen. Det är en intressant
              upplysning. Sedan säger man att statsministern kommer att, som
              vanligt vid informella samtal, sprida kunskap om och förståelse
              för den svenska modellen. Jag tycker uppriktigt sagt inte att
              det duger på något enda sätt.
            </seg>
            <seg n="9a3ab6fd">
              Jag tycker att det här andas anmärkningsvärd passivitet och lojhet.
              Vad som kvarstår är frågan om regeringen på allvar förstår den
              berättigade oro som finns långt ute i Sverige och den debatt som
              förs ute i Europa.
            </seg>
            <seg n="9b53546b">
              Jag vill ta upp två frågeställningar. Den ena är att jag fortfarande
              kräver att regeringen i EU vid varje möjligt tillfälle inte bara
              informerar om och skapar förståelse för utan försvarar och tar
              upp vikten av den svenska modellen. Den andra är att jag undrar
              om arbetsmarknadsministern skulle kunna hälsa statsministern,
              när han träffar honom nästa gång, att det är nödvändigt att han
              agerar tydligt på toppmötet i Bryssel och inte bara informerar
              utan försvarar den svenska modellen. De två sakerna vill jag ha
              en kommentar till vid nästa tillfälle.
            </seg>
          </u>
          <note type="speaker" n="edeafa45">
            Anf. 3 CLAES-GÖRAN BRANDIN (s):
          </note>
          <u who="Q5584861" xml:id="i-aa672d8459f4307d-0" n="0ca5bf0a">
            <seg n="8aaa2614">
              Herr talman! För artighetens skull ska jag också tacka för svaret
              på min interpellation. Tyvärr måste jag nog säga att jag inte
              är nöjd med svaret, och annat var väl inte väntat.
            </seg>
            <seg n="dd4d8924">
              I ministerns svar står det: Jag, liksom arbetsmarknadens parter,
              är övertygad om att vi kan lösa konsekvenserna av domen genom
              åtgärder på nationell nivå, det vill säga genom ändringar i lagstiftning
              och genom en anpassning av kollektivavtalen för dessa situationer.
            </seg>
            <seg n="fd410a84">
              Om det ändå hade stannat där och inte fortsatt med de skrivningarna
              tror jag att flera hade kunnat se detta som ett positivt svar
              från ministern, men så är det inte.
            </seg>
            <seg n="a63337f8">
              Sedan sprids det en oro om man går ännu längre ned i svaret där
              det står: Modellen vilar i hög utsträckning på att det är arbetsmarknadens
              parter som genom förhandlingar sätter lönerna. Med den utgångspunkten
              är det för närvarande inte aktuellt med lagstiftning. I stället
              bör jag avvakta. Vän av ordning funderar då vad som ligger bakom
              ordet avvakta och att jag inte är nöjd.
            </seg>
            <seg n="e14027c3">
              Vad är det som ministern väntar sig av utredaren? Är det att
              han ska komma fram med de förslag som ministern kanske inte vill
              framföra här i kammaren i dag? Därför vill jag gärna ha svar på
              de här frågorna.
            </seg>
            <seg n="6e38f638">
              För mig är det viktigt att vi slår vakt om den svenska modellen.
              Den uppfattningen tror jag att jag delar med alla Sveriges löntagare.
              Oron är stor inför vad som kommer att hända. Regeringen är inte
              trovärdig här. En stor arbetarrörelse och en stor fackföreningsrörelse
              är emot detta. Det går inte att bara kringgå detta.
            </seg>
            <seg n="949b8e27">
              Därför hade det varit mycket bättre om vi hade kunnat få någon
              typ av viljeinriktning från utredaren innan vi här i kammaren
              ska besluta om Lissabonfördraget. Jag håller också med om att
              man kanske inte ska sätta dessa två tillsammans, men det hade
              ändå varit snyggt om man hade skyndat på utredningen. Vi ska inte
              blanda in andra saker, men det går väldigt lätt att fatta beslut
              om stora skattesänkningar för vissa personer utan att man har
              utrett det. Därför hade man kanske kunnat skynda på den här utredaren
              så att vissa saker hade kunnat komma fram som hade lugnat de svenska
              löntagarna. Därför tycker jag att det är viktigt att de svenska
              löntagarna får ett besked om utredningens förslag innan riksdagen
              beslutar om Lissabonfördraget.
            </seg>
            <seg n="eb748df9">
              Min fråga till ministern blir: Kommer ministern att se till att
              vi får ett svar från utredaren innan vi går till beslut om Lissabonfördraget?
              Det behöver inte vara något färdigt utkast, utan det räcker med
              en viljeinriktning. Vad vill man göra av detta? Jag tror att det
              vore viktigt för alla oss som känner oro för detta.
            </seg>
          </u>
          <note type="speaker" n="b5c34700">
            Anf. 4 HANS STENBERG (s):
          </note>
          <u who="Q5650744" xml:id="i-c806630f6ecd01ec-0" n="e9244ff9">
            <seg n="3bfb7114">
              Herr talman! Jag får väl också börja med att tacka för svaret.
              Tyvärr är svaret vad man kunde förvänta sig av en regering som
              alltid är så oerhört snabb när det gäller att förändra löntagarnas
              villkor men som, som vanligt, inte gör sig någon brådska när det
              gäller att gå till försvar när villkoren för svenska löntagares
              ställning på arbetsmarknaden hotas.
            </seg>
            <seg n="9eeea334">
              Den här Lavaldomen skakar själva grunden för den svenska modellen
              på arbetsmarknaden. Efter den här domen är det inte självklart
              att svenska löner och arbetsvillkor ska gälla för arbete i Sverige.
              Det skakar naturligtvis också förtroendet för EU. Vi som var aktiva
              i ja-kampanjen för EU gav väldigt tydliga besked till de människor
              vi träffade då om att den svenska modellen med svenska kollektivavtal
              ska gälla på svenska arbetsplatser även framöver.
            </seg>
            <seg n="073f2f1c">
              För några år sedan hade vi en intensiv debatt i Europa om tjänstedirektivet.
              Där fick vi ett stort stöd och en stor majoritet inom hela EU-kollektivet
              för att det inte skulle förekomma lönedumpning. Vi skulle, i enlighet
              med vad vi tidigare sagt, kunna upprätthålla svenska löner och
              arbetsvillkor i Sverige, precis som andra länder inte skulle behöva
              vara med om någon dumpning.
            </seg>
            <seg n="4dc4b658">
              När nu EG-domstolen kommer med en helt annan tolkning av rättsläget
              rubbar det förtroendet för hela det politiska systemet både i
              Sverige och i EU. Därför tycker jag att regeringens senfärdighet
              är så väldigt olycklig. Man väntar i månader med att tillsätta
              en utredning. Sedan ger man utredaren en onödigt lång tid på sig
              i en i grunden ganska okomplicerad fråga. Det kommer att kasta
              en mörk skugga över hela debatten om Lissabonfördraget.
            </seg>
            <seg n="3d53bb04">
              Men jag tycker inte att det är det största problemet, utan det
              största problemet i det här sammanhanget är att vi har ett osäkert
              rättsläge i dag. Jag träffade en facklig ombudsman i går som beskrev
              flera tillfällen när han försökt att teckna avtal med utländska
              företag som sagt att det behöver man inte göra. Man behöver inte
              teckna något kollektivavtal, och sedan hänvisar man till Lavaldomen.
              Och för varje dag som går förvärras det här läget.
            </seg>
            <seg n="6e30dd3d">
              Därför är det som jag ser det helt nödvändigt att utredaren får
              direktiv av regeringen att komma med ett delbetänkande tidigt
              i höst och att regeringen tidigt i höst ger klart besked om vilka
              ändringar man vill göra i utstationeringslagen, i lex Britannia,
              och framför allt hur regeringen tänker agera i EU i den här frågan.
            </seg>
            <seg n="2efc6d3c">
              Jag tycker att det är ett anständighetskrav att man ger klara
              besked om de här frågorna innan vi ratificerar Lissabonfördraget.
              Jag tycker också att det är ett anständighetskrav att man ger
              klara besked om det här så att vi får slut på den osäkerhet på
              arbetsmarknaden som råder i dag. Det är en ohållbar situation
              för de fackliga organisationerna att försöka upprätthålla ordning
              och reda på arbetsplatserna när vi har ett så osäkert rättsläge.
              Vi måste komma ifrån den här situationen så snabbt som möjligt.
              Vi kräver att regeringen agerar snabbt i den här frågan. Den tål
              inte att dras i långbänk.
            </seg>
          </u>
          <note type="speaker" n="4b18c249">
            Anf. 5 LARS MEJERN LARSSON (s):
          </note>
          <u who="Q3358494" xml:id="i-2f9e1df498c1c94a-0" n="69751bae">
            <seg n="f6a0cdf4">
              Herr talman! Den uppmärksamhet som villkoren för landets löntagare
              har fått efter den så kallade Vaxholmsdomen är svår att finna
              motsvarighet till i riksdagsdebatten under säkert de senaste 20
              åren. Då menar jag naturligtvis inte intresse från oss i opposition,
              utan då menar jag regeringspartiernas företrädare.
            </seg>
            <seg n="06b23283">
              Många som hörs i debatten efter domen tycks tro att det här handlar
              om juridik. Ingenting kan vara mer fel. Det handlar om de anställdas
              rätt till rättvisa löner, ett bra försäkringsskydd och en god
              arbetsmiljö, allt det där som företag som inte vill teckna några
              avtal konkurrerar med.
            </seg>
            <seg n="36d5da65">
              Tyvärr kan jag konstatera att det är många som inte har bilden
              klar för sig när det gäller Vaxholm, till och med ledamöter i
              den här kammaren, som annars brukar vara så välinformerade. Företaget
              hade inget kollektivavtal när konflikten startade. Kollektivavtal
              i ursprungslandet tecknades dagen innan man skulle träffa Byggnads
              lokala representanter för att förhandla om svenskt kollektivavtal.
            </seg>
            <seg n="c7dc2fa9">
              Herr talman! Fram till för två månader sedan var jag ordförande
              för Byggnads avdelning i Värmland, och där kom jag i kontakt med
              problematiken på nära håll. I Karlstadstrakten var det polska
              byggnadsarbetare som jobbade tolv timmar om dagen sju dagar i
              veckan för en timpenning på 35 kronor. De hade 35 kronor i timmen.
              Där fanns en polsk byggnadsarbetare som heter Tomasz Kunchanny,
              som fick en lön på 20 kronor i timmen.
            </seg>
            <seg n="adfc6014">
              Men det handlar inte bara om löner. Man möter också arbetskraft
              som bor under vidriga förhållanden ute på arbetsplatsen på madrasser
              bland byggmaterial eller i baracker på någon kvadratmeter utan
              vatten. Men det kanske värsta är att företaget inte bryr sig om
              arbetsmiljön. Att inte bry sig om arbetsmiljön är en konkurrensfördel
              i dag, och för mig får aldrig de anställdas villkor bli ett konkurrensverktyg.
            </seg>
            <seg n="810ac7c0">
              Att flertalet av majoritetens riksdagsledamöter så klart tar
              avstånd från svenska kollektivavtal på svensk arbetsmarknad gör
              att de fackliga organisationerna står ensamma i kampen mot globaliseringens
              avarter eftersom en majoritet av de folkvalda ifrågasätter kampen
              för svenska kollektivavtal på svensk arbetsmarknad.
            </seg>
            <seg n="296a74a4">
              Herr talman! I ministerns interpellationssvar, som Mona också
              citerade, står det att man vill lösa konsekvenserna av domen genom
              åtgärder på nationell nivå, det vill säga genom ändringar i lagstiftningen
              och genom en anpassning av kollektivavtalen för dessa situationer.
              Jag undrar: Hur menar ministern att kollektivavtalen ska anpassas?
              Kontentan av det här agerandet torde bli att regeringen lägger
              fram ett förslag om lagstadgade minimilöner i Sverige.
            </seg>
            <seg n="7e113788">
              Konsekvenserna av Lavaldomen är svårtolkade, men det är oerhört
              viktigt att vi som vill ha trygga arbetsplatser och konkurrensneutrala
              villkor för de företag, stora som små, där landets löntagare arbetar
              måste fortsätta hävda svenska kollektivavtal på svensk arbetsmarknad.
            </seg>
            <seg n="49d19ab4">
              Detta borde ministern ha talat om, men det gör inte regeringen
              i något forum, varken inom landets gränser eller ute i Europa.
              Om inte ministern vill ge oss som deltar i debatten ett besked
              i dag borde i alla fall landets småföretagare och löntagare som
              lyssnar framför radio- och tv-apparater och åhörarna på läktaren
              få ett besked.
            </seg>
          </u>
          <note type="speaker" n="b044d34e">
            Anf. 6 ANNELI SÄRNBLAD (s):
          </note>
          <u who="Q4768958" xml:id="i-80fbe316210ed1b7-0" n="7d886a4d">
            <seg n="3121faaa">
              Herr talman! Tack så mycket, ministern, för svaret! Men jag måste
              säga att jag inte alls känner mig lugn med det svar som jag har
              fått.
            </seg>
            <seg n="0f9f0729">
              I en så viktig fråga jobbar inte den svenska regeringen kraftfullt
              för kollektivavtalsmodellen, som är så enormt viktig att bibehålla.
              En sak till som är anmärkningsvärd i dag är att min partiledare
              Mona Sahlin inte får svar av statsministern i den här frågan.
            </seg>
            <seg n="3078163a">
              I Sverige borde vi se ett verkligt stort engagemang från regeringens
              sida på europeisk nivå, men det är någonting vi inte alls får
              se.
            </seg>
            <seg n="629d29e7">
              Jag har alltid med mig historien i politiken, och i denna fråga
              speciellt den kamp som våra fackliga kamrater har haft för arbetarnas
              rättigheter.
            </seg>
            <seg n="89b3f9d5">
              Ni sade i valrörelsen att ni var det nya arbetarpartiet, men
              minister Littorin, det rimmar väldigt dåligt med det agerande
              som ni håller på med i svensk politik i dag. Ni gör allt för att
              se till att mina fackliga kamrater ska få det allt sämre. Ni håller
              på att rasera den svenska modellen, som runt om i världen är mycket
              ansedd.
            </seg>
            <seg n="15928b1b">
              Det är i många debatter fokus på enbart Byggnads i den här frågan,
              men vi får inte glömma att det även handlar om kommunalarna och
              Handels, och framför allt handlar det om småföretagarna, minister
              Littorin. Jag får samtal varje dag från småföretagare som oroas
              så för den svenska politik som ni för i det här landet nu. Hur
              ska de kunna ha kvar sina företag i framtiden om ni inte ser till
              att fixa den här frågan? Ministern kan stå här och le i dag, men
              det är allvar, Littorin.
            </seg>
            <seg n="b5cf96ab">
              Nu är det så, arbetsmarknadsministern, att det här är en strategi
              att slå hål på den svenska modellen och att vara så passiv från
              den svenska regeringens håll att ni får lönedumpningar på den
              svenska arbetsmarknaden. Med er politik slår ni hela tiden på
              dem som redan ligger.
            </seg>
            <seg n="15fc84a3">
              Som en partivän sade: I EU-valrörelsen sade alla att kollektivavtalen
              inte skulle drabbas, och nu gäller det verkligen att vi politiker
              står upp för det.
            </seg>
            <seg n="53603238">
              Jag vill höra ministern säga till oss här i kammaren i dag att
              han kommer att lösa det här innan vi ska anta fördraget här i
              kammaren. Eller är det så att det här är ministerns och regeringens
              strategier för lönedumpning? Eller är det kanske så att det är
              en splittring i regeringen? Partivännerna i EU verkar ju inte
              alls vara för att lösa den här frågan. Regeringen står i talarstolen
              och säger att man värnar kollektivavtalen, men man visar det inte
              på europeisk nivå.
            </seg>
            <seg n="4568e475">
              De slåss inte för den här frågan i Bryssel, herr minister Littorin.
              Du har ansvaret, och det är du som ska ta det nu. Och säg inte
              en sak här i kammaren och gör någonting annat, som du hela tiden
              gör! Stå upp för kollektivavtalen! Runt om i vårt land, både bland
              fackföreningskompisar och bland småföretag är man livrädd för
              att du inte ska ta ditt ansvar. Så det är dags nu, minister Littorin.
              Se till att kämpa för att vi kan ha den svenska modellen kvar!
              Du har ju i många debatter sagt att du värnar den svenska modellen.
            </seg>
            <seg n="a33c9f29">
              Den här frågan visar verkligen en tydlig konflikt i svensk politik.
              Det är en konflikt mellan höger- och vänsterpolitik, och det är
              samma gamla moderater som det alltid har varit. Det är inte några
              nya moderater. Ta ditt ansvar!
            </seg>
          </u>
          <note type="speaker" n="cee71c85">
            Anf. 7 RONNY OLANDER (s):
          </note>
          <u who="Q6024368" xml:id="i-0a84b696dbde99ac-0" n="a882c3d8">
            <seg n="ede5b718">
              Herr talman! Jag vill också börja med att tacka för svaret. Det
              var väldigt intressant att noga läsa det. Jag vill också, som
              de andra, meddela att jag inte är nöjd med det. Det var inte det
              svar jag hade hoppats på.
            </seg>
            <seg n="3673a8c4">
              Jag vill också passa på att så här inledningsvis i den första
              omgången ta upp fem krav som LO riktade till statsminister Fredrik
              Reinfeldt den 28 april. Eftersom alla kraven men speciellt det
              om det sociala protokollet sammanfaller med detta läser jag upp
              dem.
            </seg>
            <seg n="0c67786b">
              Det handlar för det första om att agera för likabehandling i
              enlighet med reglerna på svensk arbetsmarknad, för det andra att
              agera för att balansen mellan grundläggande rättigheter och fri
              rörlighet återupprättas i Europa, för det tredje att agera för
              att i ministerrådet stödja den europeiska fackföreningens krav
              på ett socialt protokoll, för det fjärde att agera för att utstationeringsdirektivet
              ändras i syfte att uppnå likabehandling och för det femte att
              agera för att bemanningsdirektivet antas för att uppnå likabehandling.
            </seg>
            <seg n="a7c3b3e3">
              Eftersom det numera tydligen är arbetsmarknadsministern som även
              svarar på frågor ställda till statsminister Fredrik Reinfeldt
              vänder jag mig till arbetsmarknadsministern och hoppas få ett
              bra svar.
            </seg>
            <seg n="ca41deb3">
              Jag vill gå in närmare på svaret och konstaterar att ministern
              säger att den utredning som tillsatts med anledning av Lavalmålet
              kommer att arbeta med utgångspunkten att den svenska modellen
              i så hög utsträckning som möjligt ska kunna tillämpas i framtiden
              även i fall av utstationering av arbetstagare till Sverige, samtidigt
              som EG-rätten fullt ut respekteras. I den mån åtgärder behöver
              vidtas för att den svenska modellen ska bevaras och att svenska
              kollektivavtal ska kunna tillämpas, så kommer jag att verka för
              att så sker samtidigt som EG-rätten fullt ut respekteras.
            </seg>
            <seg n="a7ccdfef">
              Det är precis det som det handlar om, nämligen vad som är underordnat
              och vad som är överordnat. Är de så kallade fyra friheterna varor,
              tjänster och kapital samt människor i den fria rörlighetens namn
              överordnade? Det är nyckelfrågan. Det handlar om respekten för
              den fria förhandlingsrätten och att svenska kollektivavtal ska
              gälla på arbetsplatserna i Sverige.
            </seg>
            <seg n="8839e431">
              Senare i samma svar förs ett resonemang om minimilöner och att
              de inte skulle underkännas, samt att EG-domstolen konstaterar
              att det ska finnas transparens och förutsebarhet och att det är
              arbetsmarknadens parter som ska se till det. Det skulle innebära
              att hela systemet med ackordsförhandlingar blev oerhört svårt
              att driva med anledning av svaret och det som EG-domstolen sagt.
              Det finns ingen förutsebarhet när två parter möts och ska diskutera
              löner och allmänna anställningsvillkor vad gäller ackordsförhandlingar.
              Det var precis det som hände i Lavalfallet i Vaxholm, och sedan
              säger man att det ska vara förutsebart. Det är den andra nyckelfrågan.
            </seg>
            <seg n="fd44a68d">
              Jag har bett riksdagens utredningstjänst titta på vad det finns
              för material kring Lavalfallet, vilka non-papers det finns och
              vad som finns om just transparensen. Det visar sig att ministerrådet
              inte lämnat något yttrande i ärendet. Agerade vi där, arbetsmarknadsministern?
              Var det möjligt? Det innebär att inga rådsarbetsgrupper eller
              arbetsgrupper i Coreper har behandlat Lavalmålet.
            </seg>
            <seg n="7b26a840">
              Inte heller lämnar Europaparlamentet något yttrande även om de
              senare diskuterat frågan vid olika tillfällen, vilket även EU-kommissionen
              gjort. Likadant var det vid träffen inför EG-domstolens förhandling
              den 9 januari 2007. Om man frågar efter papper från det svenska
              Utrikesdepartementet finns där inga protokoll, inga rapporter
              från dessa möten. Det som finns är diarieförda dokument om mötesinbjudningar,
              närvarolistor och liknande.
            </seg>
            <seg n="5d095a8f">
              Lätta på förlåten nu, arbetsmarknadsministern. Ta chansen, sätt
              ned foten och säg att nu ska svenska kollektivavtal gälla på svenska
              arbetsplatser, och det ska den borgerliga regeringen se till.
            </seg>
          </u>
          <note type="speaker" n="c9f0b470">
            Anf. 8 LARS OHLY (v):
          </note>
          <u who="Q262285" xml:id="i-2d7d7f4763e6f419-0" n="bfdb77da">
            <seg n="84e9f655">
              Herr talman! Jag har inte ställt någon interpellation och känner
              mig därför inte förpliktad att tacka arbetsmarknadsministern för
              svaret. I stället vill jag tacka interpellanterna för denna möjlighet
              att diskutera kollektivavtal och konflikträtt. Det är ju inte
              vilka frågor som helst.
            </seg>
            <seg n="e64b622b">
              Konsekvensen av EG-domstolens domar i både Vaxholmsfallet och
              Rüffertfallet blir att löntagare från andra länder inte har rätt
              till samma lön som värdlandets kollektivavtal ger inhemska löntagare.
              Det kommer att leda till social dumpning och till att seriösa
              företag konkurreras ut. De som följer kollektivavtalen och ger
              rimliga villkor kommer inte att kunna vinna några anbudsupphandlingar.
            </seg>
            <seg n="22835070">
              Då frågar man sig: Är regeringen egentligen ganska nöjd med EG-domstolens
              domar? Så säger man naturligtvis inte, men det Sven Otto Littorin
              säger i talarstolen pekar mot att man egentligen tycker att det
              är ganska bra att EG-domstolen ifrågasätter den svenska arbetsmarknadsmodellen.
              Arbetsmarknadsministern säger nämligen att EG-rätten ska respekteras
              fullt ut.
            </seg>
            <seg n="3d2e3253">
              Vidare säger arbetsmarknadsministern att vi ska avvakta Lavalutredningens
              bedömningar och förslag. Det ska vi vänta med till den 15 december.
              Ja, då är sannolikt Lissabonfördraget genomtröskat i riksdagen.
              Vi har inga möjligheter att påverka EU. Vi har inga möjligheter
              att begära ett undantag. Arbetsmarknadsministern vill inte ha
              en social klausul utan säger att Lissabonfördraget innebär att
              löntagarnas rättigheter stärks, för där lyfts flera av dessa rättigheter
              fram.
            </seg>
            <seg n="324c2697">
              Då talar Sven Otto Littorin mot bättre vetande. Margot Wallström
              har nämligen sagt att kommissionen anser att rättspraxis inte
              på något sätt kommer att påverkas av att Lissabonfördraget antas.
              Ministern säger också att regeringen deltar aktivt i diskussionerna
              om ett socialt Europa. Det är inte värt mer än orden som uttalas.
            </seg>
            <seg n="3ca0bc71">
              Jag är rädd för att Sven Otto Littorin och regeringen är ganska
              nöjda. Här kommer EG-domstolen och ifrågasätter svensk arbetsmarknadsmodell,
              kollektivavtal och konflikträtt, och svenska löntagare ska tvingas
              acceptera försämringar med hänvisning till att Europeiska unionen
              har fattat beslut.
            </seg>
            <seg n="b641e2e1">
              Jag är ganska nöjd med denna interpellationsdebatt, för den visar
              att Socialdemokraterna, och i artiklar i dag även LO och TCO,
              tydligt närmat sig Vänsterpartiets hållning. Detta är inte en
              fråga som enbart kan lösas nationellt. Mona Sahlin sade tidigare
              i talarstolen att det inte räcker med vad Sverige kan göra på
              nationell nivå. Det är helt rätt. Det är så sant som det är sagt.
              Vi måste göra mer än så.
            </seg>
            <seg n="8edab658">
              Frågan är vad vi ska göra. EG-domstolen dömer med EU:s fördrag
              som grund. De bryr sig inte om svensk lagstiftning. Har ni hört
              på maken? De bryr sig inte om vad vi fattar för beslut genom lex
              Britannia eller andra lagar som Sveriges riksdag handhar. Det
              struntar de högaktningsfullt i. De dömer med EU:s fördrag som
              grund. Därför är det endast en ändring av fördraget eller ett
              juridiskt bindande undantag som ger oss ett fullgott skydd. Det
              är den enda linje som finns för att förhindra att EG-domstolen
              i liknande fall i framtiden dömer mot svenska löntagares intressen.
            </seg>
            <seg n="f1d02a42">
              I grunden handlar konflikten om vilken inställning man har till
              EU. Har man en aktivistisk, påverkande inställning eller en passiv
              inställning som innebär att man tyst och stillatigande accepterar
              diktaten från EU:s institutioner? Det är den linje som arbetsmarknadsministern
              förespråkar. Fullt ut respekteras var citatet om EG-rätten. Fullt
              ut respekteras innebär att vi lägger oss platt, att vi inte tänker
              bråka, men i ord tänker vi säga att vi står fast vid den svenska
              modellen.
            </seg>
            <seg n="fecf625b">
              Ett krav på undantag skulle väcka uppmärksamhet i hela unionen.
              Det vore att påverka EU och inte bara passivt och stillatigande
              acceptera när Europeiska unionen ifrågasätter svenska löntagares
              rättigheter. Det är en modell som vi förespråkar.
            </seg>
          </u>
          <note n="4e714ab1">
            I detta anförande instämde Josefin Brink och Lena Olsson (båda
            v).
          </note>
          <note type="speaker" n="ff073c29">
            Anf. 9 JOSEFIN BRINK (v):
          </note>
          <u who="Q517206" xml:id="i-6e238093b7674f85-0" n="a614afbb">
            <seg n="8739a232">
              Herr talman! Också jag vill passa på att tacka för att dessa
              interpellationer ställts så att vi får tillfälle att återigen
              debattera denna viktiga fråga.
            </seg>
            <seg n="2cad9071">
              Vänsterpartiet har vid flera tillfällen kritiserat det som vi
              upplever som regeringens nonchalanta sätt att hantera den allvarliga
              situation som uppstått efter Lavaldomen. Nonchalansen visade sig
              senast i gårdagens debatt i kammaren då Sven Otto Littorin sade
              att han inte kan kosta på sig att längta tillbaka till det rättsläge
              som gällde före Lavaldomen.
            </seg>
            <seg n="8446024a">
              För landets hundratusentals byggnadssnickare, betonggjutare,
              elektriker och alla andra som jobbar i branscher som är utsatta
              för internationell konkurrens ser situationen lite annorlunda
              ut. För dem gäller att de inte har råd att anpassa sig till det
              rättsläge som uppstått efter Lavaldomen. Det är nämligen deras
              löner, deras arbetsvillkor och i förlängningen deras jobb som
              hotas av den domen. Detsamma gäller för arbetare runt om i hela
              Europa, också i de länder varifrån utstationerade arbetstagare
              vanligen kommer hit, till exempel Baltikum och Polen. De har inget
              intresse av att skickas runt som reavaror i EU efter att domen
              slagit fast att de inte har samma rättigheter som exempelvis svenska
              löntagare.
            </seg>
            <seg n="18bd592b">
              Till skillnad från hela den europeiska fackföreningsrörelsen
              och sakkunniga jurister hävdar arbetsmarknadsministern att här
              inte finns några som helst problem med EU:s lagstiftning, att
              det här är en helt och hållet nationell fråga som vi ska lösa
              genom att anpassa vår lagstiftning och vår kollektivavtalsmodell
              till EU:s krav.
            </seg>
            <seg n="fa7710e5">
              Det är häpnadsväckande. Tänk om ett politiskt parti här i riksdagen
              skulle föreslå att vi ska besluta hur kollektivavtalen ska vara
              utformade! Det skulle framstå som närmast bisarrt.
            </seg>
            <seg n="4291f46e">
              Sven Otto Littorin talar gärna och ofta här om hur mycket han
              beklagar utfallet i Lavaldomen. Jag skulle vilja säga att de där
              tårarna luktar ganska mycket krokodil så länge ministern inte
              är beredd att lägga två strån i kors för att undanröja domens
              effekter på allvar. Det som krävs är en förändring av lagstiftningen
              på EU-nivå. Det är fler och fler som instämmer i detta; det är
              väl snart bara ministern och hans anhang i regeringen kvar.
            </seg>
            <seg n="d8dacdc3">
              Eftersom det var tolkningen av EU-fördragets förbud mot hinder
              för den fria rörligheten som gjordes till fackets och kollektivavtalens
              nackdel är det också på EU-fördragsnivå som problemet måste åtgärdas.
              Om det nu är så att regeringen beklagar utslaget i Lavalmålet
              borde den därför nu passa på att kräva hundraprocentiga ovillkorliga
              garantier för att vår kollektivavtalsmodell och vår strejkrätt
              inte står under EG-domstolens kontroll. Det var det löftet vi
              fick när vi gick med i EU. Det borde vi rimligen kunna kräva också
              nu.
            </seg>
            <seg n="e2b8239a">
              Därför skulle jag vilja ställa en fråga arbetsmarknadsministern,
              eftersom han hittills inte har varit villig att försöka få till
              stånd ett sådant här undantag och sådana här garantier för kollektivavtalsmodellen.
              Han vill under inga omständigheter lyfta upp det här på fördragsnivån.
            </seg>
            <seg n="2154b917">
              Kan arbetsmarknadsministern här och nu lova Sveriges fackföreningsrörelse
              och Sveriges löntagare att EG-domstolen inte kommer att återkomma
              med nya domar mot fackliga stridsåtgärder med mindre än att vi
              får garantier för vår kollektivavtalsmodell i Lissabonfördraget?
            </seg>
          </u>
          <note type="speaker" n="a10473a6">
            Anf. 10 SVEN-ERIK ÖSTERBERG (s):
          </note>
          <u who="Q3370194" xml:id="i-61fc3613736f983e-0" n="81a8661f">
            <seg n="f69adae3">
              Herr talman! Jag ska inte upprepa konsekvenserna av domen och
              så vidare. Det är det många talare som har gjort före mig här.
              Dock kan jag konstatera att den dom som kom den 18 december förändrade
              mycket av bilden av hur svensk arbetsmarknad fungerar, inte minst
              hur den fungerar när utländsk arbetskraft är här och arbetar tillfälligt.
              Det har skapat mycket oro ute i samhället. Min känsla är att både
              arbetsmarknadsministern och regeringen i sin helhet inte vill
              se den oro som finns.
            </seg>
            <seg n="ffb2af9c">
              Jag var på möten i förra veckan och träffade bland andra fackliga
              företrädare. Även småföretagare är mycket oroade, precis som någon
              annan sade här. Vad är det för rättsläge som gäller?
            </seg>
            <seg n="6b221a1e">
              Vi har sett en massa tolkningar av domen både seriösa och mindre
              seriösa, kanske man kan säga. De drar åt olika håll. Svenskt näringslivs
              tolkning var att det nu i princip är fritt fram att betala utländsk
              lön för dem som jobbar här. Den myten lever de på, och naturligtvis
              sprids den i kretsar. Det är därför det är svårt att få kollektivavtal,
              precis som det redovisas här. Och det är klart; om detta sätter
              sig varför ska man då skriva på ett svenskt kollektivavtal om
              man kan jobba efter ett annat som är mycket billigare? Det är
              så resonemanget går.
            </seg>
            <seg n="018b6622">
              Det är här ministerns ansvar kommer in tillsammans med hela regeringen.
              Det är ni som sitter på ansvaret. Se till det! Ni säger offentligt
              att ni värnar den svenska modellen och ska slå vakt om kollektivavtalet.
              Men så visa det då i handling, arbetsmarknadsministern!
            </seg>
            <seg n="02ecee0c">
              Som jag sade tidigare i en debatt här visar rapporter vi får
              från Europa att arbetsmarknadsministern tiger när han är nere
              i EU. Han säger ingenting. Hans kollega, EU-ministern Cecilia
              Malmström, sade så här i en debatt till Ulf Holm när han bad att
              vi skulle få ta del av det ni gör i EU: Vi lyfter luren och ringer
              ibland! Det är klart att man inte ska registrera telefonsamtal;
              det har vi noterat förut. Men det är ju bra om allmänheten får
              se vad som händer på området och vad regeringen gör.
            </seg>
            <seg n="c7185c5e">
              När dessutom Socialdemokraternas partiordförande begär en debatt
              är det inte för att debattera det här en gång till med arbetsmarknadsministern.
              Det är därför att frågan är av en sådan vikt. Här hade statsministern
              en chans att redogöra för vad han tänker göra åt det här, hur
              han står för den svenska modellen och vad han är beredd att göra.
              Det hade varit ett ypperligt tillfälle att dämpa den oro som finns
              ute i samhället på området och säga att här är en regering som
              står upp för det här. Vi håller oss inte bara till den dagordning
              som är redovisad, utan jag är till och med beredd att lyfta upp
              en fråga på dagordningen eftersom den är så viktig. Så hade statministern
              kunnat säga.
            </seg>
            <seg n="19fcde3b">
              Dessutom finns det en alldeles ypperlig chans för regeringen
              och arbetsmarknadsministern att bilda allianser nere i Europa.
              Ni älskar ju allianser. Det har ni sagt här. Ni är till och med
              beredda att satsa 4 miljoner på att tala om för svenska folket
              hur bra den svenska alliansen är. Det läste jag häromdagen. Bilda
              en allians med tyskarna, irländarna och alla andra som är oroade
              för att andra löner kan gälla när man kommer in i det här! Det
              är ett alldeles ypperligt tillfälle.
            </seg>
            <seg n="fe6eba98">
              Jag tror att vi är överens, du och jag, Littorin, om att det
              inte räcker med att bara göra förändringar i den svenska lagen.
              Om vi långsiktigt ska dämpa oron för att det inte kommer en ny
              dom som sätter in andra käppar i hjulet i den svenska modellen
              bör man också ha ett ställningstagande från EU. Där bör det tydligt
              klarläggas att kollektivavtalen, precis som det står i utstationeringsdirektivet
              i sig, också kan vara en modell som gäller. Detta måste tydliggöras
              så att också EG-domstolen förstår det när den dömer.
            </seg>
            <seg n="71163341">
              Det arbetet måste göras med kraft, och där har arbetsmarknadsministern
              och även hans statsminister ett stort ansvar. Vi vill ha ett förtydligande
              om vad ni verkligen tänker göra där. Det svar som kom i dag dämpar
              inte oron. Det späder möjligtvis bara på den.
            </seg>
          </u>
          <note type="speaker" n="9d0bdbb6">
            Anf. 11 LENA OLSSON (v):
          </note>
          <u who="Q4971169" xml:id="i-663ba3620bec3dd0-0" n="3d328fbe">
            <seg n="900414b9">
              Herr talman! Jag vill sälla mig till mina partikamrater som har
              tackat interpellanterna som interpellerar om denna fråga i dag.
            </seg>
            <seg n="2207aac2">
              Jag är också den första att skriva under på att detta är en alldeles
              särskilt viktig fråga. Jag är företrädare för ett arbetarrörelseparti
              där själva grunden är den svenska modellen. När arbetarrörelsens
              grundfundament håller på att rubbas tycker jag, som bland andra
              Sven-Erik Österberg har sagt här, att det nog hade varit på sin
              plats att statsministern hade varit här. Det var ju han som fick
              frågan.
            </seg>
            <seg n="ea9f8b89">
              När det gäller det nya arbetarpartiet, som ni nu vill kalla er
              och som ni gjorde en stor poäng av i valrörelsen, skulle vi från
              etablerade arbetarrörelsepartier kunna ställa oss en fråga vi
              som vet vad vi pratar om. Det gäller det här med åtgärder för
              att rädda den svenska modellen. Man håller på att krama ihjäl
              sig med den. Man ska krama ihjäl modellen, säger man, innan domarna
              har kommit.
            </seg>
            <seg n="d7e3f686">
              Men sedan börjar det bli lite annorlunda. Då kommer frågan man
              kan ställa sig. Nu passar det tydligen helt plötsligt jättebra
              att utreda. Vi har sett massvis med förslag som bara klubbas rätt
              genom den här riksdagen utan någon utredning alls. Men nu går
              det tydligen bra att utreda, och utredningen ska hålla på till
              den 15 december. Man ska utreda den nationella lagstiftningen,
              fast vi nu tillhör EU. Vi ska liksom stå oberoende från det. Jag
              förstår inte ett smack av det här, Littorin.
            </seg>
            <seg n="64b8e589">
              När det gäller Lissabonfördraget har man nu en ypperlig chans
              att visa att man kramar ihjäl dessa kollektivavtal och den svenska
              modellen. Då ska man också stå upp och visa att man bevisligen
              gör det. En juridisk bindande avtal om ett undantag för de svenska
              kollektivavtalen är vad du borde förorda nu för att övertyga den
              svenska fackföreningsrörelsen, mig som vänsterpartist och socialdemokratin
              om att ni är ett nytt arbetarparti. Men det gör ni inte. Här har
              ni stått under interpellationsdebatter och särskilda debatter
              och hela tiden förhalat det här.
            </seg>
            <seg n="aa8b16c1">
              Jag skulle vilja fråga ministern: Anser ministern att Lissabonfördraget
              försämras om det kommer till stånd ett juridiskt bindande avtal
              om ett undantag för den svenska kollektivmodellen? Jag skulle
              vilja ha ett svar. Ja eller nej? Försämras Lissabonfördraget om
              man gör på det viset?
            </seg>
          </u>
          <note n="d38bba29">
            I detta anförande instämde Josefin Brink (v).
          </note>
          <note type="speaker" n="fe1a38c8">
            Anf. 12 CHRISTINA AXELSSON (s):
          </note>
          <u who="Q4937060" xml:id="i-5c908c4a1ca267ba-0" n="38c9cb84">
            <seg n="d9b65f8b">
              Herr talman! Också jag vill rikta ett tack till interpellanterna.
              Debatten i dag visar verkligen på den oro som vi känner för den
              svenska modellen efter de här domarna. Den visar också vår oro
              för om regeringen verkligen vill stå upp för den svenska modellen.
              Det är intressant att lägga märke till att av dem som hittills
              har anmält sig till talarlistan är det ingen som företräder regeringspartierna.
              De kanske är mindre oroliga eller så är det vi som bryr oss.
            </seg>
            <seg n="b1fd7ad6">
              Jag begärde ordet när jag läste om statsministern i svaret. Eftersom
              nu statsministern inte själv vill debattera det här skriver man
              att statsministern som vanligt kommer att vid informella samtal
              sprida kunskap om och förståelse för den svenska modellen och
              vår inställning vad gäller lönedumpning. Det står längst ned på
              s. 3.
            </seg>
            <seg n="e6a8d34b">
              Det här räcker inte. Det håller inte. För om man vill lyfta upp
              något i EU-kretsar måste man se till att det åtminstone kommer
              på dagordningen och att det kommer upp på bordet.
            </seg>
            <seg n="618b0971">
              Så gjorde vi parlamentariker från riksdagen som förra veckan
              var i Slovenien på en konferens där vi träffade representanter
              från EU-nämnderna i de andra medlemsländerna. Vi lyfte upp det
              här på dagordningen. Vi fick en diskussion, och vi fick också
              med i slutsatserna att man skulle beakta olikheter i medlemsstaternas
              olika arbetsmarknadsmodeller.
            </seg>
            <seg n="726ba08c">
              Det är på så vis man måste arbeta i EU. Man kan inte bara säga
              det vid informella samtal eller när vi ringer varandra. Vi måste
              se till att vi på olika sätt alla lyfter upp de här frågorna.
            </seg>
            <seg n="91e89726">
              Jag känner den oro som mina kamrater redan har redogjort för.
              Jag hoppas att arbetsmarknadsministern i nästa inlägg kommer med
              lite skarpa ställningstaganden till vad det är som kommer att
              hända nu och att vi faktiskt kan få ett rejält besked, inte bara
              en massa informella diskussioner.
            </seg>
          </u>
          <note type="speaker" n="7e62be54">
            Anf. 13 EVA-LENA JANSSON (s):
          </note>
          <u who="Q3374622" xml:id="i-7db4373af7261488-0" n="17c1eb71" next="i-4876b71a9154b4fa-0">
            <seg n="8a6c1ab2">
              Herr talman! Jag har inte skrivit någon interpellation utan vill
              tacka interpellanterna för att de har väckt den här frågan.
            </seg>
            <seg n="f54530e8">
              I Örebro har vi ett företag som heter Sockerbullen AB som sattes
              i blockad av Livsmedelsarbetarförbundet för några månader sedan.
              Anledningen till att man gjorde det var att Livs hade medlemmar,
              och företaget hade inte tecknat kollektivavtal.
            </seg>
            <seg n="6651396f">
              Man kan fråga sig med anledning av den här domen vad som hade
              hänt om det hade varit ett lettiskt företag som hade ägt Sockerbullen
              AB. Vad hade det fått för konsekvenser?
            </seg>
            <seg n="9b0c0dbb">
              Företaget tecknade avtal med Livsmedelsarbetarförbundet, men
              tre veckor efter var medlemmarna uppsagda från företaget.
            </seg>
            <seg n="ff2b835f">
              Det står i svaret från arbetsmarknadsministern, herr talman,
              att statsministern som vanligt kommer att vid informella samtal
              sprida kunskap om och förståelse för den svenska modellen och
              vår inställning vad det gäller lönedumpning. Då kan vän av ordning
              ställa sig frågan: Vems inställning är det som kommer att gälla?
            </seg>
            <seg n="173266f0">
              Tidigare har vice statsminister Maud Olofsson uttalat sig i bland
              annat Visby om vikten av att utsätta de anställda i Sverige för
              lönekonkurrens. Christofer Fjellner, som är EU-parlamentariker
              för Moderaterna, har uttalat något liknande, att visst måste andra
              arbetare kunna komma till Sverige och konkurrera med det enda
              de kan, låga löner, herr talman. Den 30 april, dagen före arbetarrörelsens
              högtidsdag gick den moderata riksdagsledamoten Bengt-Anders Johansson
              ut tillsammans med kommunalrådet Mats Green och hyllade den uppmärksammade
              Lavaldomen för det man kallar kollektivavtalstvånget.
            </seg>
            <seg n="7b211194">
              Då är min fråga, herr talman: Vad är vår inställning som arbetsmarknadsministern
              säger gäller lönedumpning? Är det att man är för lönedumpning?
              Är det de informella samtalen statsministern för i Bryssel? Eller
              vilken syn är det som föredras nere i Bryssel? Det skulle jag
              gärna vilja få svar på.
            </seg>
          </u>
          <note n="2d25a89a" type="speaker">
            Anf. 14 TOMAS TOBÉ (m):
          </note>
          <u who="Q3374622" xml:id="i-4876b71a9154b4fa-0" n="17c1eb71" prev="i-7db4373af7261488-0">
            <seg n="4b3520f4">
              Herr talman! Jag hade inte tänkt att delta i interpellationsdebatten,
              men när vi fick ett uppkast kunde jag ändå ta chansen.
            </seg>
            <seg n="4005ed43">
              Jag vill tacka interpellanterna men även arbetsmarknadsministern
              för svaret. Jag tycker att det är en ordning som vi kan ha i den
              här kammaren. Det förvånar mig något att ett antal ledamöter tycker
              att vi ska frångå det.
            </seg>
            <seg n="7a1af9b3">
              Anledningen, tror jag, till att ett flertal av framför allt borgerliga
              riksdagsledamöter inte är här i dag uppenbarligen har ett flertal
              av de socialdemokratiska ledamöterna och även Vänsterpartiets
              ledamöter undgått att notera det är att vi i går hade en särskild
              debatt här i kammaren när vi diskuterade de här frågorna rätt
              grundligt. I den debatten tycker jag att vi fick en ganska nyanserad
              bild, framför allt när det gällde detaljerna i fördraget och den
              process som nu pågår.
            </seg>
            <seg n="f4decc20">
              Personligen känner jag inte samma oro som jag tycker att oppositionen
              försöker att spela upp. Jag tycker att vi har valt att hantera
              det här på ett rimligt sätt med den utredning som är tillsatt
              nu för att se vad domen kommer att få för konsekvenser och vad
              det kan betyda för svensk lagstiftning. Jag tycker också att det
              är fullt rimligt att man nu för ingående samtal med parterna för
              att se vilka förändringar som kan krävas för att den svenska modellen
              ska fortsätta att fungera på ett bra sätt.
            </seg>
            <seg n="8ff1aedb">
              För att göra den här interpellationsdiskussionen lite mer vital
              kanske man, med tanke på hur många närvarande ledamöter det ändå
              är från oppositionen, kunde gå upp och börja redogöra för vilken
              linje det egentligen är som gäller från oppositionen, kanske i
              synnerhet från Socialdemokraterna.
            </seg>
            <seg n="84cf0644">
              Från socialdemokrater har jag hört väldigt många olika linjer
              under den diskussion som har pågått de senaste veckorna. Jag har
              hört dem som kräver att vi ska göra förändringar i utstationeringsdirektivet.
              Man hör dem som vill hitta undantag i fördraget. Man hör till
              och med dem som vill säga nej till fördraget.
            </seg>
            <seg n="c428c5c7">
              Från Vänsterpartiet säger man nej till fördraget och till och
              med att om man inte skulle landa i det tillsammans med Socialdemokraterna
              skulle det hota ett regeringssamarbete. Det vore intressant om
              oppositionen kunde redogöra för och ge lite gemensamma besked
              på den här punkten. Det tycker jag skulle vara intressant.
            </seg>
          </u>
          <note type="speaker" n="bb800c38">
            Anf. 15 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-1" n="33124d8a">
            <seg n="0e7cafa0">
              Herr talman! Först och främst vill jag tacka interpellanterna
              och de övriga debattörerna för den här debatten liksom för debatten
              i går, där vi diskuterade samma sak. Det är viktiga frågor, och
              det är viktigt att vi diskuterar dem här.
            </seg>
            <seg n="6873d165">
              Samtidigt blir tonläget stundtals exceptionellt högt hos några
              av debattörerna. Allt hotar den svenska modellen, framför allt
              regeringen naturligtvis. Man gör detta till en stor höger-vänster-fråga
              och så vidare.
            </seg>
            <seg n="0e6fa559">
              Jag förstår naturligtvis att det är lockande som uppspel inför
              EU-parlamentsvalet och valrörelsen där att försöka identifiera
              någon fråga som kan öka valdeltagandet och mobilisera de egna
              styrkorna. Det har jag all respekt för. Jag som gammal partisekreterare
              hade gjort precis samma sak.
            </seg>
            <seg n="1694d794">
              Men låt oss trots allt försöka landa tillbaka i den grundläggande
              frågeställningen. Låt mig först påpeka att det faktiskt var en
              borgerlig regering som i maj 1928 lade fram kollektivavtalslagen
              på riksdagens bord, i strid med socialdemokraterna vid det tillfället.
              Varför då? Jo, för att vi ville ha en modell med ordning och reda,
              förutsägbarhet och arbetsfred under avtalsperioderna.
            </seg>
            <seg n="af1e4f1f">
              Det är viktigt att börja i den ändan, tycker jag. Därför är det
              naturligt att komma tillbaka till att försvara den svenska modellen.
              När jag på hösten 2006 meddelade att den borgerliga regeringen
              i de muntliga förhandlingarna i Lavalmålet skulle fortsätta att
              följa samma linje som den tidigare socialdemokratiska regeringen
              var det en och annan som lyfte på ögonbrynen. Jag fick försvara
              detta ganska ordentligt, men för mig var det ganska enkelt och
              tydligt. Svenska avtal, svenska kollektivavtal ska gälla i Sverige.
              Det måste vara normen.
            </seg>
            <seg n="b9d2943f">
              Det är också så det ser ut i praktiken. Jag har följt med i debatten
              i till exempel tidningen Byggnadsarbetaren som har redovisat lite
              grann hur det ser ut på byggarbetsmarknaden. De illustrerar detta
              ganska väl. 2004 när Vaxholmsbygget pågick med upprinnelsen till
              den här debatten fanns det ett 60-tal utländska företag i byggbranschen.
              År 2006, bara ett par år senare alltså, fanns det mer än 220 sådana
              utländska företag på svensk byggmarknad. Av de 220 var det bara
              två som inte hade svenska kollektivavtal, det vill säga i huvudsak
              och i en allt förkrossande del är det precis på det sätt som nog
              många av oss här önskar, nämligen att svenska kollektivavtal gäller
              i Sverige. Det tycker jag är viktigt att ha med sig i grunden
              när man fortsätter att diskutera den här frågan.
            </seg>
            <seg n="aaac4936">
              Låt mig göra lite utvikningar när det gäller utstationeringsdirektivet.
              Den hårda kärnan i utstationeringsdirektivet handlar om arbetstagarnas
              rättigheter i sju olika dimensioner: arbetstid, antidiskriminering
              och andra sådana skyddslagstiftningar.
            </seg>
            <seg n="36b333b0">
              Utstationeringslagen, som riksdagen har fattat beslut om, hänvisar
              till lagstiftning på sex av dessa områden, till exempel olika
              typer av diskrimineringslagstiftning, arbetstidslag och så vidare.
              Men det är ett av de sju områdena där man inte hänvisar till lag.
              Det rör just lönebildning. Det gör man inte eftersom vi har modellen
              att det är parterna som träffar avtal om löner utan politisk inblandning.
              Så är det, och så ska det förbli.
            </seg>
            <seg n="ee2ec27d">
              Det viktiga med domen, som jag ser det, är att den inte säger
              att svenska avtal inte kan tränga undan utländska. Det kan de
              visst. Det kommer de att kunna göra, och det kommer de också att
              göra i framtiden. Men vad domen i praktiken säger är att den enskilde
              måste kunna läsa ut vad avtalet ger och att utländska avtal inte
              alltid kan trängas undan utan hänsyn till innehållet i det undanträngda
              avtalet. Hur den här avvägningen ska hanteras är det som vi ska
              lösa på nationell nivå. Det är det vi gör genom Claes Stråths
              utredning.
            </seg>
            <seg n="85945b29">
              Det finns en betydande risk att en eventuell omförhandling av
              utstationeringsdirektivet landar i en för den svenska modellen
              betydligt mindre angenäm situation än den vi har i dag. Det vill
              jag varna för. Jag var i London för tre veckor sedan och diskuterade
              Lavaldomen med representanter för den socialdemokratiska regeringen
              i London. De var lite tveksamma till att öppna för omförhandlingar
              av direktivet, men sade att om de skulle göra det skulle de hamna
              på en linje som var rakt motsatt mot den svenska. Det är precis
              så det ser ut i en lång rad länder runt om i Europa. Risken är
              betydande att en omförhandling leder till ett resultat som är
              det rakt motsatta mot vad vi har hört Mona Sahlin och andra önska
              här i dag.
            </seg>
            <seg n="20785a54">
              Jag ber att få återkomma i nästa runda till mer svar på en del
              av de frågor som har kommit.
            </seg>
          </u>
          <note type="speaker" n="c067619d">
            Anf. 16 MONA SAHLIN (s):
          </note>
          <u who="Q231413" xml:id="i-f454b902260454b5-1" n="aeba559c">
            <seg n="977e2f73">
              Herr talman! Får jag börja med att säga att jag tycker att det
              är förolämpande av arbetsmarknadsministern att ta upp det här
              som om det bara handlade om att locka inför EU-valet. Det är lika
              förolämpande som att arbetsmarknadsministern säger att Moderaterna
              ända sedan 1928 självklart har stått bakom kollektivavtal och
              rätten till stridsåtgärder. Det har hänt en del mellan 1928 och
              2008. Jag har under mina år i riksdagen haft ett antal debatter
              här i kammaren med moderater som verkligen inte uttryckt åsikten
              Upp till försvar för den svenska modellen.
            </seg>
            <seg n="67bc22a1">
              En sak är i alla fall tydlig av det Sven Otto Littorin sade nu.
              Han tar inte oron på allvar. Välkommen till verkligheten! Den
              finns där ute, och den är orolig.
            </seg>
            <seg n="77e3bcbe">
              Jag har ställt mina frågor till statsministern, och jag hade
              velat säga till honom att jag kräver ett tydligt besked om hans
              avsikt att ändra den svenska lagstiftningen. Jag skulle också
              ha sagt till statsministern att det inte räcker. Frågan måste
              också drivas på EU-nivå. Jag skulle ha velat säga till Fredrik
              Reinfeldt att han har prisat kollektivavtalen här inne men inte
              höjer sin röst i EU. Jag hade velat fråga honom varför han är
              så tyst när diskussionen hettar till i EU.
            </seg>
            <seg n="9c46e273">
              Ingen har krävt omförhandling. Du får vara nogsam när du diskuterar.
            </seg>
            <seg n="99c605be">
              Med Rüffertdomen berörs alla löntagare i EU. Det är viktigt att
              säga det också i den svenska riksdagen. Därför skulle jag vilja
              säga till Fredrik Reinfeldt att han parallellt med en ny lagstiftning
              i Sverige också måste agera på europeisk nivå för att undanröja
              hotet om löne- och villkorsdumpning i hela EU. Jag hade velat
              säga till honom att jag kräver att han redan på nästa EU-toppmöte
              i juni aktivt tar upp denna fråga.
            </seg>
            <seg n="bf0e1e1f">
              Med tanke på det märkliga svaret att han ska följa dagordningen
              skulle jag ha velat säga till Fredrik Reinfeldt: Har vi en statsminister
              som bara följer dagordningen i EU och inte ens vill vara med och
              sätta dagordningen i Europadebatten? Jag minns en moderat rapport
              om EU som kom för inte så länge sedan. Om jag minns rätt hette
              den ungefär Mindre EU i Sverige och mer Sverige i EU . Jag hade
              velat fråga Fredrik Reinfeldt: Vilket Sverige då, herr statsminister?
              Med en moderat statsminister som är så tyst i EU känner jag att
              försvaret av den svenska modellen blir ganska obefintligt.
            </seg>
            <seg n="306ebf6d">
              Det hade jag velat säga till Fredrik Reinfeldt. Jag hoppas att
              arbetsmarknadsministern hälsar honom det.
            </seg>
          </u>
          <note type="speaker" n="4e1b8ffa">
            Anf. 17 CLAES-GÖRAN BRANDIN (s):
          </note>
          <u who="Q5584861" xml:id="i-aa672d8459f4307d-1" n="0ca5bf0a">
            <seg n="4b43c452">
              Herr talman! Utländska medborgare har utnyttjats när det gäller
              löner, anställningsvillkor och anställningsförhållanden. Vilket
              är nästa steg? Ska vi också utnyttja våra utländska kamrater när
              det gäller arbetsmiljön i det här landet? Vi som besöker arbetsplatser
              vet att man använder många utländska arbetstagare till att riva
              asbest och andra saker som är förbjudna i Sverige. Är det det
              vi vill med de utländska tjejer och killar som kommer till vårt
              land?
            </seg>
            <seg n="9da4b4c8">
              Svenska byggnadsarbetare har inga problem att jobba ihop med
              byggnadsarbetare från andra länder, absolut inte. Men vi ska jobba
              på samma villkor. Samma villkor ska gälla för de svenska byggnadsarbetarna
              och de utländska arbetstagarna.
            </seg>
            <seg n="81d483e4">
              Jag har suttit i riksdagen i 14 år, men jag har en bakgrund i
              byggbranschen. Jag är fortfarande anställd, så är det så att jag
              inte klarar av det här får jag väl gå ut på byggena. Men jag vet
              inte om jag klarar av det heller nu efter 14 år. I det företag
              där jag har min anställning har man utländska arbetstagare, utländska
              snickare från Polen, som jobbar i det svenska laget på samma villkor
              som de svenska killarna gör. Det fungerar alldeles ypperligt.
              Det är också ett sätt för oss att se till att man höjer lönelägena
              i deras länder.
            </seg>
            <seg n="656569fb">
              Ministern! Se till att vi får ett besked, så att vi kan lugna
              alla dem som i dag finns ute på våra arbetsplatser, inte bara
              byggnadsarbetsplatser, utan många andra arbetsplatser också, att
              vi får ett besked mycket tidigare från utredningen. Det är en
              fråga jag vill ta med till ministern.
            </seg>
            <seg n="f3b23f5b">
              Ministern säger att det var vi som lade fram förslaget om kollektivavtal
              1928. Men för den skull måste inte samma högerregering slakta
              kollektivavtalen 80 år senare.
            </seg>
            <seg n="6551c179">
              Till Tomas Tobé vill jag säga: Vi socialdemokrater skriver våra
              interpellationer utan att fråga dig. Jag visste mycket väl att
              det var en debatt här i går. Men innan dess hade vi skrivit våra
              interpellationer.
            </seg>
          </u>
          <note type="speaker" n="4b3405ec">
            Anf. 18 HANS STENBERG (s):
          </note>
          <u who="Q5650744" xml:id="i-c806630f6ecd01ec-1" n="e9244ff9">
            <seg n="7517b6d9">
              Herr talman! Arbetsmarknadsministern tycker att vi har ett onödigt
              högt tonläge i debatten. Att det är ett högt tonläge kan bero
              på att det här är den viktigaste fråga för löntagarna på oerhört
              lång tid som vi debatterar. Det här är ingen dussinfråga, vilken
              som helst. Det är ingenting som berör bara ett antal svenska byggnadsarbetare.
              Det här berör i sin förlängning hela den svenska arbetsmarknaden
              och hela den europeiska arbetsmarknaden. Det här är en central
              fråga i hela vårt välfärdssystem. Vi tillåter oss att ha ett ganska
              högt tonläge när vi upplever att regeringen är oförlåtligt passiv
              i frågan.
            </seg>
            <seg n="ba9636c9">
              Det är bråttom att agera. Att ha ett så osäkert rättsläge är
              förödande, både för förtroendet för hela det politiska systemet
              i Sverige och EU och framför allt för de faktiska villkoren för
              löntagarna på arbetsplatserna. Det är de facto så att det finns
              en osäkerhet. Även om det gick bra att teckna kollektivavtal 2007,
              som arbetsmarknadsministern säger i sin argumentering, är det
              i dag, när vi har domen på plats, svårt att teckna nya kollektivavtal.
              Man upplever det dagligen.
            </seg>
            <seg n="6d7ea2d2">
              Ministern tycker att vi ska avvakta utredningen och lita på att
              regeringen driver frågan i EU. Det är klart att man kan göra det.
              Men problemet är att vi inte har förtroende för att regeringen
              driver frågan på rätt sätt. Trots alla vackra ord är vi många
              som misstänker att regeringen är ganska nöjd med domen, ganska
              nöjd med att man har ett osäkert rättsläge och gärna ser att frågan
              får ta tid.
            </seg>
            <seg n="65a79569">
              Man kan titta på hur regeringen lägger upp argumentationen. Nu
              ska vi avvakta utredningen. Den ska komma i december. Om man följer
              normal praxis och inte skyndar på ska man väl fundera över det
              här ett tag i departementet. Sedan ska man skicka ut det på remiss.
              Man får in remissvaren och ska sammanställa och gå igenom dem.
              Sedan ska man väl bereda det i Regeringskansliet, och så småningom
              ska man skriva en proposition.
            </seg>
            <seg n="fb4c3856">
              Om regeringen hanterar det här lika skyndsamt som man har gjort
              hittills tvivlar jag på att man får till någon proposition ens
              under 2009. Vi kommer att halka ännu längre bort i tiden om man
              hanterar detta med det tempo som vi har sett hittills. Då får
              vi oerhört lång tid med en osäkerhet på arbetsmarknaden som är
              förödande, där man skapar en praxis som gör att vi får ett A-
              och ett B-lag. Vi låter de oseriösa företagen som vill utnyttja
              detta härja fritt, så att säga.
            </seg>
            <seg n="5a205eb9">
              Om den borgerliga regeringen, som Sven Otto Littorin säger, vill
              slå vakt om den svenska modellen med kollektivavtal på arbetsmarknaden
              är det faktiskt dags att bevisa det nu. Sluta att dra den här
              frågan i långbänk! Se till att skynda på utredningsarbetet och
              ge klara besked i den här frågan snabbt! Den här frågan tål inte
              att dras mer i långbänk.
            </seg>
          </u>
          <note type="speaker" n="7521c028">
            Anf. 19 LARS MEJERN LARSSON (s):
          </note>
          <u who="Q3358494" xml:id="i-2f9e1df498c1c94a-1" n="69751bae">
            <seg n="e2e5b6a1">
              Herr talman! Det är glädjande att höra att du läser Byggnadsarbetaren,
              Sven Otto Littorin. Det är en mycket bra tidning. Det är bra.
            </seg>
            <seg n="3d448fb4">
              Du har rätt i det du säger, att 2002 hade faktiskt de flesta
              avtal. Vi jobbade stenhårt för att försöka täcka arbetsmarknaden.
              Men det är ju för att vi ser en oro för förändring som vi debatterar
              i dag. Det är den jag har försökt att beskriva.
            </seg>
            <seg n="603647cb">
              Det är lätt att säga att man älskar kollektivavtal när man inför
              sämre förutsättningar för att kollektivavtal ska kunna hävdas.
              Ministern använder inte orden svenska kollektivavtal i svaret.
              Han sveper med den betydligt otydligare formuleringen kollektivavtal.
              Då undrar jag vilka kollektivavtal ministern åsyftar. Är det kinesiska
              eller indiska? Vilka kollektivavtal gäller det?
            </seg>
            <seg n="9b1da496">
              För mig har det blivit tydligt att ministern står bakom företag
              som använder sämre sociala villkor för sina anställda som ett
              konkurrensverktyg för att skaffa sig marknadsandelar. Dålig arbetsmiljö
              och sämre löner är okej. Det är ju priset för globaliseringen,
              tycks regeringen anse. Men frågan är: Tycker Sveriges småföretagare
              och löntagare detsamma?
            </seg>
            <seg n="a6ee6fd6">
              Jag har alltid uppfattat det som att arbetsmarknadens parter,
              de anställda och företagen, har haft ett gemensamt intresse av
              att arbeta för konkurrens på lika villkor. Men efter att ha följt
              Vaxholmsfallet blir jag ytterst tveksam och kan nog konstatera
              att arbetstagarna och deras representanter står ganska ensamma
              i kampen för likvärdiga villkor i konkurrens, eftersom regeringen
              inte orkar ta sällning i frågan vare sig i riksdagen eller i ministerrådet.
            </seg>
            <seg n="ce7bc260">
              I interpellationssvaret skriver ministern: Den utredning som
              tillsatts med anledning av Lavalmålet kommer att arbeta med utgångspunkten
              att den svenska modellen i så hög utsträckning som möjligt ska
              kunna tillämpas i framtiden även i fall av utstationering av arbetstagare
              till Sverige, samtidigt som EG-rätten fullt ut respekteras.
            </seg>
            <seg n="22f975a2">
              Hur ska den ekvationen gå ihop? Om det hade varit möjligt hade
              väl domstolen inte kunnat avkunna sin dom till fackets nackdel.
              Är det, som det antyds i svaret, en politisk dom som inte har
              ett dugg med gällande regler inom EU att göra?
            </seg>
            <seg n="2d0e13e6">
              Vidare skriver ministern i svaret: När det gäller frågan om vid
              vilken tidpunkt jag kommer att lämna besked i fråga om vilka åtgärder
              som kommer att vidtas, så ska Lavalutredningen presentera sina
              slutsatser senast den 15 december 2008. Innan dess kommer jag
              naturligtvis inte att lämna något besked om vilka lagstiftningsåtgärder
              som ska vidtas, eftersom det är detta som utredningen ska analysera.
            </seg>
            <seg n="1028030c">
              Jag kan konstatera att ministern som vanligt har en ovilja att
              lämna ett konkret svar på konkreta frågor. Jag som frågeställare
              kan nog ta det där, men landets löntagare och småföretagare måste
              tyvärr fortsätta att leva i ovisshet när det gäller en sådan viktig
              fråga som villkoren på den svenska arbetsmarknaden.
            </seg>
            <seg n="4eda35c6">
              Eller är det som statsminister Reinfeldt säger: Människor är
              trots allt bara människor, och den ofelbara människan existerar
              inte. Det är väl därför vi inte får några svar i den här debatten
              heller. Det håller på att bli en tradition.
            </seg>
          </u>
          <note type="speaker" n="358e930c">
            Anf. 20 ANNELI SÄRNBLAD (s):
          </note>
          <u who="Q4768958" xml:id="i-80fbe316210ed1b7-1" n="7d886a4d">
            <seg n="b1b4dd2b">
              Herr talman! Tack så mycket, ministern! Det är så att politik
              är att ta ansvar, ministern. Jag tror att det är dags för den
              här regeringen att inse att de sitter i regeringsställning, i
              alla fall ett litet tag till.
            </seg>
            <seg n="9fd924d4">
              Med en borgerlig majoritet i EU och med en borgerlig majoritet
              i Sverige ser vi alla försämringar och utförsäljningar. Du har
              ansvaret. När du säger att du älskar kollektivavtalen är det dags
              att visa det.
            </seg>
            <seg n="eb73ad57">
              Känner ingen oro alls, säger en av Moderaternas riksdagsledamöter.
              Nej, det är det man kan känna är det jobbiga. Jag möter många
              borgare som säger: Det här är väl inte en sådan jättestor fråga.
            </seg>
            <seg n="abd997be">
              Jag kommer aldrig att glömma den debatt vi hade förra perioden
              här i kammaren. Det var en hård kamp just om kollektivavtalen.
              Många klev upp i talarstolen och sade att LO-kollektivet tjänar
              för mycket. Det var vad det borgerliga gänget sade då. Och det
              kommer jag aldrig att glömma, Littorin. Det är därför vi känner
              en oro i den här frågan.
            </seg>
            <seg n="0319ccad">
              Det spelar ingen roll vad du säger, för dina kolleger i Europaparlamentet
              står inte upp för den här frågan så som du gör. Det är det som
              är frågan. Är det splittring? Är det du själv, Littorin, som tycker
              att kollektivavtalen är viktiga, men övriga regeringen och Europaparlamentarikerna
              gör det inte? Det är den stora konflikten. Våra socialdemokratiska
              kolleger i Europaparlamentet jobbar för högtryck med den här frågan.
              Vi socialdemokrater här i riksdagen är stolta över dem.
            </seg>
            <seg n="efe42937">
              Arbetsmarknadsministern säger att han värnar den svenska modellen.
              Vi vet att det är många som vill försvaga på den svenska arbetsmarknaden.
              Er historia är väl inte den bästa när det gäller arbetarnas rätt
              i vårt samhälle. Det vet man om man kan den svenska historien
              bra.
            </seg>
            <seg n="35af5799">
              Framtiden i Sverige handlar om att fokusera på tillväxt. Det
              klarar man inte genom att se till att det blir försämrade villkor
              för dem som arbetar ute i vårt land. Jag tänker på Handels, jag
              tänker på Kommunal, jag tänker på alla inom LO-kollektivet. Men
              stå upp nu då, Littorin! Ge oss lite besked! Göm dig inte bakom
              utredningar, som den här regeringen gör hela tiden. Ni har ansvar.
              Det är ni som sitter i regeringsställning.
            </seg>
            <seg n="1d887259">
              Det är klart att vi känner en oro för lönedumpning. Det är ju
              det vi tror att ni bakom skriften och det svar du har gett oss
              i dag är ute efter. Nej, jag kommer aldrig att glömma förra perioden.
              Då var ni i alla fall tydliga. Nu gömmer ni er bakom några skrifter
              och ord.
            </seg>
            <seg n="ad62167a">
              Men jag vill fråga ministern i dag, det kan han väl svara oss
              på i alla fall: Hur långt är ministern redo att gå för att ha
              kvar vår modell? Hur långt är du redo att slåss för den?
            </seg>
            <seg n="6e431552">
              Ministern säger i svaret att vi ska informera på europeisk nivå.
              Men vi vill inte höra någon mer information i den här frågan.
              Vi vill se agerande i frågan. Vi vill se agerande, ministern.
            </seg>
            <seg n="49e2eba8">
              Vi socialdemokrater ställer, precis som Claes-Göran sade, vilka
              interpellationer vi vill, när vi vill och när vi tycker att det
              är viktigt. För oss är det här en otroligt viktig fråga. Vi önskar
              att vi slapp stå här i dag. Men tyvärr får vi lov att slåss för
              det här. Vi litar inte på regeringen i den här frågan. Du har
              ansvaret, Littorin, och det är dags för dig att börja ta det.
            </seg>
          </u>
          <note type="speaker" n="24ad027b">
            Anf. 21 RONNY OLANDER (s):
          </note>
          <u who="Q6024368" xml:id="i-0a84b696dbde99ac-1" n="a882c3d8">
            <seg n="e14d44d1">
              Herr talman! Sven Otto Littorin säger att vi letar och söker
              efter en stor hög av vänsterfrågor till det kommande EU-parlamentsvalet
              2009. Det är inte så. Det skulle aldrig falla oss in att ta taktiska
              grepp i en sådan här viktig fråga. Vi socialdemokrater kämpar
              för löntagarnas och medborgarnas Europa.
            </seg>
            <seg n="8789e44c">
              Just när det gäller det nya arbetarpartiet Moderaterna, Sven
              Otto Littorin, kan du väl oss emellan ändå öppna dig lite grann.
              Du talar om dig själv som gammal partisekreterare. Var det du
              som kom på det här med det nya arbetarpartiet?
            </seg>
            <seg n="d3f57d10">
              När man går förbi ert högkvarter i Gamla stan ser man inte att
              det hänger några skyltar där om det nya arbetarpartiet. Där står
              Nya moderaterna, och på glasfönstren har ni ingraverat Blå hörnan.
              Blå hörnan, vad står det för?
            </seg>
            <seg n="11a44f59">
              Det kanske är för att du pratar om kollektivavtal 1928 som vi
              står här också. Vi kan den svenska högerns historia.
            </seg>
            <seg n="df4ec7dc">
              I den här kammaren och i första och andra kammaren har ni sagt
              nej till sociala reformer, till förbättringar för arbetare och
              löntagare och tjänstemän i det här landet. Det är därför vi står
              här i dag och undrar. Det är precis som frågan man möter på fackföreningsmöten.
              Överallt ställs frågan: Kan man lita på Moderaterna? Det är den
              fråga du ska besvara här i dag. Likaså undrar jag: Är ni fyra
              partier i den borgerliga regeringen, den så kallade alliansen,
              överens om tagen?
            </seg>
            <seg n="54a2d216">
              Man hör nämligen Maud Olofsson som näringsminister. Man hör Cecilia
              Malmström som EU-minister. Nu hör vi dig. Vi har tidigare hört
              Fredrik Reinfeldt när han har varit hos EU-nämnden. Han vill inte
              springa med små gula lappar och små krav till EU och Bryssel.
            </seg>
            <seg n="1f18d902">
              Man kan väga samman plus efter lika lång tid som Brandins 14
              år i riksdagen. Det är klart att man undrar när man under alla
              de här åren har hört hur alla borgerliga riksdagsledamöter har
              uttalat sig om att vi just ska kunna ha ett socialt, ett rättvist
              och ett solidariskt Sverige.
            </seg>
            <seg n="9feff71d">
              Vidare har ni börjat kraftfullt i Sverige med stora sänkningar
              i sjuk- och arbetslöshetskassa, privatiseringar, utförsäljningar
              och så vidare. Det är klart att vi undrar: Har ni det tankearbetet
              med er när ni åker ned till Bryssel? När man sedan försöker få
              det klarlagt via riksdagens utredningstjänst finns det ingenting,
              no papers . Sedan pratar ni om transparens och så vidare. Det
              är det vi på något vis måste få klart för oss.
            </seg>
            <seg n="a191f8ef">
              Driv inte den här frågan för långt! Tomas Tobé frågar: Är ni
              överens i oppositionen? Det är så i socialdemokratin, i arbetarrörelsepartiet,
              att vi får lov att diskutera frågor. Det är därför vi står här.
              Vi har kanske inte precis samma nyans i själva frågeställningen
              eller i slutfasen, för den är inte slut.
            </seg>
            <seg n="f7ccc22a">
              Det viskas här om 88 röster när det gäller ratificeringen av
              Lissabonfördraget. Även om jag inte vill göra den kopplingen är
              det klart att det ställs frågor om det. Vad betyder detta och
              så vidare? Sätt inte din egen och även min statsminister i den
              tråkiga positionen!
            </seg>
            <seg n="b6ed8837">
              Den 22 april 2008 var det en diskussion i EU-parlamentet om just
              Lavalmålet, alltså efteråt. Fyra svenska Europaparlamentariker
              deltog i debatten, bland annat Jan Andersson från PSE. Han anförde,
              när det gällde det här med social dumpning och det som herr Barroso
              och herr Špidla sade om att strejkrätten inte är underordnad den
              fria rörligheten, att förslagen inte räcker till.
            </seg>
            <seg n="293feb9e">
              När minister McCreevy den 17 april svarade skriftligt på en fråga
              om fackets rättigheter sade han: Fackföreningar kan fortsätta
              att vidta fackliga stridsåtgärder förutsatt att dessa motiveras
              av legitima mål som är förenliga med EG-rätten.
            </seg>
            <seg n="2be3d8c6">
              Det var precis det jag frågade dig tidigare när det gäller det
              svar som du lämnat. Vänligen svara på det! Är det underordnat,
              eller hur ligger det till med den fria rörligheten?
            </seg>
          </u>
          <note type="speaker" n="0bfa3df2">
            Anf. 22 LARS OHLY (v):
          </note>
          <u who="Q262285" xml:id="i-2d7d7f4763e6f419-1" n="bfdb77da">
            <seg n="4dd8df1f">
              Herr talman! Jag sade i mitt första inlägg att jag tror att regeringen
              egentligen är ganska nöjd med att EU:s domstol har beslutat i
              den riktning som man har gjort. Det är en ganska hård anklagelse.
            </seg>
            <seg n="025bbbeb">
              Varför säger jag så? Ja, det beror naturligtvis delvis på det
              ointresse som statsministern visar genom att inte ens kunna svara
              på en interpellation, men det beror också på att jag precis som
              Anneli Särnblad kommer ihåg debatten efter det att Lavalfrågan
              först var uppe.
            </seg>
            <seg n="3875a249">
              Då sade nämligen Fredrik Reinfeldt att svenska byggnadsarbetare
              sannolikt tjänade för bra, att det var det som var grunden till
              att Laval, det lettiska företaget, kunde komma in och vinna ett
              anbud.
            </seg>
            <seg n="9d8c440d">
              Lars Leijonborg försökte göra det till en fråga om internationell
              solidaritet. Lettiska arbetare var ju glada, för de tjänade mer
              i Sverige än vad de hade gjort hemma i Lettland. På det viset
              skulle vi kunna ha en arbetsmarknad där afrikanska arbetare får
              ett par tior i timmen. De ska vara nöjda med det. De ska vara
              glada för att de kanske tjänar mer än vad de gör i Afrika.
            </seg>
            <seg n="6b54f507">
              Det här handlar om diskriminering av utländsk arbetskraft. Det
              handlar också om lönedumpning och social dumpning.
            </seg>
            <seg n="b28069c2">
              Jag är rädd för att den här regeringen inte är ett dugg intresserad
              av att bekämpa de tendenser som finns nu. Det här är inte något
              nytt arbetarparti. Det är ett nytt lönesänkarparti och ett nytt
              social-dumpnings-parti som vi ser här.
            </seg>
            <seg n="ef00160f">
              Det jäser i fackföreningsrörelsen. Det jäser bland medlemmar
              i Byggnads, Seko, Handels, Transport, Kommunal med flera därför
              att de vet att det är deras villkor som ifrågasätts. Det är de
              som kommer att utsättas för den här konkurrensen som innebär att
              människor kommer att tvingas arbeta med sämre löner och sämre
              villkor än i dag.
            </seg>
            <seg n="913217d0">
              Då svarar Sven Otto Littorin: Ni ska inte ha ett så högt tonläge.
              Då svarar Sven Otto Littorin: EU-rätten ska fullt ut respekteras.
            </seg>
            <seg n="240f80d5">
              Det är en linje som innebär att fackföreningsrörelsens medlemmar
              inte kan känna någon som helst tilltro till att den här regeringen
              på minsta sätt kommer att försvara deras intressen. Vi kommer
              däremot att göra allt för att förhindra varje beslut om Lissabonfördraget
              innan konflikträtten och kollektivavtalen är garanterade. Så viktig
              är den här frågan för Sveriges arbetarrörelse.
            </seg>
          </u>
          <note type="speaker" n="d04e26a9">
            Anf. 23 JOSEFIN BRINK (v):
          </note>
          <u who="Q517206" xml:id="i-6e238093b7674f85-1" n="a614afbb">
            <seg n="2ecd20e4">
              Herr talman! När det gäller hanteringen av utredningen om effekterna
              av Lavaldomen respektive när riksdagen ska rösta om Lissabonfördraget
              kommer jag att tänka på Tintinäventyret Blå lotus . Där förekommer
              det en person som är galen. Den galningen springer runt och jagar
              människor med ett stort svärd, och så säger han: Först hugger
              jag huvudet av dig. Sedan får du veta sanningen.
            </seg>
            <seg n="12e33b97">
              Det är lite samma hantering här, kan jag säga. Först ska vi godkänna
              Lissabonfördraget. Sedan, en eller ett par månader efteråt, ska
              vi få veta om det går att lösa problemen som har uppstått efter
              Lavalmålet på nationell nivå eller om det möjligen är så att Claes
              Stråths utredning kommer fram till att det inte går, att det är
              en fördragsfråga.
            </seg>
            <seg n="cfc9b754">
              Jag tycker att det är ett nonchalant sätt att hantera den här
              viktiga frågan på.
            </seg>
            <seg n="a8198f32">
              Jag ställde faktiskt en fråga till arbetsmarknadsministern i
              förra rundan som jag inte fick svar på. Därför tänker jag nu upprepa
              den. Jag hoppas att jag får ett svar den här gången. Jag tycker
              nämligen att det är viktigt att få reda på om arbetsmarknadsministern
              här och nu kan lova riksdagen och Sveriges fackföreningsrörelse
              att han har en lösning på det här problemet som gör att EG-domstolen
              inte kommer att återkomma med nya domar mot fackliga stridsåtgärder
              med mindre än att vi får garantier för vår kollektivavtalsmodell
              i Lissabonfördraget.
            </seg>
            <seg n="3cafc092">
              Om arbetsmarknadsministern inte kan komma med det löftet tycker
              jag att det är ett anständighetskrav att vi först får besked om
              vad det är arbetsmarknadsministern tänker besluta om. Därefter
              kan vi ta ställning till Lissabonfördraget.
            </seg>
          </u>
          <note type="speaker" n="4e54df3a">
            Anf. 24 LENA OLSSON (v):
          </note>
          <u who="Q4971169" xml:id="i-663ba3620bec3dd0-1" n="3d328fbe">
            <seg n="b9cdf644">
              Herr talman! Jag vill återkomma till just det här att det är
              ett så högt tonläge i den här debatten. Jag vill bara informera
              arbetsmarknadsministern och det som kallar sig det nya arbetarpartiet
              att det inte alls är konstigt. Det är nämligen grundläggande värderingar
              som står på spel för arbetarrörelsen. Så det är inte något konstigt
              att tonläget är högt.
            </seg>
            <seg n="97ac0f3a">
              Till Tomas vill jag säga att vi faktiskt har den här riksdagen
              för att vi ska kunna debattera och ställa interpellationer och
              frågor.
            </seg>
            <seg n="0eececec">
              Det här är en väldigt viktig fråga för oss. Det trodde jag att
              du hade uppmärksammat. Annars skulle vi inte sitta här, representanter
              från två arbetarrörelsepartier. Den här frågan är så viktig att
              jag kan säga: Det här är den viktigaste politiska fråga som har
              varit i hela mitt politiska liv. Jag är ganska säker på att det
              är den viktigaste frågan även framdeles för mig, fast jag inte
              vet så mycket om framtiden. Det handlar faktiskt om diskriminering,
              precis som Lars Ohly har tagit upp här. Det handlar i det långa
              loppet om lönedumpning.
            </seg>
            <seg n="19834e3c">
              Jag ställde också en fråga. Ministern hade inte tid att svara
              på några frågor alls i sitt inlägg. Och vi som inte har interpellerat
              har inte möjlighet att komma upp i talarstolen något mer. Men
              frågan är: Försämras Lissabonfördraget på något sätt om man nu
              är snabb och gör ett juridiskt bindande undantag? Det är alldeles
              nödvändigt innan vi antar fördraget i den här riksdagen. Om du
              menar någonting med att det är ett nytt arbetarrörelseparti måste
              du komma med åtgärder innan vi antar fördraget och inte efteråt.
            </seg>
          </u>
          <note type="speaker" n="f8d4d8f8">
            Anf. 25 CHRISTINA AXELSSON (s):
          </note>
          <u who="Q4937060" xml:id="i-5c908c4a1ca267ba-1" n="38c9cb84">
            <seg n="68142c68">
              Herr talman! Att frågan är viktig visar inte minst alla som redan
              nu har varit uppe och debatterat den. En moderat går sedan upp
              i debatten och säger: Jag känner inte samma oro. Samtidigt säger
              arbetsmarknadsministern att det inte är en höger-vänster-fråga.
            </seg>
            <seg n="7ae4da6a">
              Det vi hittills har kommit fram till och som har framgått av
              debatten visar att det verkligen är en höger-vänster-fråga. Vi
              från Socialdemokraterna är starkt oroade för vad som kommer att
              hända med svenska kollektivavtal och den svenska modellen.
            </seg>
            <seg n="23a3d947">
              Det är nu viktigt att vi får besked av ministern och att ministern
              och statsministern på olika sätt tar upp de här frågorna och också
              gör det i sitt arbete i EU och EU-rådet. Jag förväntar mig rapporter
              när jag sitter i EU-nämnden om på vilket sätt ni kommer att lyfta
              upp frågorna.
            </seg>
            <seg n="c32de3b8">
              Vi tänker fortsätta att interpellera och ställa frågor tills
              vi får de svar som gör att vi känner att vi liksom fackföreningsrörelsen
              inte längre behöver vara oroliga. Vi vill ha sjysta villkor för
              alla som arbetar här i Sverige.
            </seg>
          </u>
          <note type="speaker" n="87003f02">
            Anf. 26 EVA-LENA JANSSON (s):
          </note>
          <u who="Q3374622" xml:id="i-7db4373af7261488-1" n="17c1eb71" next="i-4876b71a9154b4fa-1">
            <seg n="6a738663">
              Herr talman! Jag har full respekt för att arbetsmarknadsministern
              inte kunde svara på min fråga i förra inlägget eftersom han prioriterade
              dem som ställt interpellationer. Jag skulle ändå vilja upprepa
              min fråga till arbetsmarknadsministern.
            </seg>
            <seg n="87af8da6">
              I svaret till interpellanterna säger ministern: Statsministern
              kommer som vanligt vid informella samtal att sprida kunskap om
              och förståelse för den svenska modellen och vår inställning vad
              gäller lönedumpning.
            </seg>
            <seg n="f7eae370">
              Jag har citerat att vice statsministern Maud Olofsson tycker
              att det är bra att löntagarna i Sverige ska utsättas för lönekonkurrens.
              Jag har citerat att ledamöter och kommunalråd från Moderaterna
              tycker att det är bra att man tar bort kollektivavtalstvånget.
            </seg>
            <seg n="b0fecdd9">
              Det finns en vice kommunstyrelseordförande i Örebro som är moderat
              som tycker att det är rätt att facket inte kan vidta blockader
              när man har medlemmar på ett ställe och vill teckna kollektivavtal.
              Det gör mig väldigt osäker på vad regeringen egentligen tycker
              i frågan.
            </seg>
            <seg n="bfc5ba08">
              Vi har en statsminister som också uttryckt i samband med konflikten
              att Byggnads agerande var en skam för svensk fackföreningsrörelse
              och LO. Kan man lita på att den statsministern nu ska framföra
              vår inställning om lönedumpning?
            </seg>
            <seg n="9cb32418">
              Frågan är vilken inställning det är. Är man för lönedumpning?
              Är det den inställningen som man kommer att framföra? Jag är fortfarande
              osäker på huruvida Moderaterna och regeringen verkligen står bakom
              den svenska kollektivavtalsmodellen.
            </seg>
            <seg n="f3cf7675">
              Herr talman! Jag skulle därför gärna vilja ha svar på den frågan
              i arbetsmarknadsministerns sista inlägg.
            </seg>
          </u>
          <note n="7bf7e7da" type="speaker">
            Anf. 27 TOMAS TOBÉ (m):
          </note>
          <u who="Q3374622" xml:id="i-4876b71a9154b4fa-1" n="17c1eb71" prev="i-7db4373af7261488-1">
            <seg n="6441c994">
              Herr talman! I mitt förra inlägg valde jag ett sätt att försöka
              vitalisera debatten lite grann. Jag hade hoppats att få ytterligare
              svar i diskussionen med statsrådet. Några sådana svar har jag
              inte fått.
            </seg>
            <seg n="1f87a004">
              Det jag valde att göra var att påminna om att vi hade en debatt
              i går. Det förklarar kanske varför en stor del av de borgerliga
              riksdagsledamöterna valde att närvara vid debatten i går medan
              flertalet från oppositionens sida valde att inte göra det. Det
              var bara ett klargörande.
            </seg>
            <seg n="4d6f29f1">
              Jag valde också att påminna om att det är god etik här i kammaren
              att man tackar statsrådet för svaret. Men uppenbarligen tycker
              ett flertal ledamöter att det ska vara en ny kultur som gäller.
              Det är i sådana fall tråkigt.
            </seg>
            <seg n="8667d48e">
              Man försöker att göra en koppling till att detta skulle vara
              en diskussion om något som borgerliga riksdagsledamöter inte tycker
              är en stor fråga. När det ställs ganska tydliga krav på besked
              från statsrådet och statsrådet också kommer tillbaka med tydliga
              besked om vad som görs känner inte jag samma oro.
            </seg>
            <seg n="b52530ea">
              Jag tror inte att det finns någon i denna kammare som tycker
              att vi ska ha en arbetsmarknad i Sverige med lägre löner, sämre
              arbetsmiljö och så vidare. Jag menar att det i den här kammaren
              finns partier som står upp bakom den svenska modellen. Det är
              en bättre väg att parterna tar ett stort ansvar.
            </seg>
            <seg n="bc46e828">
              Här har också parterna tagit ett stort ansvar för de fall vi
              har sett där vissa har utnyttjats och vi har sett att utländska
              arbetare har haft sämre villkor än svenska arbetare. Där har parterna
              ett fortsatt stort ansvar.
            </seg>
            <seg n="e6c2419f">
              Det skulle vara intressant om det fanns någon ytterligare möjlighet
              för oppositionen i ett senare läge att ändå ge svar på vad det
              är som gäller. Om man nu ställer så tydliga krav på statsrådet
              vore det intressant att veta om det är omförhandling av utstationeringsdirektivet,
              en klausul i fördraget eller ett totalt nej till fördraget, och
              så vidare. Det skulle vara intressant att få veta.
            </seg>
            <seg n="0817cf59">
              Eftersom jag inte har någon replikrätt på min kära riksdagskollega
              från Hofors Raimo Pärssinen som kommer efter mig får jag väl redan
              nu passa på att försvara mig. Jag tycker att det är oerhört viktigt
              att vi har kollektivavtal på den svenska arbetsmarknaden. Däremot
              tycker jag inte att det är vettigt när vi har politiker som går
              in på svenska företag och kräver detsamma.
            </seg>
          </u>
          <note type="speaker" n="81ec64ce">
            Anf. 28 RAIMO PÄRSSINEN (s):
          </note>
          <u who="Q3358814" xml:id="i-10f412bb1bf0216c-0" n="e2d7f1e0">
            <seg n="739f39de">
              Herr talman! Jag ska inte tacka ministern för svaret. Jag ska
              tacka för att Tomas Tobé går upp i debatten.
            </seg>
            <seg n="8a32419c">
              Först ska jag vända mig till arbetsmarknadsministern. Han går
              ut och säger att han inte kan förstå varför det är ett så högt
              tonläge i debatten. Strax efter det säger han: Ligg still i båten.
              Kom inte här och försök att krångla till det. Han hälsar från
              de engelska socialdemokraterna att det då bara blir värre.
            </seg>
            <seg n="f4800a88">
              Tomas Tobé förstod precis varför jag begärde ordet och gick upp
              i debatten. Det var också därför han överskred talartiden med
              en minut. I somras, eller det kanske var sommaren dessförinnan,
              var det ett företag i Hofors som lovade kommunledningen att man
              skulle teckna kollektivavtal, men man gjorde det ändå inte.
            </seg>
            <seg n="218bb1c6">
              Kommunalrådet gick då ut och tyckte att det var fel och att företaget,
              som dessutom hade lovat det, skulle teckna kollektivavtal om det
              skulle göra affärer med kommunen. Var gör herr Tobé då? Jo, då
              går han ut i medierna och skriker i högan sky och är upprörd och
              uppbragt. Han säger att hon borde avgå eftersom hon kräver kollektivavtal.
            </seg>
            <seg n="664ab48a">
              Det är inte nog med det. Han går också ut med sina vackra alliansbröder
              och allianssystrar i Hofors kommun och säger: Företagsklimatet
              har dragits ned i botten. Det är fruktansvärt. Sedan körde man
              en kampanj där man krävde avgång därför att hon tyckte att detta
              företag skulle ha ett kollektivavtal.
            </seg>
            <seg n="2aab5b40">
              Man kan här ifrågasätta Tobés uppriktighet. Vad vill han egentligen?
              Tycker han om kollektivavtal? Nja, det gör han kanske om företaget
              tycker om kollektivavtal. Men om det är en socialdemokrat som
              tycker att det ligger i traditionen, i linje för ordning och reda
              och i skyddet och värnet av löntagarna mot att bli exploaterade
              att kräva kollektivavtal säger Tobé: Där går gränsen. Där går
              man för långt. Sedan går man ut i medierna och säger att hon borde
              avgå.
            </seg>
            <seg n="b044e3d4">
              Det är därför jag blir upprörd. Jag hade inte tänkt gå upp i
              den här debatten om inte herr Tobé från Moderaterna gått upp i
              debatten och betygat sin äkta kärlek för kollektivavtal. Vi i
              Hofors och Gästrikland vet hur det är. Vi inom Arbetarbladets
              spridningsområde, och för all del Gävle Dagblads spridningsområde,
              eller SVT:s regionala sändningars sändningsområde vet precis var
              herr Tobé som i arbetsmarknadsutskottet representerar Moderaterna
              står: Kom inte här och kräv kollektivavtal. Då går man över gränsen.
            </seg>
            <seg n="33f5b6c7">
              Vad var det för hot, minister Littorin? Kan du utveckla det?
            </seg>
            <seg n="922e7d18">
              (TALMANNEN: Tomas Tobé ber att till protokollet få anmäla att
              han inte har rätt till vidare genmäle i detta meningsutbyte.)
            </seg>
          </u>
          <note type="speaker" n="3ebe584d">
            Anf. 29 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-2" n="33124d8a">
            <seg n="c3fe53c9">
              Herr talman! Då kanske vi kan återgå till interpellationsdebatten.
            </seg>
            <seg n="bb73a00b">
              Jag har hört att flera av interpellanterna och debattörerna verkar
              tro att regeringen gillar domen i smyg, bland annat Lars Ohly.
              Jag kan naturligtvis totalt dementera det. Svaret är nej.
            </seg>
            <seg n="66f88ac3">
              Det var därför vi drev den tidigare regeringens linje i den muntliga
              förhandlingen i Luxemburg och också därför jag beklagade domen
              när den till sist föll.
            </seg>
            <seg n="d12e3fab">
              Men nu måste vi hantera den. Det är den utgångspunkt vi har.
              Ska man då vara passiv, som jag har hört flera debattörer hävda
              att vi är? Absolut inte. Vi ska vara precis så aktiva som vi är,
              men vi ska också vara smarta i hur vi arbetar för att kunna bevara
              den svenska modellen. Här handlar det om att agera rätt och göra
              kloka saker.
            </seg>
            <seg n="4ec7e7cd">
              Därför bör vi säga ja till fördraget eftersom det stärker konflikträtten
              i förhållande till det nu existerande Nicefördraget. Det är därför
              vi ska hantera frågan tillsammans med parterna i den utredning
              som nu är tillsatt. Utredningen måste få den tid på sig som den
              behöver, så att vi inte bara får ett hafsverk av utredningen utan
              får någonting som är lagstiftningsmässigt hållbart. Vi ska göra
              rätt, helt enkelt.
            </seg>
            <seg n="6e03d2e0">
              Vi ska dessutom agera genom kommissionens högnivågrupp för att
              påverka kommissionen och medlemsstaterna att respektera den svenska
              modellen och de olika modeller som finns för lönebildning runt
              om i Europa. Vi ska också genom högnivågruppen arbeta för att
              motverka lönedumpning, om den risken skulle finnas.
            </seg>
            <seg n="9749ee6c">
              Vi ska också fortsätta att ta upp frågan om Laval i bilaterala
              möten, precis som jag gjorde i London när jag fick klart för mig
              att en socialdemokratiskt styrd regering i Storbritannien inte
              skulle verka på det sätt som Socialdemokraterna i Sverige efterlyser.
              Det illustrerar för mig just problemet med att öppna utstationeringsdirektivet
              för förhandling. Vi ska inte omförhandla utstationeringsdirektivet,
              och vi ska inte i det här sena skedet komma med krav på omförhandlingar
              av fördraget.
            </seg>
            <seg n="99df85f1">
              Jag har några små kommentarer till några av frågorna jag har
              fått under resans gång. Utredningens viljeinriktning efterlystes
              i början av diskussionen. Ja, den finns tydligt uttryckt i direktiven
              till utredningen. Den svenska modellen ska bevaras, och vi ska
              skipa klarhet i rättsläget. Jag delar bedömningen att det är oerhört
              olyckligt att vi har en situation där svensk lagstiftning uppenbarligen
              inte står i överensstämmelse med det som är svensk rätt som den
              uttolkas av EG-domstolen. Så kan vi inte ha det. Den svenska modellen
              är inte hotad. Nu ska vi se till att den svenska lagstiftningen
              stämmer överens med rättspraxis som den är tolkad av EG-domstolen.
            </seg>
            <seg n="a13c1d16">
              Vi har haft en diskussion om lönedumpning. Resultatet av den
              senaste avtalsrörelsen och utvecklingen av lönerna under senare
              år har visat precis det omvända. Lönerna stiger, och jobben kommer
              till.
            </seg>
            <seg n="bb588921">
              Vi har blivit anklagade för senfärdighet. Nej, vi var mycket
              noga med att se till att vi skulle vara överens med parterna om
              alla delar i direktiven och med utredaren. Det var det vi blev.
              Det är jag mycket tacksam och glad för. Utredningen har kort tid
              på sig. Det är svåra avvägningar mellan EG-rätten och arbetsrätten
              på svensk nivå. Hinner utredningen bli klar före den 15 december
              välkomnar jag förstås det. Men som jag sade tidigare: Det måste
              bli rätt.
            </seg>
            <seg n="e222ec0b">
              Slutsatsen är återigen att den svenska modellen håller. Dess
              grunder är inte ifrågasatta. Lavaldomens konsekvenser för svensk
              lagstiftning hanterar vi här nationellt och i avtal som parterna
              sluter. På EU-nivå agerar vi smart och kraftfullt för att bevara
              den svenska modellen och begränsa den gemensamma lagstiftningen
              på arbetsmarknadsområdet.
            </seg>
          </u>
          <note type="speaker" n="3ab8ef64">
            Anf. 30 MONA SAHLIN (s):
          </note>
          <u who="Q231413" xml:id="i-f454b902260454b5-2" n="aeba559c">
            <seg n="7c3c2e77">
              Herr talman! Arbetsmarknadsminister Sven Otto Littorin säger
              nu att regeringen det tycker han är så viktigt ska vara smart,
              göra rätt saker och agera kraftfullt. Sedan lägger han till att
              det inte får vara hafsverk. Regeringen vet en del om hafsverk.
              Sedan fortsätter han att säga att detta ska tas upp i bilaterala
              samtal, och sedan lade han plötsligt till att man ska agera kraftfullt
              på Europanivå. Men man ska uppenbarligen inte ta upp frågan på
              EU:s toppmöte i juni. Då ska, enligt statsrådets svar, statsministern
              ta upp de frågor som står på dagordningen.
            </seg>
            <seg n="bc833407">
              Så agerar man inte kraftfullt. Då måste man också sätta en dagordning.
              Då måste man också agera med det allvar som ministern försöker
              låtsas att han har i Europafrågan på detta område. Det har icke
              visats en enda gång. Det duger inte. Jag hävdar fortfarande och
              jag gör det med sorg i hjärtat eftersom jag hade velat ha Fredrik
              Reinfeldt framför mig i stället att det bara är Fredrik Reinfeldt,
              inte Sven Otto Littorin, som vet vad han tänker ta upp på EU:s
              toppmöte i juni. Det är därför jag använder interpellationsmöjligheten
              för att för en gångs skull få en diskussion i kammaren med statsministern.
              Jag kommer att fortsätta att försöka det nästa gång nu på torsdag
              under statsministerns frågestund, om inte Sven Otto Littorin dyker
              upp som ersättare för statsministern där också. Vi får hoppas
              för bådas skull att så inte blir fallet.
            </seg>
            <seg n="d01e7586">
              Jag fortsätter att hävda att det är djupt allvarligt att inte
              tydligare i dag kunna säga att denna fråga ska vara en av tyngdpunkterna
              som regeringen agerar efter på toppmötet i Europa och vid alla
              andra tillfällen. Först då, men bara kanske då, finns det anledning
              att sitta still i båten. Men det är långt ifrån säkert.
            </seg>
          </u>
          <note type="speaker" n="f18a3435">
            Anf. 31 CLAES-GÖRAN BRANDIN (s):
          </note>
          <u who="Q5584861" xml:id="i-aa672d8459f4307d-2" n="0ca5bf0a">
            <seg n="38db3885">
              Herr talman! Ett stort antal frågor har ställts i dag, men det
              har varit dåligt med svaren. Nu har arbetsmarknadsministern en
              sista chans. Vänd dig till de byggnadsarbetare som finns kvar
              eller till representanterna för byggnadsarbetarna som finns kvar
              på läktaren och säg att du tänker fel. De kan representera de
              ungefär två miljoner löntagarna inom LO-kollektivet och alla löntagarna
              inom tjänstemannaorganisationerna. Om du inte kan gå så långt
              säg då att du lovar att besked från utredningen kommer tidigare
              än den 15 december, så att du lugnar alla dessa människor som
              i dag är oroliga. Vad är det som kommer att komma i denna utredning?
              Vad är det som inte är bra med det vi har?
            </seg>
            <seg n="ae0c87aa">
              För artighetens skull vill jag tacka för debatten. Om man kommer
              in sent i debatten ska man ta reda på vad som har sagts tidigare.
              Jag vill påstå på alla mina vänners vägnar att vi har tackat för
              de svar ministern har gett. Det finns ingen poäng att ta att säga
              så här i talarstolen.
            </seg>
          </u>
          <note type="speaker" n="68da6a2b">
            Anf. 32 HANS STENBERG (s):
          </note>
          <u who="Q5650744" xml:id="i-c806630f6ecd01ec-2" n="e9244ff9">
            <seg n="e59d8ddd">
              Herr talman! Sven Otto Littorin hävdar att det är ingen fara
              med den svenska modellen och att vi i princip ska ha förtroende
              för att regeringen agerar för att slå vakt om den.
            </seg>
            <seg n="bde73213">
              Problemet är, som jag sade tidigare, bristen på förtroende. Regeringens
              agerande hittills gör det lätt att tro att passiviteten i den
              här frågan är ett led i den politik som har förts sedan regeringsskiftet.
              Man har gjort vad man har kunnat för att försvaga fackföreningarna
              genom att ta bort avdragsrätt för a-kassa och fackavgift, höja
              avgiften till a-kassan kraftigt och se till att facken därigenom
              har tappat en stor mängd medlemmar. Man har klämt åt löntagarna
              genom att försämra sjuk- och a-kasseersättningarna och infört
              hårdare tillämpningsregler. Man har då försäkrat sig om att löntagaren
              inte ska ställa alltför hårda krav på ett nytt arbete.
            </seg>
            <seg n="e4db7b36">
              Mot den bakgrunden är det lätt hänt att löntagarna misstänker
              att regeringen är nöjd med att det är osäkerhet om villkoren på
              arbetsmarknaden, osäkerhet om rätten att träffa kollektivavtal.
              Det skulle passa regeringen bra, och det passar in i regeringens
              strategi att åstadkomma kanske inte en allmän lönedumpning men
              åtminstone en kraftigt ökad lönespridning. Det är vissa grupper
              som drabbas av lönedumpningen.
            </seg>
            <seg n="39e617d2">
              Om det inte är så, Sven Otto Littorin, utan du verkligen står
              upp för den svenska modellen och de svenska kollektivavtalen,
              är det dags att agera. Regeringens tidigare agerande ger inte
              löntagarna anledning att lita på regeringen. Sluta med att förhala
              frågan. Ge klara och tydliga besked snabbt, både vad du vill göra
              med svensk lagstiftning och hur du tänker agera inom EU.
            </seg>
          </u>
          <note type="speaker" n="61a37e8e">
            Anf. 33 LARS MEJERN LARSSON (s):
          </note>
          <u who="Q3358494" xml:id="i-2f9e1df498c1c94a-2" n="69751bae">
            <seg n="6726d9de">
              Herr talman! Det nya arbetarpartiet är dåligt på att ge signaler
              till löntagare och företagare. Men min mamma lärde mig att övning
              ger färdighet. Låt inte företag som konkurrerar med sämre arbetsmiljö
              och inte bryr sig om sina anställda vinna mark! Det är de inte
              betjänta av. När man har sett rädslan i deras ögon förstår man
              att även anställda i dessa företag behöver skydd mot asbest, ställningar
              när de är på hög höjd och rimliga löner.
            </seg>
            <seg n="223d923e">
              Det är de borgerliga partierna som har fått mandat att regera
              längst fram till 2010. Ta ert ansvar och ge nu besked till landets
              löntagare och småföretagare, radiolyssnare, tv-tittare och även
              dem som är på läktaren! I Värmland och Sverige är man orolig.
            </seg>
            <seg n="9654f461">
              Tack för debatten!
            </seg>
          </u>
          <note type="speaker" n="f2399911">
            Anf. 34 ANNELI SÄRNBLAD (s):
          </note>
          <u who="Q4768958" xml:id="i-80fbe316210ed1b7-2" n="7d886a4d">
            <seg n="6acc8363">
              Herr talman! Tack, ministern, för debatten!
            </seg>
            <seg n="f64e4f90">
              Om du nu menar allvar tycker jag att du ska sätta dig på ditt
              arbetsrum och ringa ned till Bryssel och sätta fart på borgarna
              i Europaparlamentet, för vi har inte alls sett att det är någon
              fart på dem.
            </seg>
            <seg n="1ea612ea">
              Det handlar om rättvis arbetsmarknad, ministern. Vi vill inte
              att arbetare ska ställas mot varandra, konkurrera med låga löner
              och dålig arbetsmiljö. Rättvisa för oss är att oavsett om jag
              kommer från Sverige eller från Polen ska jag ha lika lön för lika
              arbete. Det är ministerns ansvar nu.
            </seg>
            <seg n="1af2598d">
              Ministern svarade inte mig hur långt han var redo att gå för
              att värna den svenska modellen, och det tycker jag att han kan
              göra i sitt slutanförande: Hur långt är du beredd att gå för att
              värna den svenska modellen, som är så viktig och ansedd runt om
              i världen?
            </seg>
            <seg n="e3306775">
              Om man läser ditt svar ser man att det står om anpassning av
              kollektivavtalen för dessa situationer. Då kan man ställa sig
              frågan: Vad är det för anpassning den här regeringen menar egentligen?
              Vad är ordet anpassning för dig?
            </seg>
            <seg n="00a4a552">
              Vi som sitter här är rädda för att du menar lönedumpning på arbetsmarknaden.
              Efter den senaste debatten vi hade, när ni stod här i talarstolen
              och sade att LO-kollektivet tjänar för mycket, är det klart att
              vi känner en oro och undrar: Vad menar ministern med anpassning?
            </seg>
            <seg n="f8d0f67f">
              Det är du som har ansvaret, Littorin, och det är dags att börja
              inse det, i alla fall ett litet tag till. Det tragiska är att
              det kommer att bli så mycket försämringar och utförsäljningar
              i den svenska modellen. Ta ditt ansvar, Littorin!
            </seg>
          </u>
          <note type="speaker" n="95976691">
            Anf. 35 RONNY OLANDER (s):
          </note>
          <u who="Q6024368" xml:id="i-0a84b696dbde99ac-2" n="a882c3d8">
            <seg n="d0c6149c">
              Herr talman! Tack, arbetsmarknadsministern, för den här debatten!
              Den kommer att fortsätta utanför de här väggarna!
            </seg>
            <seg n="6a5f503e">
              Byggettan har från Helsingforsssidan tagit initiativ till att
              samla in namnunderskrifter till ett upprop som just handlar om
              att alla frågetecken ska vara borta innan riksdagen godkänner
              Lissabonfördraget. De kräver också, vilket är fullt rimligt, att
              svenska kollektivavtal ska gälla på svensk arbetsmarknad, att
              rätten att ta till stridsåtgärder ska finnas kvar och att regeringen
              måste samverka med Svenskt Näringsliv och LO, TCO och Saco.
            </seg>
            <seg n="e36326ee">
              Jag hade för min del hoppats att den här debatten, efter mina
              frågor som är ställda och reaktionen på LO:s krav, skulle ha varit
              lite mer tydlig.
            </seg>
            <seg n="ac918274">
              Europafacket, med 54 miljoner medlemmar, driver kravet om att
              agera för att i ministerrådet stödja den europeiska fackföreningsrörelsens
              krav på ett socialt protokoll. Det handlar inte om att omförhandla
              Lissabonfördraget det har inte varit tal om det utan om att göra
              en koppling som det var fullt möjligt och rimligt att göra. Då
              är frågan: Kommer ministern och regeringen att verka för det?
            </seg>
            <seg n="56e7f67f">
              Det är likadant med det som sades tidigare från ministerns sida,
              om det går att skynda på utredningen: Kommer vi att se någon typ
              av delbetänkande från utredningen? Det hade varit väldigt viktigt
              att kunna göra detta.
            </seg>
            <seg n="d1193cf5">
              Om den svenska modellen faller påverkas också den svenska generella
              välfärden. Det är därför striden kommer att bli hård mellan oss
              i oppositionen och er på borgarsidan. Då faller också skattetrycket.
              Då försvinner och faller i stora delar det som vi genom mångårig
              kamp verkligen har fått stå upp för.
            </seg>
            <seg n="511a4503">
              Det är rimligt att arbetare och tjänstemän kräver ordning och
              reda på svenska arbetsplatser i Sverige. Det är svenska kollektivavtal
              som ska gälla på de svenska arbetsplatserna. Låt det komma till
              er i regeringen, och stå upp för detta om ni nu menar vad ni säger!
              Den striden kommer vi att ta. Det kommer inte att vara någon tveksamhet
              på detta område.
            </seg>
          </u>
          <note type="speaker" n="a59d8ed1">
            Anf. 36 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-3" n="33124d8a">
            <seg n="ec4eee09">
              Herr talman! Vi har efterlyst besked för att lugna alla oroliga,
              sägs det. Jag hoppas, trots oppositionens ihärdiga försök att
              hävda motsatsen, att jag just har lämnat precis sådana besked.
            </seg>
            <seg n="607a2666">
              Slutsatsen av domen är att den svenska modellen håller och att
              dess grunder inte är ifrågasatta. Domen säger inte att svenska
              avtal inte kan tränga undan utländska, men den säger att den enskilde
              måste läsa ut vad avtalet ger och att utländska avtal inte alltid,
              utan hänsyn till innehållet, kan trängas undan.
            </seg>
            <seg n="0e57a8f7">
              Det är den avvägningen som utredningen ska göra. Utredningen
              ska jobba så länge den behöver fram till den 15 december, så att
              vi har ett tydligt rättsläge och så att vi inte har en situation
              som den vi har i dag, där ju rättsläget är rätt oklart. Jag är
              den förste att beklaga det, liksom jag var den förste att beklaga
              att domen gick oss emot i Europadomstolen.
            </seg>
            <seg n="43a0cda8">
              Slutsatsen är återigen, som jag säger, att den svenska modellen
              håller. Dess grunder är inte ifrågasatta. Lavaldomens konsekvenser
              för svensk lagstiftning hanterar vi nationellt, och vi gör det
              i oerhört nära samarbete med parterna på svensk arbetsmarknad.
            </seg>
            <seg n="3c0ff0fe">
              På EU-nivå agerar vi smart och kraftfullt för att bevara den
              svenska modellen och begränsa den gemensamma lagstiftningen på
              arbetsmarknadsområdet.
            </seg>
            <seg n="66931dbf">
              Vi ska säga ja till fördraget. Det stärker konflikträtten i förhållande
              till Nicefördraget. Vi ska hantera frågan nationellt tillsammans
              med parterna och utredningen. Vi ska agera genom kommissionens
              högnivågrupp för att garantera den svenska modellen och motverka
              lönedumpning. Vi ska fortsätta att kraftfullt ta upp Laval i bilaterala
              möten, som jag har gjort vid åtminstone ett tiotal olika möten
              med medlemsstater under den senaste perioden. Vi ska inte omförhandla
              utstationeringsdirektivet, och vi ska inte i detta sena skede
              komma med krav på omförhandlingar av fördraget.
            </seg>
            <seg n="47e72f24">
              Tack för en bra debatt!
            </seg>
          </u>
          <note n="5486a053">
            Överläggningen var härmed avslutad.
          </note>
          <note n="eac0a8b8">
            3 § Svar på interpellation 2007/08:596 om regeringens jobbpolitik
          </note>
          <note type="speaker" n="111bc1a5">
            Anf. 37 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-4" n="33124d8a">
            <seg n="82aa84da">
              Herr talman! Sven-Erik Österberg har frågat mig om jag är beredd
              att initiera några sysselsättningsåtgärder för att möta den vikande
              konjunkturen på arbetsmarknaden och, om så är fallet, vilka åtgärder
              jag ämnar införa samt när detta kommer att ske. Vidare frågar
              han om jag kommer att ta några initiativ för att långtidsarbetslösa
              lättare ska komma tillbaka till arbetsmarknaden. Slutligen frågar
              han vilka åtgärder jag ämnar genomföra för att bryta långtidsarbetslösheten
              bland ungdomar i ett allt sämre konjunkturläge.
            </seg>
            <seg n="059fc5af">
              Regeringen har reformerat stora delar av arbetsmarknadspolitiken
              för att se till att fler människor kommer i arbete. Effekterna
              är tydliga: Arbetskraften ökar, sysselsättningen likaså och arbetslösheten
              sjunker. Regeringens politik har bidragit till att varaktigt öka
              antalet människor som arbetar. Den borgerliga alliansen har alltså
              lyckats med det den förra regeringen misslyckades med att minska
              utanförskapet och skapa jobb.
            </seg>
            <seg n="e80ca6e3">
              De arbetsmarknadspolitiska resurserna riktas mot dem som står
              längst från arbetsmarknaden, exempelvis genom jobbgarantin för
              ungdomar och jobb- och utvecklingsgarantin. Jobb- och utvecklingsgarantin
              leder till jobb; statistik från Arbetsförmedlingen visar att av
              dem som hittills deltagit i garantin har över 10 000 personer
              fått arbete. En annan framgångsrik satsning är nystartsjobben.
              I slutet av vecka 17 hade ca 15 300 personer ett nystartsjobb.
              Den genomsnittliga inskrivningstiden på Arbetsförmedlingen för
              dessa personer var 38 månader. Utifrån de här siffrorna är det
              lätt att se att nystartsjobb är en viktig insats som har bidragit
              till att tusentals långtidsarbetslösa fått ett arbete.
            </seg>
            <seg n="4a851127">
              Vår politik kommer även framöver att inriktas på att hitta nya
              angreppssätt för att bryta utanförskapet för dem som av olika
              anledningar befinner sig utanför arbetsmarknaden.
            </seg>
            <seg n="dfa0f481">
              Jobbskatteavdraget infördes som ett led i att göra arbete mer
              lönsamt och riktar sig till alla som arbetar. Regeringen avser
              att i höstens budgetproposition lämna förslag om ett tredje steg
              i jobbskatteavdraget för att ytterligare sänka trösklarna in på
              arbetsmarknaden för låg- och medelinkomsttagare.
            </seg>
            <seg n="289f0c79">
              Den totala långtidsarbetslösheten bland ungdomar har glädjande
              nog sjunkit det senaste året. Trots detta är ungdomsarbetslösheten
              fortfarande alldeles för hög, och det finns ett behov av att vidare
              stimulera företag att anställa unga. Därför kommer regeringen
              att lägga fram ett förslag under hösten om att ytterligare sänka
              socialavgifterna för ungdomar.
            </seg>
            <seg n="89174fc6">
              Regeringen kommer också att presentera en samlad integrationsstrategi
              i samband med höstens budgetproposition, vilket kommer att bidra
              till att upprätthålla den positiva sysselsättningsutveckling som
              vi nu ser för utrikes födda. I mars 2008 stod nämligen utrikes
              födda för cirka hälften av den kraftiga sysselsättningsökningen.
            </seg>
          </u>
          <note type="speaker" n="953d9033">
            Anf. 38 SVEN-ERIK ÖSTERBERG (s):
          </note>
          <u who="Q3370194" xml:id="i-61fc3613736f983e-1" n="81a8661f">
            <seg n="3a6a7611">
              Herr talman! Jag tackar arbetsmarknadsministern för svaret. Jag
              kanske hade väntat mig lite mer på det här området. När jag skrev
              den här interpellationen var det ju mot bakgrund av att signalerna
              var väldigt tydliga om att vi hade en konjunktur som gick in i
              en annan fas, där också efterfrågan på arbetskraft minskade. Regeringens
              budgetproposition gav sedan också vid handen att regeringen har
              anammat läget och gör en betydligt dystrare framtidsprognos när
              det gäller sysselsättningen. Regeringen spår ju till och med själv
              att arbetslösheten ökar under nästa år och att tillkomsten av
              nya jobb sjunker väldigt kraftigt i det här läget.
            </seg>
            <seg n="7c7f77d0">
              Samtidigt kan det inte ha undgått vare sig regeringen eller arbetsmarknadsministern
              att det också finns andra signaler i samhället, inte minst från
              mindre företag, där man säger att man har svårt att matcha. Man
              har behov av yrkeskunnig personal. Samtidigt finns inte denna
              att uppbringa. Arbetsförmedlingen och andra aktörer kan inte leverera
              det företagen vill ha i form av arbetskraft. Svenskt Näringsliv
              pekade själva på att ungefär 90 000 rekryteringar inte har kommit
              till stånd på grund av att det helt enkelt inte fanns tillräckligt
              kvalificerad arbetskraft till de jobb som fanns.
            </seg>
            <seg n="f684a329">
              Då väljer arbetsmarknadsministern att rabbla upp en text som
              vi har sett många gånger förut med nystartsjobb och andra åtgärder
              som har vidtagits. Det där känner jag till mycket väl. Jag kan
              de här debatterna. Jag kan de här svaren ganska väl också, och
              jag har en hel del synpunkter på dem. Jag hade i det här läget
              väntat mig en insats just på området att försöka matcha upp det
              här. Det är ju ett alldeles ypperligt tillfälle att försöka hålla
              liv i konjunkturen lite längre. Det finns ändå en ganska god efterfrågan
              på produkterna inom industrin. Man kan tappa leveranser, eller
              inte ta emot beställningar, på grund av att man inte har tillräckligt
              kvalificerad arbetskraft.
            </seg>
            <seg n="d907f6ac">
              Det här är ingenting som man löser precis just nu, utan kritiken
              från min sida är att arbetsmarknadsministern skulle ha tänkt på
              det här mycket tidigare. Den här debatten startade vi redan efter
              regeringsskiftet. Svaret jag fick då var att nu ska inte folk
              studera, nu ska folk jobba. Det är efterfrågan på arbetskraft.
              Men det är ju precis då man ska bädda för att se till att den
              arbetskraft som efterfrågas finns. Man ska se till att de som
              har svag utbildning och står långt från arbetsmarknaden får chansen
              att komma in.
            </seg>
            <seg n="d80a2510">
              Samtidigt pekar en utredning just nu på att av dem som har fått
              jobb under den tid då det har varit en god sysselsättningsutveckling
              är det endast 1 procent som tillhör den grupp som saknar gymnasieutbildning,
              alltså de lågutbildade som bara har gått grundskola. Det visar
              att utbildning är nyckeln till att komma ut på arbetsmarknaden.
              Det är ju arbetslivet och arbetsmarknaden som ställer krav på
              detta. Näringslivet ställer krav på att man har vissa kvalifikationer
              för att komma ut på arbetsmarknaden. Jag tycker att regeringen
              missar det tåget. Det svar jag har fått av arbetsmarknadsministern
              är egentligen bara ett fortsatt beröm för sig själv och slag för
              bröstet när det gäller vilka effekter den där politiken har haft.
            </seg>
            <seg n="c9abdade">
              När det gäller nystartsjobben kan jag till sist bara säga att
              jag senast i går såg att två tredjedelar av dem som har fått nystartsjobb
              inte får vara kvar på sina arbeten när den tiden går ut. De får
              lämna dem. Jag såg en annan uppgift som pekade på att de nystartsjobb
              som ändå har kommit till kostar ungefär 700 000 per arbetsplats
              om man räknar ut vad skattereduktionen ger. Det är alltså en ganska
              dyr åtgärd att skapa de jobben, kan man lugnt påstå.
            </seg>
          </u>
          <note type="speaker" n="d96f4103">
            Anf. 39 PATRIK BJÖRCK (s):
          </note>
          <u who="Q5577436" xml:id="i-d6133bc58cc48706-0" n="da7f4bbc">
            <seg n="816fa457">
              Herr talman! Jag tackar arbetsmarknadsministern för svaret. Det
              är alltid lika trevligt att få debattera med arbetsmarknadsministern.
              Jag måste naturligtvis försöka ta tillfället när det ges.
            </seg>
            <seg n="b2a801ad">
              Den här interpellationen om regeringens jobbpolitik och det här
              svaret lämnar en hel del frågor, som Sven-Erik Österberg är inne
              på i sitt inlägg. Det är inte så mycket innehåll i det egentligen.
              Om man ska försöka analysera svaret lite och titta på det punktvis
              är det här med åtgärder för att bryta långtidsarbetslösheten en
              av frågorna som kommer upp i interpellationen. Min fundering till
              arbetsmarknadsministern, som jag hoppas att jag kanske kan få
              ett svar på, är: Ämnar arbetsmarknadsministern föreslå ytterligare
              nivåsänkningar i a-kassan? Det har ju varit den absolut viktigaste
              jobbskapande åtgärd som arbetsmarknadsministern har fört fram
              under de år då arbetsmarknadsministern har haft ansvar för arbetsmarknadspolitiken.
              Det har varit den enskilt viktigaste åtgärden. Om man då tänker
              sig att man har haft en viss nivå under högkonjunktur ska man
              naturligtvis med något slags logik, arbetsmarknadsministerns logik
              i alla fall, om man närmar sig en avmattning på en högkonjunktur,
              förvänta sig ytterligare sänkningar av ersättningsnivåerna. Det
              är bara en fråga. Det kan vara spännande att höra hur arbetsmarknadsministern
              resonerar kring det här.
            </seg>
            <seg n="aaca770d">
              När det gäller nystartsjobben blir det lite lustigt att kalla
              det för en framgångsrik satsning. Arbetsmarknadsministern kanske
              kunde passa på att berätta vad man har haft för målsättning, hur
              många som skulle vara inne i nystartsjobb nu och hur den målsättningen
              ser ut jämfört med de resultat som man har uppnått. Det kunde
              vara kul att få en redogörelse för hur det ser ut. Om det nu är
              en framgångsrik satsning utgår jag från att man har överträffat
              målen med god marginal. Hur man sedan kan anse att detta är en
              framgång när de allra flesta går tillbaka ut i arbetslöshet eller
              arbetsmarknadspolitiska åtgärder efter nystartsjobb förstår jag
              inte riktigt heller, men det kan väl arbetsmarknadsministern få
              möjlighet att svara på i sitt nästa inlägg. Som sagt: Vad har
              målsättningen varit eftersom det är en framgångsrik satsning jag
              förutsätter att man har överträffat målen? Och hur kan man kalla
              det för en framgång när de flesta går ur åtgärden utan att få
              en fast anställning?
            </seg>
            <seg n="8cb72397">
              Sedan pratar man om jobbskatteavdraget, som har varit en annan
              av de så kallade satsningarna. Vad det handlar om har vi diskuterat
              tidigare i debatterna. Det handlar ju om att man fördelar om skatterna
              mellan olika grupper i samhället. Man straffbeskattar vissa grupper,
              särskilt de som redan är utsatta, som pensionärer, arbetslösa,
              sjuka och liknande. Det skulle vara spännande att återigen höra
              hur man ser på det. Det är en fråga som jag inte tycker att man
              kan gå runt svenska väljare och den svenska allmänheten. Det är
              viktigt att belysa de effekter som dessa avdrag får, hur man i
              det här fallet omfördelar skattebördan i samhället och hur man
              tror att den som jobbar på ett företag som blir nedlagt tycker
              att det känns att bli hanterad på det här sättet, eller om man
              drabbas av en olycka, en skada eller något annat.
            </seg>
            <seg n="c6b27669">
              Ytterligare sänkning av socialavgiften för ungdomar är en sådan
              generell åtgärd där man pytsar in stora mängder miljoner till
              branscher som redan har anställt, som kommer att anställa och
              som skulle ha anställt de här personerna i alla fall.
            </seg>
          </u>
          <note type="speaker" n="4299a3ae">
            Anf. 40 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-5" n="33124d8a">
            <seg n="25ec73af">
              Herr talman! För det första ska jag be Sven-Erik Österberg lite
              grann om ursäkt redan i det här tidiga skedet. Skälet är att det
              här är min 171:a interpellationsdebatt sedan jag tillträdde. Ni
              vet, alla som sitter här och som lyssnar, att jag gärna tar de
              här debatterna. Jag tycker att de är roliga, intressanta och trevliga.
              Men i kväll kl. 18 har min sexåring fotbollsmatch. Det har han
              på tisdagskvällar. Jag har missat nästan alla sedan han började
              träna, och jag avser inte att missa fotbollen i kväll. Jag kan
              inte göra det mot honom. Därför kommer jag att hålla mina svar
              nu ganska korta. Jag hoppas att vi kan fortsätta ha debatt och
              det kommer vi säkert att ha vid annat tillfälle. Jag hoppas att
              Sven-Erik har lite förståelse för detta.
            </seg>
            <seg n="af3e7b84">
              Sven-Erik Österberg säger att utbildning är nyckeln till att
              komma ut på arbetsmarknaden. Jag håller helt med honom om detta.
              Det är helt riktigt att det är på det sättet. Det är genom att
              ha en god grund i utbildning som man är redo att möta arbetsmarknaden.
            </seg>
            <seg n="4146f41b">
              Det här är inte något polemiskt politiskt inlägg så mycket som
              ett faktiskt konstaterande, men ett av problemen som jag tycker
              mig se är att kopplingen mellan utbildningssystemet och arbetsmarknadens
              villkor har varit för svag. Det har den varit under lång tid även
              under tidigare borgerliga regeringar, skulle jag vilja drista
              mig till att säga.
            </seg>
            <seg n="470edc07">
              Vad är det som gör att man får matchningen att fungera bättre
              att vi samtidigt har lägre arbetslöshet och lägre vakanstal i
              ekonomin och att omsättningen fungerar? Vi vet att omsättningen
              på svensk arbetsmarknad är ganska god för dem som är inne på den.
              Förra året förmedlade Arbetsförmedlingen 830 000 jobb. Det motsvarar
              i högkonjunktur hälften av de jobb som omsätts. Det betyder att
              ungefär en och en halv miljon jobb omsattes förra året. Det är
              en ganska hög siffra på en arbetsmarknad av svensk storlek.
            </seg>
            <seg n="a7e829a8">
              Vi har, som sagt, haft ett läge under ganska många år med hög
              arbetslöshet och samtidigt många vakanser. Det är oroväckande
              och vi måste naturligtvis se till att krympa de båda samtidigt.
            </seg>
            <seg n="dbb54fcd">
              Det finns i grunden tre sätt att göra det. Ett är att ha ekonomiska
              incitament som gör att det lönar sig att jobba därav jobbavdrag
              och annat. Det handlar också om Arbetsförmedlingens målsättning
              och organisation. Jag tror att vi i grunden är överens om att
              det är bra med en enhetsmyndighet med ett tydligt mål att förmedla
              arbete. Det underlättar för verksamheten och matchningen på arbetsmarknaden.
              Men det räcker inte. Det håller jag helt med om. Utbildningssystemet
              måste också vara konstruerat på ett sådant sätt att det finns
              en tydligare koppling till arbetsmarknaden.
            </seg>
            <seg n="24246ff1">
              De förändringar vi nu gör med yrkeshögskola, gymnasiereform och
              annat får naturligtvis konsekvenser på sikt, men det löser inte
              det omedelbara problemet.
            </seg>
            <seg n="59fa3116">
              Då kommer Sven-Erik Österberg att föreslå ett antal tusen fler
              platser i arbetsmarknadspolitiska åtgärder. Jag kan ha respekt
              för det, men jag konstaterar samtidigt att det i dag är 89 000
              personer som befinner sig i aktiva arbetsmarknadspolitiska åtgärder,
              bland annat inom ramen för jobb- och utvecklingsgarantin.
            </seg>
            <seg n="9b56190e">
              Vi har ju valt att vikta om och lägga mer resurser på dem som
              har varit borta länge för att bättre rusta dem att komma tillbaka.
              Därför är jag naturligtvis oerhört glad att kunna konstatera att
              10 000 personer redan efter ett år har lämnat jobb- och utvecklingsgarantin
              för att komma i arbete. Det är väldigt glädjande.
            </seg>
            <seg n="078b7d38">
              Med tanke på att 89 000 redan är i åtgärder är jag inte säker
              på att ett antal tusen till löser det problem som Sven-Erik Österberg
              utmålar. Jag tror att det är andra saker som behövs. Det kan komma
              att behövas fler platser i aktiva arbetsmarknadspolitiska åtgärder,
              men inte just nu.
            </seg>
          </u>
          <note type="speaker" n="5ff0ebcb">
            Anf. 41 SVEN-ERIK ÖSTERBERG (s):
          </note>
          <u who="Q3370194" xml:id="i-61fc3613736f983e-2" n="81a8661f">
            <seg n="9bdd13e2">
              Herr talman! Jag har full respekt för att arbetsmarknadsministern
              vill besöka en fotbollsmatch. Livet är inte bara att vara minister;
              det består av annat också. Därför ska jag inte krångla till detta
              och förstöra det.
            </seg>
            <seg n="4d5dc4ab">
              Att vi har så många interpellationer beror på att det är den
              möjlighet man har att debattera med arbetsmarknadsministern. Jag
              vet inte hur många gånger det har varit mediekontakter där man
              har velat ha debatt i radio och tv. Jag vet inte om det har varit
              en medveten strategi från arbetsmarknadsministern, men det har
              varit svårt att komma till skott. Om man vill debattera med ministern
              är det interpellationer som gäller. Tänk på det i fortsättningen
              så kanske det blir färre om vi kan mötas på andra arenor också.
            </seg>
            <seg n="0f12f743">
              När det gäller arbetsmarknadsutbildning är problemet, som jag
              ser det, att det saknas utbildning och att det inte matchar mot
              företagen. Det blir så uppenbart i ett sådant här läge när arbetslösheten
              fortfarande är hög, trots en väldigt god utveckling, och man inte
              får tag på den arbetskraft man vill ha och många är arbetslösa.
              Det måste på olika sätt beredas genom arbetsmarknadspolitiken
              att man får rätt utbildning och kan möta efterfrågan. Det har
              regeringen missat.
            </seg>
            <seg n="9020da49">
              I jobb- och utvecklingsgarantin gäller förstås också kvaliteten.
              Nästa stora utmaning får ministern i höst när de börjar gå ur
              jobb- och utvecklingsgarantin och man ska ha en samhällsnyttig
              insats. Jag avundas inte ministern de uppgifterna. Vi har funderat
              på sådant tidigare. Det är svårt att hitta på något permanent
              som inte blir permanent. Det är där problemet ligger. Där ska
              arbetsmarknadsministern lämna förslag i höst.
            </seg>
            <seg n="9f12a56e">
              Erkänn att det borde ha gjorts insatser för att matcha. Det är
              inte något bra läge när Svenskt Näringsliv säger att man har 90
              000 missade rekryteringar och är kritisk till att det har varit
              för lite utbildningsinsatser. Det tycker jag att regeringen skulle
              lyssna på.
            </seg>
          </u>
          <note type="speaker" n="68d3c498">
            Anf. 42 PATRIK BJÖRCK (s):
          </note>
          <u who="Q5577436" xml:id="i-d6133bc58cc48706-1" n="da7f4bbc">
            <seg n="71deb1db">
              Herr talman! Jag ställde några, som jag tyckte, enkla frågor.
              Med den logik som man har resonerat och argumenterat med från
              den borgerliga regeringens sida när det gäller arbetsmarknadspolitiken
              har man ansett att sänkta ersättningar från a-kassan har varit
              en av de viktigaste åtgärderna för att skapa arbete. Den här interpellationen
              handlar om regeringens jobbpolitik och åtgärder mot långtidsarbetslöshet.
              Om högkonjunkturen mattas även om det inte sker just nu, men senare
              kan vi då förvänta oss ytterligare sänkta ersättningsnivåer i
              a-kassan? Det var den, som jag tyckte, väldigt enkla fråga som
              jag ställde till arbetsmarknadsministern.
            </seg>
            <seg n="2232af09">
              Jag ställde också en väldigt enkel fråga om nystartsjobben som
              arbetsmarknadsministern i svaret beskriver som framgångsrika.
              För att kunna ta ställning till om det är ett rimligt svar eller
              inte tänkte jag att arbetsmarknadsministern skulle redogöra för
              i jämförelse med vilket mål det är framgångsrikt. En kvantitet
              är ju bara intressant ställd mot någonting. Är 15 300 personer
              en stor skara eller en liten skara? Om det hade varit antalet
              deltagare i förstamajtåget hemma i Falköping hade det varit en
              stor skara, men om det är en åtgärd för att klara av ett utanförskap
              för en och en halv miljon personer är det en ganska liten skara.
            </seg>
            <seg n="034c76e7">
              Skulle arbetsmarknadsministern kunna ställa det i relation till
              det som var målet med åtgärden och sedan beskriva på vilket sätt
              det är framgångsrikt?
            </seg>
            <seg n="7c768498">
              Kan arbetsmarknadsministern också ge en kort kommentar till hur
              det kan komma sig att det stora flertalet går ur åtgärden utan
              att ha någon som helst förankring kvar på arbetsmarknaden när
              åtgärden är slut?
            </seg>
            <seg n="f4753b63">
              Jag tyckte att det var enkla frågor.
            </seg>
          </u>
          <note type="speaker" n="57abed4c">
            Anf. 43 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-6" n="33124d8a">
            <seg n="d26fe404">
              Herr talman! När det gäller matchning och arbetsmarknadspolitiska
              utbildningar är det naturligtvis, som vi har sett i utredningar
              tidigare, en konst att försöka dimensionera dem på ett sådant
              sätt att de passar in i konjunkturcykeln. Om det hade gjorts på
              ett lämpligt sätt hade man förmodligen dragit ned på de arbetsmarknadspolitiska
              utbildningarna strax före valet. Av olika anledningar gick inte
              det.
            </seg>
            <seg n="f0ed7d00">
              Vi har försökt väga så att vi har lagt merparten av resurserna
              på dem som har varit borta länge för att rusta dem individuellt
              att komma tillbaka genom jobb- och utvecklingsgarantin och jobbgarantin
              för unga. Det finns medel över till dem som har varit arbetslösa
              lite kortare tid. Jag kan mycket väl tänka mig att man, precis
              som Socialdemokraterna har gjort genom åren, dimensionerar och
              höjer och sänker efter hand. Jag konstaterar att Socialdemokraterna
              nu tycker att det är dags att öka lite, och kanske öka mer än
              vad vi föreslår.
            </seg>
            <seg n="3f25f0b1">
              Att man har dragit ned när det är väldigt goda tider för att
              inte låsa fast personer som har kort tid i arbetslöshet och borde
              finnas på arbetsmarknaden tror jag är rimligt. Det är också en
              politik som vi har sett Socialdemokraterna driva tidigare.
            </seg>
            <seg n="b9b98b24">
              Jag ska snabbt svara på Patrik Björcks frågor. Nej, det kommer
              inga ersättningsnivåer. Det var den första frågan. Den andra frågan
              gällde nystartsjobben. Vi hade ingen målsättning utan en budgetprognos.
              Det är ungefär 200 000 personer som är berättigade. Jag skulle
              ju önska att varenda en av dem hade möjlighet att få ett nystartsjobb.
              Vi är beredda att ändra på förutsättningarna för att underlätta.
              Anställningar i offentlig sektor och deltidsanställda omfattas
              nu till exempel. Det kommer säkert andra förändringar som gör
              det lättare.
            </seg>
            <seg n="844b09f0">
              Jag är oerhört glad att de som har fått nystartsjobb har längre
              tid i arbetslöshet än till exempel de som hade plusjobb. Det innebär
              att vi når rätt målgrupp. Jag är oerhört glad att av dem som har
              fått nystartsjobb har mer än hälften varit borta från arbetsmarknaden
              mer än två år och mer än var tionde har varit borta mer än fem
              år. Det är just den svaga grupp som Sven-Erik Österberg refererar
              till. Det är naturligtvis glädjande att de har fått en arbetslivserfarenhet.
              Det är väldigt glädjande att en tredjedel av dem har kommit vidare
              i fasta anställningar. Det är naturligtvis väldigt bra eftersom
              alternativet med socialdemokratisk politik hade varit bara en
              åtgärd knappt det och framför allt en ersättning. Nu har de här
              personerna ett jobb att gå till.
            </seg>
          </u>
          <note type="speaker" n="4e3729e4">
            Anf. 44 SVEN-ERIK ÖSTERBERG (s):
          </note>
          <u who="Q3370194" xml:id="i-61fc3613736f983e-3" n="81a8661f">
            <seg n="9bc01fe4">
              Herr talman! Det sista är väl bara en fri tolkning i den politiska
              retoriken. Arbetsmarknadsministern har ju inte en aning om vilken
              arbetsmarknadspolitik vi skulle ha fört under den här mandatperioden
              och i det här läget om regeringsläget hade varit omvänt. Det kan
              vi låta vara.
            </seg>
            <seg n="a82fefad">
              Retoriken härstammar från någon amerikansk reklambyrå. Jag har
              sett det tidigare. Så fort vi pratar om något är det Amspolitik.
              Till och med när vi presenterar ett helt program för småföretagare
              och entreprenörer där vi över huvud taget inte på ett enda ställe
              nämner Arbetsförmedlingen säger Littorins regeringskollega Borg,
              finansministern, att det är Amspolitik.
            </seg>
            <seg n="c3a26bc2">
              Det är väl något mantra som nu ska upprepas hela tiden så fort
              vi föreslår någonting. Jag betackar mig för det, arbetsmarknadsministern.
            </seg>
            <seg n="888cf7e2">
              När det gäller inlåsningseffekter handlar det om vilka man väljer
              att satsa utbildning på. Det är klart att man inte ska utbilda
              dem som står nära arbetsmarknaden och som har en god utbildning.
              De ska naturligtvis ut i jobb.
            </seg>
            <seg n="5e9b05f0">
              Men man ser också ganska tydligt att det är de som saknar gymnasieutbildning
              och som står längst från arbetsmarknaden som inte ens högkonjunkturen
              rår på. Då måste politiken göra någonting. Om inte konjunkturen
              rår på detta och människor fortsätter att stå utanför arbetsmarknaden,
              då måste politiken gripa in och se till att man rustar dessa människor
              så att de kan ta de jobb som finns.
            </seg>
            <seg n="a2256c2d">
              Det är detta tåg som jag tycker att regeringen har missat i detta
              läge. Nu befinner man sig i en situation där det är brist på arbetskraft
              samtidigt som många fortfarande är arbetslösa, och regeringens
              egen prognos pekar på att arbetslösheten kommer att öka ytterligare
              nästa år. Inte är det dessa människor som kommer att få jobb då.
              Näringslivet blir nu än mer kräset när det gäller vilka som man
              vill anställa när fler står i kö och väntar på att få komma in
              på arbetsmarknaden. Och dessa människor kommer även i fortsättningen
              att stå kvar utanför arbetsmarknaden.
            </seg>
            <seg n="beb14740">
              Det är riktade insatser som skulle finnas där. De generella insatserna
              ändrar inte kön på arbetsmarknaden det har jag sagt många gånger
              förut utan de gör det egentligen bara lite billigare att anställa
              dem som ändå skulle ha fått jobb. Det är kontentan av detta.
            </seg>
            <seg n="768f62d6">
              Beträffande nystartsjobben sade Sven Otto Littorin själv i en
              debatt här att 70 procent skulle ha fått jobb i vilket fall som
              helst. Det var regeringens egen prognos. Siffran skulle förmodligen
              ha varit ännu högre, skulle jag vilja säga.
            </seg>
          </u>
          <note type="speaker" n="39fce1fb">
            Anf. 45 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-7" n="33124d8a">
            <seg n="022ac34f">
              Herr talman! Vi har i dag 89 000 personer som är aktiva i arbetsmarknadspolitiska
              åtgärder. Det är mycket, och det är just den typen av riktade
              insatser som Sven-Erik Österberg efterlyser.
            </seg>
            <seg n="fb5fe07c">
              Mer än 10 000 personer av dem som har passerat jobb- och utvecklingsgarantin
              har gått vidare till ett arbete. Det är ett oerhört bra resultat,
              och jag hoppas naturligtvis att det blir än fler när verktygen
              förbättras.
            </seg>
          </u>
          <note n="5486a053">
            Överläggningen var härmed avslutad.
          </note>
          <note n="c3819c20">
            4 § Svar på interpellation 2007/08:597 om Riksrevisionens kritik
            av regeringens arbetsmarknadspolitik
          </note>
          <note type="speaker" n="02aed75e">
            Anf. 46 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-8" n="33124d8a">
            <seg n="077bb9b0">
              Herr talman! Sven-Erik Österberg har frågat mig om jag är beredd
              att initiera förändringar av hur regeringen redovisar effekterna
              av arbetsmarknadspolitiken och, om så är fallet, vilka initiativ
              jag kommer att ta och när i tid dessa kan aktualiseras samt om
              jag avser att involvera fler departement än Arbetsmarknadsdepartementet
              i detta arbete.
            </seg>
            <seg n="bff0ef2a">
              Sedan regeringen tillträdde i september 2006 har arbetsmarknadspolitiken
              utformats på grundval av existerande forskning och erfarenhet.
              Den litteratur som politiken baseras på är väl känd av alla arbetsmarknadsforskare,
              men det innebär naturligtvis inte att den inte bör göras tillgänglig
              även för andra. Regeringen håller med Riksrevisionen om att förtroendet
              för regeringens ekonomiska politik ökar om analysen som ligger
              till grund för den aktuella politiken redovisas tydligare.
            </seg>
            <seg n="55c9832e">
              Den nuvarande regeringen arbetar med att förbättra redovisningsformatet.
              Vi har, sedan regeringsskiftet, arbetat för att i ökad utsträckning
              se till att så sker, och Arbetsmarknadsdepartementet och Finansdepartementet
              samarbetar redan i dag intimt kring dessa frågor. Regeringen kommer
              att fortsätta detta arbete, vilket kommer att avspeglas i de kommande
              ekonomiska propositionerna.
            </seg>
          </u>
          <note type="speaker" n="0f824a51">
            Anf. 47 SVEN-ERIK ÖSTERBERG (s):
          </note>
          <u who="Q3370194" xml:id="i-61fc3613736f983e-4" n="81a8661f">
            <seg n="7089e4cc">
              Herr talman! Jag tackar arbetsmarknadsministern för svaret. Det
              ger väl inte så mycket om på vilket sätt man tänker göra detta
              utan att det egentligen ska komma.
            </seg>
            <seg n="fad39e77">
              När det gäller sammanfattningen från Riksrevisionens slutsatser
              hävdar arbetsmarknadsministerns egen statssekreterare Eva Uddén
              Sonnegård att den förda politiken bygger på forskning och erfarenheter
              men att man tar åt sig kritiken.
            </seg>
            <seg n="65865f46">
              Att den bygger på forskning och så vidare har vi sett i olika
              fall. Det är mycket detta som har styrt hela det upplägg som har
              varit. Det är ganska lätt att se.
            </seg>
            <seg n="f41d7107">
              Man tar till sig kritiken. Det är ungefär vad man får göra när
              man sitter i regeringen när det gäller Riksrevisionens slutsatser.
              Det är på det sättet man hanterar detta. Det är inget märkvärdigt
              i sig.
            </seg>
            <seg n="a6083df3">
              Men sedan säger Eva Uddén Sonnegård:
            </seg>
            <seg n="67360fe7">
              Nationalekonomer på området vet vilken litteratur den här politiken
              baserar sig på, men vi måste naturligtvis göra det tillgängligt
              för allmänheten.
            </seg>
            <seg n="a9ad869a">
              Jag vet inte varför det ska behöva ta så lång tid om det står
              fullständigt klart var man har hämtat detta och hur man har byggt
              upp detta. Då kunde man också berätta det för allmänheten och
              se hur den här prognosen ser ut. Jag menar att det då vore ganska
              lätt att ge denna redovisning.
            </seg>
            <seg n="26742767">
              Där tycker jag att det kanske finns en hund begraven på något
              sätt. Det är väl lite mer krångligt än att bara som svar peka
              tillbaka. Detta är inte något som är lätt. Jag kan inte heller
              hävda att man ska göra en bedömning. Men om man säger att sysselsättningen
              ska öka med 0,9 procent är det väldigt viktigt att få veta: Vad
              har man för substans i det? Vad är det som ligger bakom när man
              säger det?
            </seg>
            <seg n="bd31b266">
              Riksrevisionen menar väl att de inte får nöjaktiga svar. De hade
              dessutom svårt att få tag i detta material. Det var det som föranledde
              rapporten. De var också ganska kritiska till på vilket sätt de
              frågor som Riksrevisionen hade bemöttes.
            </seg>
            <seg n="635b8e84">
              Då får man lätt känslan av att detta lite grann är skjutet från
              höften någon forskning någonstans där det hävdas att om man gör
              si eller så kommer det att bli lite grann på det här sättet. Men
              när det gäller hur regeringen hamnar på en exakt siffra och gör
              denna bedömning är den fortfarande svaret skyldig.
            </seg>
            <seg n="94a41c12">
              Vi får väl se vad som händer så småningom. Men jag önskar att
              arbetsmarknadsministern kunde vara lite tydlig när det gäller
              hur man tänker ta fram detta och hur man tänker agera framgent.
              Jag emotser naturligtvis i kommande ekonomiska propositioner hur
              man bygger upp sina nya antaganden i fråga om hur sysselsättningen
              förändras och vilken grund man har när det gäller underlaget för
              att fatta beslut och hur man kommer fram till ett resultat.
            </seg>
          </u>
          <note type="speaker" n="27263d77">
            Anf. 48 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-4d047352b62a234a-9" n="33124d8a">
            <seg n="8f9fc726">
              Herr talman! Jag håller med Sven-Erik Österberg om att det naturligtvis
              är bra att ha material och underlag på bordet, så att alla kan
              ta del av detta.
            </seg>
            <seg n="f3296f49">
              Formen för budgetpropositioner och andra propositioner ser likadan
              ut nu som den gjorde under den socialdemokratiska regeringen.
              Det är klart att vi inte har några fotnoter i budgetpropositionen.
            </seg>
            <seg n="48be0087">
              Men trots allt kan jag försäkra Sven-Erik Österberg att jag gärna
              arbetar med dessa frågor just för att vi ska kunna ta del av en
              gemensam utgångspunkt för olika diskussioner. Vi arbetar, som
              sagt, intensivt med detta. Det kommer att synas i budgeten i höst.
              Det är min absoluta övertygelse.
            </seg>
            <seg n="cd1fbe48">
              Vi har från Arbetsmarknadsdepartementets sida också försökt arbeta
              med olika typer av medieseminarier där vi just har försökt belysa
              den forskning och de erfarenheter som har varit utgångspunkten
              för det arbete som vi har gjort. Det har vi gjort halvårsvis,
              och vi kommer att fortsätta med det just för att öka tydligheten
              och informationsutbytet i dessa frågor. Vi får all anledning att
              återkomma det är jag helt säker på.
            </seg>
          </u>
          <note type="speaker" n="d871ed19">
            Anf. 49 SVEN-ERIK ÖSTERBERG (s):
          </note>
          <u who="Q3370194" xml:id="i-61fc3613736f983e-5" n="81a8661f">
            <seg n="24b189f4">
              Herr talman! Jag ska fatta mig mycket kort. Vi kommer inte så
              mycket längre här. Jag har begärt att man ska följa upp Riksrevisionens
              rapport och att man ska återkomma med ett system så att man kan
              redovisa hur man får fram de prognoser som man lägger fram vad
              som ligger bakom. Arbetsmarknadsministern lovar att det ska komma
              till hösten. Jag kan nöja mig med det. Det är väl ungefär detta
              arbete som har varit.
            </seg>
            <seg n="41998eaa">
              Jag skulle också vilja säga att det väl är bra med forskning
              och så vidare. Men det måste också göras om så att det så att
              säga blir ett praktiskt handlag. Det är inte alltid så enkelt
              när man möter praktiken med svängande konjunkturer och så vidare.
              Det handlar också om hur man väger in dessa olika delar. Det är
              därför väldigt viktigt att det inte bara handlar om forskningsdelen
              utan att det också finns praktisk erfarenhet. Hur fungerar detta
              system när det kommer ut i olika konjunkturlägen och så vidare?
              Det handlar om hur det mottas. Det är väldigt viktigt att det
              också belyses, så att man inte får ett svar som egentligen inte
              är ett svar på frågan. Det måste också finnas med hur området
              täcks in. Det är väl det som Riksrevisionen pekar på. Också vi
              från oppositionen är naturligtvis intresserade av hur man har
              kommit fram till de olika ställningstagandena.
            </seg>
          </u>
          <note type="speaker" n="06859772">
            Anf. 50 Arbetsmarknadsminister SVEN OTTO LITTORIN (m):
          </note>
          <u who="Q3504785" xml:id="i-e9a2e4f305c421e4-0" n="33124d8a" next="i-97d8b2b2fa3b9865-0">
            <seg n="03fed8ac">
              Herr talman! Jag kan naturligtvis hålla med Sven-Erik Österberg.
              Det finns förhoppningsvis goda tillfällen både i budgeten och
              i propositioner i övrigt där vi kan bli tydligare på den punkten,
              och vi tar till oss av kritiken.
            </seg>
            <seg n="3854d955">
              Samtidigt skulle man kunna tänka sig att man därutöver gör andra
              saker också inom ramen för Nordiska ministerrådet och vid ordförandeskapet
              för EU. Då kan man på olika sätt belysa internationella erfarenheter
              som kan vara av stor betydelse för vilka prognoser som man gör.
            </seg>
          </u>
          <note n="5486a053">
            Överläggningen var härmed avslutad.
          </note>
          <note n="18a4d5e1">
            Ajournering
          </note>
          <note n="93cf8cd3">
            Kammaren beslutade kl. 15.59 på förslag av talmannen att ajournera
            förhandlingarna till kl. 18.00.
          </note>
          <u who="Q3504785" xml:id="i-97d8b2b2fa3b9865-0" n="33124d8a" prev="i-e9a2e4f305c421e4-0">
            <seg n="d93e1d2a">
              Återupptagna förhandlingar
            </seg>
          </u>
          <note n="44f7da72">
            Förhandlingarna återupptogs kl. 18.00.
          </note>
          <note n="d847a8ac">
            5 § Svar på interpellation 2007/08:449 om sunt förnuft i rovdjurspolitiken
          </note>
          <note type="speaker" n="81206ae2">
            Anf. 51 Miljöminister ANDREAS CARLGREN (c):
          </note>
          <u who="Q496604" xml:id="i-e9a2e4f305c421e4-1" n="7ed797b7" next="i-97d8b2b2fa3b9865-1">
            <seg n="109a2210">
              Fru talman! Tomas Tobé har frågat mig om jag
            </seg>
            <seg n="96a7fb21">
              Rovdjuren och deras förvaltning
            </seg>
            <seg n="3d0ee42f">
              Våren 2001 beslutade riksdagen om en sammanhållen rovdjurspolitik.
              Det övergripande målet är att Sverige ska ta ansvar för att björn,
              järv, lo, varg och kungsörn finns i ett så stort antal att de
              långsiktigt finns kvar i den svenska faunan. Arterna ska också
              enligt målet kunna sprida sig till sina naturliga utbredningsområden.
            </seg>
            <seg n="30360276">
              För att målen, som ligger fast, med säkerhet ska kunna nås tillsattes
              2006 en utredning med uppdrag att utreda effekterna av rovdjursstammarnas
              utveckling och andra frågor knutna till att uppfylla målen i rovdjurspolitiken.
            </seg>
            <seg n="949f9e5d">
              Utredningen om de stora rovdjuren överlämnade i december 2007
              betänkandet Rovdjuren och deras förvaltning . Betänkandet är omfattande,
              och resonemangen rör frågor som berör och engagerar många människor.
              Det är mycket viktigt att berörda myndigheter och organisationer
              får den tid som behövs för analys, dialog och förankring beträffande
              analysen av utredningens resonemang och förslag. Därför har vi
              satt en lång remisstid. Jag har nyligen i flera frågesvar informerat
              kammaren om att frågorna kommer att beredas i Regeringskansliet
              när remisstiden gått ut den 2 juni för att sedan föreläggas riksdagen.
            </seg>
            <seg n="23f0f54e">
              Jag vill vara tydlig när det gäller min inställning till ett
              ökat regionalt inflytande över förvaltningen. Jag är inte, som
              Tomas Tobé anför, skeptisk till en regionalisering av rovdjursförvaltningen.
              Jag vill dock förvissa mig om ändamålsenliga riktlinjer för förvaltningen
              och det oavsett hur förvaltningen sker. Jag är ytterst angelägen
              om att de förslag som vi kommer att presentera är väl avvägda
              och grundar sig på vetenskapligt underlag och synpunkter från
              olika intressen.
            </seg>
            <seg n="9343a02e">
              Jag anser att bevarandet av rovdjuren är ett internationellt
              och nationellt intresse. Vi kan vara stolta här i Sverige som
              på bara ett par decennier har kommit en bit på vägen mot att återställa
              så att rovdjuren är en naturlig del i vår fauna. Nu måste vi hitta
              former för att skapa en bredare legitimitet för rovdjursförvaltningen.
              Vi har redan genomfört en del i det som vi lovade före valet 2006,
              nämligen kompletteringar av jaktförordningen när det gäller nödvärnsrätten.
              Men vi behöver utveckla arbetet ytterligare för att målen i rovdjurspolitiken
              ska nås. Då måste vi ta hänsyn till alla intressen som ska enas.
            </seg>
            <seg n="488ea6ef">
              Vi måste tänka på såväl tamdjursägare och jägare som bevarandet
              av de rovdjursstammar som förekommer i Sverige. Det är viktigt
              att de som lever på landsbygden och som driver verksamheter där
              ska kunna göra detta under goda förutsättningar. Vi måste försöka
              minimera konfliktfulla situationer mellan människor och rovdjur.
              Sådana situationer är inte bra för någon part varken för människor
              eller för rovdjur! Jag anser att en ökad lokal delaktighet och
              ett ökat regionalt ansvar för förvaltningen av rovdjuren mycket
              väl kan vara ett led i att nå den acceptans och samexistens som
              vi eftersträvar. Men jag är, som jag sade här tidigare, säker
              på att det kan kombineras med bland annat nationella riktlinjer
              som anger förutsättningarna för förvaltningen så att den fungerar
              inom länen, mellan länen och också i förhållande till våra grannländer.
              Vi får heller inte glömma vårt åtagande som följer av vårt medlemskap
              i EU. Som medlem har de olika länderna ansvar för olika arter,
              och vi ansvarar för de arter som förekommer naturligt i vårt land
              så som våra stora rovdjur. Samma ansvar har Grekland för till
              exempel havssköldpaddorna och Spanien för den iberiska lon och
              lammgamen.
            </seg>
            <seg n="1b6ca3d1">
              Sverige deltar även aktivt i arbetet på global nivå för att de
              stora rovdjuren ska finnas kvar i faunan. Även om detta inte är
              direkt tvingande på samma sätt är det en förtroendefråga att Sverige
              visar att det är möjligt med samexistens mellan människor och
              de stora rovdjuren.
            </seg>
            <seg n="dc9fba39">
              Min preliminära bedömning är att förslagen i betänkandet behöver
              utvecklas ytterligare bland annat när det gäller förslaget som
              rör formerna för en regionalisering av förvaltningen av rovdjuren.
              Jag vill dock invänta och analysera remissinstansernas synpunkter.
              Men jag ställer mig inte främmande till att ge Naturvårdsverket
              ett kompletteringsuppdrag att i samråd med berörda aktörer utreda
              och föreslå en modell för hur en regional rovdjursförvaltning
              skulle kunna utformas och genomföras utan att de nationella målen
              för rovdjurspolitiken åsidosätts.
            </seg>
          </u>
          <note n="0823a640" type="speaker">
            Anf. 52 TOMAS TOBÉ (m):
          </note>
          <u who="Q496604" xml:id="i-97d8b2b2fa3b9865-1" n="7ed797b7" prev="i-e9a2e4f305c421e4-1">
            <seg n="3671d123">
              Fru talman! Jag vill börja med att tacka statsrådet för svaret.
            </seg>
            <seg n="6790ef70">
              Vidare vill jag uttrycka min tillfredsställelse över att Sverige
              äntligen har fått en regering som tar de här frågorna på allvar.
              Jag vill särskilt lyfta fram initiativet att förändra tillägget
              i § 28 i jaktförordningen så att djurägare får ökade möjligheter
              att skydda sina tamdjur mot rovdjur. Men det finns givetvis mer
              att önska på det här området, och det är bakgrunden till att jag
              har valt att ställa den här interpellationen till statsrådet.
            </seg>
            <seg n="f950932b">
              Debatten gällande rovdjur har på senare år blivit onödigt polariserande.
              Det är inte ovanligt att det beskrivs i konfliktlinjer som för
              eller mot varg. Det är en beskrivning som jag inte tycker är särskilt
              tillfredsställande och som jag inte ställer upp på, även om jag
              tillhör dem som vill ställa krav på att vi ska förändra den modell
              som politiken i dag bygger på.
            </seg>
            <seg n="703fdd69">
              Fru talman! Statsrådet nämnde tidigare att vi i Sverige ska vara
              stolta över att vi på några decennier har kommit en bit på vägen
              mot att återställa rovdjuren som en naturlig del i vår fauna.
              Det är korrekt, men det sätter också fokus på ett av de grundläggande
              problemen, nämligen att det har gått väldigt fort. Den förändring
              av rovdjursstammarnas storlek som skett är dramatisk. De som är
              berörda av rovdjuren, antingen på fritiden eller yrkesmässigt,
              känner sig faktiskt något överrumplade. Den så kallade varsamma
              ökningstakten, som angavs i riksdagsbeslutet 2001, är inte en
              bild som känns igen i de län som i dag är berörda av till exempel
              varg.
            </seg>
            <seg n="f78dee72">
              Fru talman! Jag är riksdagsledamot från Gävleborgs län. Hos oss
              är det många som har gjort ett aktivt val att bo nära skog och
              mark för att till exempel kunna jaga, fiska, plocka bär eller
              bara för att ha en närhet till naturen. Men nu har det samlade
              rovdjurstrycket i vissa områden hos oss börjat nå orimliga nivåer.
              Konsekvensen har blivit att allt fler känner en påtaglig rädsla
              och att detta nu har blivit en naturlig del i vardagen. Det tycker
              jag inte är tillräckligt bra. Det gör att förväntningarna nu är
              rätt höga på att riksdagen senare ska återkomma med en ny rovdjurspolitik
              som är mer balanserad mellan olika intressen och som bygger på
              sunt förnuft.
            </seg>
            <seg n="ac1ee6d0">
              Med stort intresse noterade jag att statsrådet inledningsvis
              ställer sig positiv och inte är skeptisk till en regionaliserad
              rovdjursförvaltning. Jag hade tidigare fått en bild av att statsrådet
              inte till fullo håller med om inriktningen med en sådan ordning.
              Det känns därför mycket lovande. Jag anser att en ökad delaktighet
              och ett ökat regionalt ansvar för förvaltningen av rovdjuren vore
              ett klokt steg att ta. Jag tror också att det här kan kombineras
              med nationella riktlinjer enligt statsrådets önskemål, men framför
              allt med en förvaltningsplan som anger toleransnivåer på regional
              nivå så att vi kommer bort från dagens situation där endast minimi-
              och etappmål anges. Statsrådet får gärna utveckla detta utförligare
              och berätta huruvida han ställer sig positiv till principen om
              att en förvaltningsplan ska innehålla övre toleransnivåer.
            </seg>
            <seg n="20393421">
              Fru talman! Vidare framkommer det i statsrådets svar att vi bör
              sträva efter att minimera konfliktfyllda situationer mellan människor
              och rovdjur, och det anser jag vara en bra utgångspunkt. Min åsikt
              är att om en samexistens ska bli framgångsrik krävs rimliga proportioner,
              och då är det ett minskat rovdjurstryck på ett antal områden vi
              ser framför oss. Rovdjursbestånden bör kunna spridas ut för att
              på så vis minimera risk att människor känner sig hotade, men det
              är bra också för rovdjurens situation.
            </seg>
            <seg n="634244ea">
              Avslutningsvis: Jag har önskat en utförligare beskrivning av
              statsrådet när det gäller toleransnivåer, men jag skulle även
              önska svar när det gäller till exempel ökat ansvar för vargföryngringar.
              Det vore intressant.
            </seg>
          </u>
          <note type="speaker" n="cb01dbaf">
            Anf. 53 LARS-IVAR ERICSON (c):
          </note>
          <u who="Q432059" xml:id="i-8023649c52b51e89-0" n="ef8962cf">
            <seg n="28c9f8a0">
              Fru talman! Det kan kanske tyckas egendomligt att en ledamot
              från Skåne ska komma och lägga sig i rovdjursfrågor. I Skåne och
              Blekinge finns väl bara något enstaka lodjur, så vi är inte precis
              berörda av rovdjurens spår. Men det händer att vi sydlänningar
              far norröver och besöker Dalarna och Värmland. Då möter vi skogsägare,
              lantbrukare och jägare och förstår att rovdjurspolitik är mångfasetterad.
            </seg>
            <seg n="6a70d0f9">
              Det hade varit enklare ifall rovdjuren hade varit utspridda över
              vårt avlånga land. 90 procent av vargarna, 50 procent av lodjuren
              och 30 procent av björnarna finns på en tredjedel av landets yta.
              Då kan man förstå att de märks mer och ställer till en hel del
              problem.
            </seg>
            <seg n="0c59075c">
              Människor som lever i rovdjursområden är rädda för att det som
              inte får hända ändå ska hända. Björnen har redan visat sin aggressivitet.
              Det är några uppmärksammade fall som vi hört om i massmedier.
              Man kan undra: Är vargen verkligen så ofarlig som forskarna påstår?
              Finns det inte risker även för andra varelser än hundar och får?
            </seg>
            <seg n="6d7e619b">
              Om hela Sverige ska leva är det viktigt att människor som bor
              på landsbygden ska känna sig trygga och veta att deras djur inte
              dödas av rovdjur. Hur tar vi hänsyn till jägarna som rapporterar
              om hur rådjur och älg saknas i de områden där de tidigare fanns
              i stor omfattning? Men vargen tar inte hänsyn till jakträtt och
              jakttider.
            </seg>
            <seg n="0e89e3f1">
              När jag läste ministerns svar till interpellanten tycker jag
              mig ana att vår nuvarande regering ändå har en ökad förståelse
              för hur rovdjur, människor, tamdjur och vilda djur ska kunna existera
              tillsammans. Men den förra regeringen, inspirerad av verklighetsfrämmande
              miljöpartister och vänsterpartister som kraftigt ville öka vargstammen,
              hade ingen stor förståelse för landsbygdens folk när de kom och
              framförde sina åsikter i rovdjursfrågorna. Det var självklart
              att det var några personer vid en Helsingforssmyndighet som skulle
              fatta beslut i rovdjursfrågor.
            </seg>
            <seg n="4a5a5e98">
              Fru talman! För oss i Centerpartiet är det självklart att viktiga
              beslut ska fattas på rätt nivå och så nära berörda personer som
              möjligt. Det verkar som om miljöministern är inne på samma linje
              då man i svaret på interpellationen talar om en ökad lokal delaktighet
              och ett ökat regionalt ansvar för rovdjuren, men med nationella
              riktlinjer.
            </seg>
            <seg n="6b5eac56">
              I det sammanhanget vore det intressant att veta hur det är i
              de länder som gränsar till Sverige. Vilka riktlinjer finns där?
              Finns det något nordiskt samarbete när det gäller rovdjursfrågorna?
              Rovdjuren känner ju inte nationsgränserna, utan de rör sig ganska
              fritt. Det vore bra om det fanns några liknande riktlinjer i våra
              nordiska grannländer och någon liknande lagstiftning.
            </seg>
          </u>
          <note type="speaker" n="84a8fbe9">
            Anf. 54 ÅKE SANDSTRÖM (c):
          </note>
          <u who="Q6093424" xml:id="i-4d047352b62a234a-10" n="996910b6">
            <seg n="90267c7b">
              Fru talman! Utifrån min egen erfarenhet kan jag konstatera att
              rovdjurspolitiken i det här landet under en mycket lång tid har
              saknat legitimitet och förtroende hos de människor som lever i
              de bygder som hyser stora grupper av rovdjur. Jag tänker då i
              första hand på delar av Svealand, och Lars-Ivar Ericson har redogjort
              för andelen rovdjur i detta område.
            </seg>
            <seg n="7ba818a3">
              Jag var med vid 2001 år riksdagsbeslut. Från Centerpartiet föreslog
              vi att etappmålet när det gäller varg på 200 skulle gälla hela
              den skandinaviska halvön, eftersom det finns ett betydande samarbete
              med Norge just när det gäller vargförvaltningen, för att hänvisa
              till den tidigare frågan.
            </seg>
            <seg n="2e63ca7f">
              Fru talman! Som jag ser det nu finns det goda möjligheter till
              förbättringar. Den särskilda utredningen Rovdjuren och deras förvaltning
              är en gedigen utredning med flera goda förslag. Den förändring
              som regeringen genomförde av § 28 i jaktförordningen är en annan
              viktig del, och den är som sagt redan genomförd.
            </seg>
            <seg n="cec92b80">
              Jag kan konstatera att svaret på interpellationen är positivt
              i så måtto att miljöministern säger ja till att närmare titta
              på formerna för en tydlig regional förvaltning. Det är bra. Det
              är då också viktigt, som tidigare har påpekats, att frågan om
              toleransnivåer kommer in som ett underlag för de regionala måltalen
              som kan ge ett underlag för nationella tal. Det är viktigt med
              toleransnivåer. Det är viktigt för rennäringen och för fäbodbruket,
              men det är också viktigt för rovdjursbeståndet.
            </seg>
            <seg n="6db60aff">
              Arbetet med att utforma de regionala planerna måste ske skyndsamt.
              Vi har mycket stora stammar av både björn och varg, som sagts
              här, och särskilt vargen förökar sig mycket snabbt. Utifrån denna
              utgångspunkt har jag två konkreta frågor.
            </seg>
            <seg n="992d1dbb">
              För det första: Kommer beredningen av dessa svåra frågor, alltså
              hela rovdjurspolitiken, att ske interdepartementalt tillsammans
              med Jordbruksdepartementet, som ansvarar för jaktförvaltningsfrågorna?
            </seg>
            <seg n="71044138">
              För det andra: Är ministern beredd att medverka till att beredningen
              och hela processen med att ta fram en proposition ska kunna ske
              utan dröjsmål?
            </seg>
          </u>
          <note type="speaker" n="f8221f25">
            Anf. 55 JÖRGEN JOHANSSON (c):
          </note>
          <u who="Q5886707" xml:id="i-6ca6d6f421e03148-0" n="2d12788a">
            <seg n="c5cdd67a">
              Fru talman! För sju år sedan antog riksdagen ett program om en
              sammanhållen rovdjurspolitik. Vi har haft många debatter här i
              kammaren sedan dess, och meningarna har varit mycket skilda och
              debatten har varit hård. Detta givet kan man diskutera antalet
              individer och föryngringar inom rovdjurspolitiken. Men jag tycker
              kanske inte att det har varit den viktigaste frågan, utan den
              viktigaste frågan är att man inte har varit villig att ta upp
              en diskussion i de områden där det är stora koncentrationer av
              ett rovdjur och övrigt vilt lider skada. Man har alltså inte velat
              ta denna diskussion.
            </seg>
            <seg n="7436d7ec">
              Jag kan ta ett exempel från mitt hemlän, Västmanland, där vi
              har en lodjursstam som är fyra gånger större än vad markerna tål.
              Här borde man ha kunnat föra en dialog på ett mer framträdande
              sätt med de boende i länet om att öka avskjutningen.
            </seg>
            <seg n="ea0deb14">
              Åke Petterssons utredning har mottagits positivt av landsbygdsboende,
              av jägare och av naturvårdare. Det är en företeelse som jag tycker
              är väl värd att ta till vara. Kopplingen till mer bestämmande
              för dem som bor i rovdjursland är bra. Det är därför också bra
              att ministern uttalar att han inte är skeptisk mot en regionalisering
              av rovdjursförvaltningen. Men när jag talar om regionalisering
              är det den folkvalda instansen på regional nivå som jag talar
              om. Det är alltså inte regeringens förlängda arm utan viltvårdsnämnderna.
            </seg>
            <seg n="6529bd08">
              Jag begärde trots allt ordet utifrån att jag upplever att det
              är en glidande skrivning i ministerns svar om den regionala förankringen.
              Jag vill därför betona vikten av att den folkliga förankringen
              verkligen finns i rovdjurspolitiken. Jag blir oroad om det kravet
              inte uppfylls, därför att en lagstiftning måste ha en acceptans
              i de breda folklagren. Den måste vara förutsägbar för att få en
              hög legalitet. Lyckas vi inte med det blir det ett nederlag för
              alla. Det är alltså inte en fråga för nitiska tjänstemän i den
              statliga förvaltningen, utan det är en fråga som berör alla människor.
              Vi måste kunna föra en dialog med såväl tjänstemän som jägargrupper
              och naturvårdsmänniskor.
            </seg>
            <seg n="0572d487">
              Antalet debattörer, herr minister, i dagens debatt visar att
              det här är en fråga som måste hanteras med stor politisk fingerfärdighet.
              Jag har fullt förtroende för ministern i den frågan och kan konstatera,
              efter att ha deltagit i den här debatten under tidigare mandatperiod,
              att det nu är en helt annan anda i debatten, en positiv anda när
              det gäller att verkligen vilja lösa de problem som vi har på det
              här området.
            </seg>
          </u>
          <note type="speaker" n="7998aa41">
            Anf. 56 ERIK A ERIKSSON (c):
          </note>
          <u who="unknown" xml:id="i-101f5ff3a4a9810f-0" n="cc951605">
            <seg n="3a815ab3">
              Fru talman! Ärade ledamöter, medborgare i detta gamla land! När
              riksdagen 2001 antog propositionen En sammanhållen rovdjurspolitik
              var det svårt att förutse att de växande rovdjursstammarna skulle
              resultera i en så stor koncentration av rovdjur som det i dag
              finns inom en begränsad del av landet, i Mellansverige. Det fanns
              ingen genomarbetad konsekvensanalys av stammarnas förväntade tillväxt.
              Sju år senare är situationen ohållbar och oacceptabel. Inom ungefär
              en tredjedel av landet finns 30 procent av landets ca 2 500 björnar,
              50 procent av landets 1 4001 600 lodjur och 90 procent av landets
              150200 vargar. Detta är inga nyheter, fru talman.
            </seg>
            <seg n="85d407fc">
              Den stora tätheten av rovdjur har stora negativa konsekvenser
              för lokalbefolkningens situation. Enkätundersökningar och många
              olika opinionsyttringar i området visar att många som har rovdjuren
              till grannar är mycket missnöjda med förhållandena. Många jordbrukare
              och jägare upplever försämrade förutsättningar för djurhållningen
              och jaktutövningen, och bland allmänheten är många rädda eller
              oroliga när de vistas i skogen. Det har man all anledning att
              vara när det gäller björn.
            </seg>
            <seg n="b9c509e8">
              Rovdjurssituationen upplevs mest konfliktfylld i de områden som
              omfattas av vargrevir inom vargens kärnområden. Förutsättningen
              att bedriva jakt med lösa hundar försvåras starkt i många områden.
              Antalet vargattacker på hundar ökar i en oroande takt. Sammanlagt
              har närmare 50 hundar attackerats av varg i Sverige under 2007.
            </seg>
            <seg n="b9df4863">
              Möjligheten att ha tamdjur har också märkbart påverkats. Det
              är delvis en fråga om ekonomisk påverkan i form av högre kostnader
              för stängsling och tillsyn och veterinärkostnader för djur som
              springer ut och skadar sig. Men det finns även en emotionell del,
              att behöva vara orolig för sina djur och att också se rovdjursrivna
              djur påverkar på ett sätt som är svårt att mäta ekonomiskt. Vi
              har även en mycket stark djurskyddslag att ta hänsyn till för
              tamboskapen. Denna situation har minskat livskvaliteten för många
              människor på ett markant sätt. Jag ser detta i min vardag, fru
              talman. Jag ser detta mycket nära.
            </seg>
            <seg n="444e7cff">
              Acceptansen för vargstammen som dåvarande riksdag beslutade om
              är ganska liten, för att inte säga ringa i vissa lägen, och det
              är tråkigt. Nuvarande situation gagnar inte riksdagens mål om
              vargstammens numerär eller förtroendet för den svenska rovdjurspolitiken.
            </seg>
            <seg n="52694ab5">
              Fru talman! I Värmland har skadorna på tamdjur ökat kraftigt
              under 2007. Framför allt har skadorna på hundar haft en dramatisk
              utveckling. Värmland är det län som har flest vargar och som också
              har hyst varg längst tid. Stora delar av länet har hyst varg i
              över 25 år.
            </seg>
            <seg n="ef8bb0da">
              Jag skulle vilja tacka ministern för svaret som han ger Tobé,
              men jag vill också säga att i Värmland finns ett samspel mellan
              djurägare, jägare och länsstyrelse som inte finns på många andra
              platser, påstår jag. Detta bör vi ta med oss i fortsatt beredning
              och arbete och se hur man har agerat i Värmland. Vi kan vara oroliga
              över en ohållbar situation, men vi är satta att fundera över detta.
            </seg>
            <seg n="be90c463">
              Fru talman! Lars-Ivar Ericson säger att han kanske inte ska lägga
              sig i debatten. Jag tycker precis tvärtom. Det är alldeles utomordentligt
              att sörlänningar också bryr sig om frågan, liksom vi som bor lite
              längre norrut kan bry oss om andra arter som kanske finns i södra
              Sverige.
            </seg>
            <seg n="f025fc7b">
              Rovdjurspolitiken är viktig. Utredningen som ligger ute på remiss
              nu är också viktig för ministern att ha med sig. Det är många
              som har förväntningar och vill mycket i denna fråga. Mycket klokt
              finns i utredningen. Inte minst har detta med skyddsjakt på björn
              visat på en positiv utveckling för björnstammen. Jag menar att
              detta även skulle vara möjligt att nå vad gäller vargstammen,
              att ha den jaktbar. Den har inte varit jagad på oerhört lång tid
              i Sverige. Det skulle den sannolikt må bra av, och det skulle
              på sikt kanske också ge förutsättningar för stammen i fråga.
            </seg>
            <seg n="c35eb383">
              Fru talman! Jag tycker ändå att ministerns svar andas något positivt.
              Vi ser fram emot fortsatta debatter.
            </seg>
          </u>
          <note type="speaker" n="3d30b732">
            Anf. 57 BENGT-ANDERS JOHANSSON (m):
          </note>
          <u who="Q4887773" xml:id="i-4c2deb8beb6aaa3f-0" n="d7cdfa24">
            <seg n="031b42a4">
              Fru talman! Jag tackar miljöministern för svaret på Tomas Tobés
              interpellation. Jag har full förståelse för att ministern inte
              kan gå in i mängder av detaljer i ett sådant här svar. Vi befinner
              oss äntligen i en process där vi kan se en möjlig förändring och
              förbättring av förvaltningssituationen.
            </seg>
            <seg n="69d6f132">
              Jag ska försöka att inte upprepa alla kloka ord som mina allianskolleger
              har sagt, men det är några saker som jag skulle vilja förtydliga
              i debatten med hänvisning till svaret som ministern avgivit så
              att det åtminstone framgår i protokollet.
            </seg>
            <seg n="998061c6">
              När ministern säger att vi har kommit en bit på väg är det förvisso
              sant, men jag tycker möjligen att det är ett litet understatement.
              Jag vill påstå att vi har kommit väldigt långt på väg. Jag vill
              trycka på det eftersom vi för närvarande har världens tätaste
              björnstam i norra Jämtland. Det ska vi vara medvetna om. Vi har
              aldrig tidigare haft så mycket björn i Sverige som vi har nu.
              När det gäller lo har vi den tätaste lostammen i världen i Mellansverige.
              Båda dessa djurslag har alltså en gynnsam bevarandestatus som
              det så vackert heter på politikerspråk.
            </seg>
            <seg n="dcdd55a2">
              Kungsörnen har nått målet och har gynnsam bevarandestatus. Vargen
              har förmodligen uppnått målet på 200 individer i år med nuvarande
              valpningar. Vi ska ha klart för oss att just vargen är det däggdjur
              på jorden som har den största naturliga egna utbredningen efter
              människan. Det finns bortemot 250 000 individer. Jag säger detta
              för att det ska framgå för åhörarna att detta ingalunda är ett
              utrotningshotat djur. Även järven är nära målet. Med detta tillägg
              vill jag påstå att vi har kommit ganska långt och är mycket nära
              målet. Det känns tryggt och bra. Det har vi dessutom varit politiskt
              överens om, vilket ska poängteras.
            </seg>
            <seg n="e501e273">
              Nästa påpekande handlar om jämförelsen med Greklands havssköldpaddor
              och Spaniens iberiska lo. Vi ska ha klart för oss att samtliga
              havssköldpaddor är direkt utrotningshotade som art på jorden.
              Inget av de svenska rovdjuren är utrotningshotat som art betecknat.
              När det gäller den iberiska lon finns det någonstans mellan 50
              och 250 djur kvar i världen. Jämförelsen blir därför lite haltande
              utifrån ett rättviseperspektiv av hur många djur det finns.
            </seg>
            <seg n="afe8adbd">
              Jag har en fråga till slut till miljöministern. Det står i svaret
              att ministern kan tänkas ge Naturvårdsverket ett kompletteringsuppdrag.
              Då blir jag lite nyfiken. Min minnesbild av Rovdjursutredningen
              är att den i allt väsentligt har tagit fasta på hur en regional
              förvaltning kan se ut. Vad är det miljöministern vill ha ytterligare
              utrett? Det står inte att det är möjligt att utreda utan det ska
              ges ett uppdrag till en ytterligare utredning. Det vore intressant
              att höra vad det skulle innehålla.
            </seg>
          </u>
          <note type="speaker" n="5c1ba083">
            Anf. 58 KARL GUSTAV ABRAMSSON (s):
          </note>
          <u who="Q5541652" xml:id="i-d9e7153aeeb34918-0" n="53435e61">
            <seg n="7b76fe03">
              Fru talman! Jag får tacka Tomas Tobé för frågan så att det finns
              möjlighet att ha lite synpunkter på svaret och rovdjursfrågan.
              Det är en fråga som vi borde ha mycket lite partipolitiskt skiljaktiga
              meningar om eftersom det inte leder någon vart. Som jag har upplevt
              det har vi varit rätt överens om att något måste göras.
            </seg>
            <seg n="c49dffaf">
              I Socialdemokraterna tog jag våren 2006 upp frågan om ett jakt-
              och viltvårdspolitiskt program för att vi skulle bli lite mer
              kompletta på detta område. Vi antog i partistyrelsen i juni ett
              program som ligger mycket nära den syn vi har i de olika partierna
              och också medborgarnas, jägarnas och rovdjursförespråkarnas syn
              på saken. Det finns en stor samsyn i detta.
            </seg>
            <seg n="f38f65c2">
              Jag kommer från Västerbotten. Där har vi inte problem med varg,
              men däremot börjar vi uppleva att vi ganska stora problem med
              björn. De inventeringar som har gjorts i Jämtland antyder att
              det finns tre gånger så mycket björn som man trodde. Jag tror
              att det är samma sak i Västerbotten. Folk är skrajsna för att
              gå ut i skogen. Jag har aldrig hört någon som är rädd för vargen,
              men däremot är man väldigt fundersam över om man törs gå i skogen
              efter den 14 april och fram till mitten av november. Jag är själv
              lite fundersam när jag är ute med hunden. Det känns lite otryggt.
              Jag skulle gärna gå med bössa på ryggen en med hygglig kaliber
              dessutom för att känna mig riktigt trygg.
            </seg>
            <seg n="315b64c1">
              Det är bara att konstatera att jag tror att vi har nått mycket
              längre när det gäller numerären som vi tog beslut om 2001. Det
              måste man försöka fastställa på något riktigt sätt, som genom
              inventeringar och genom att använda ny teknik och så vidare.
            </seg>
            <seg n="c726d31f">
              Jag har tittat på Åke Petterssons utredning. Den är väldigt bra
              och väl förankrad, tror jag, ute hos de så kallade intressenterna
              i samhället. Nu väntar vi på en proposition. Miljöministern måste
              sammanställa alla remissvar, men tiden är snart ute för synpunkter
              på detta.
            </seg>
            <seg n="af5838e5">
              Ska jag vara orolig och misstänksam mot något i miljöministerns
              skrivning är det mot det som Bengt-Anders också tog upp mot slutet.
              Menar miljöministern verkligen att det över huvud taget skulle
              behöva ifrågasättas att man överlåter på regionalt beslutsfattande
              att bestämma om förvaltningsplaner och hur man ska förvalta de
              fyra stora rovdjuren? Jag är lite fundersam över detta.
            </seg>
            <seg n="a3b487c6">
              Jag skulle kunna ansluta mig till de två frågor som Åke Sandström
              hade. Jag tror att detta ska göras ganska snart och inte dras
              i långbänk. Vi måste få ett beslut i dessa frågor rätt så snabbt.
            </seg>
            <seg n="2da579aa">
              Men jag vill att miljöministern ska vara mycket tydligare när
              det gäller förvaltningsfrågorna. Om man inte anförtror de lokala
              krafterna att förvalta dessa rovdjur kommer man aldrig att få
              acceptans för en svensk rovdjurspolitik.
            </seg>
          </u>
          <note type="speaker" n="7bd83d94">
            Anf. 59 Miljöminister ANDREAS CARLGREN (c):
          </note>
          <u who="Q496604" xml:id="i-4d047352b62a234a-11" n="7ed797b7">
            <seg n="4a38c6ba">
              Fru talman! Först och främst vill jag klargöra och än en gång
              konstatera att jag sannerligen värdesätter det utredningsarbete
              som har gjorts. Utredningen innehåller mycket klokt. Den grundar
              sig dessutom, vilket är ytterst värdefullt, på en rätt ingående
              dialog som har förts under utredningsskedet. Det är också en modell
              för hur arbetet ska formas i de kommande stegen.
            </seg>
            <seg n="976ac960">
              Det är fyra huvudprinciper som jag då vill slå fast.
            </seg>
            <seg n="c2a91012">
              Det första gäller att vi ska ha en ökad lokal delaktighet. Jag
              har gett ett klart besked om att jag vill se ett ökat regionalt
              ansvar för förvaltningen av rovdjuren. Jag vill att det ska kombineras
              med nationella riktlinjer, och jag delar uppfattningen att det
              också bör vara möjligt att kombinera det.
            </seg>
            <seg n="d8a0de8b">
              Det andra gäller att jag tycker att det är viktigt att minimera
              de konfliktfyllda situationerna mellan människa och rovdjur eller
              tamdjur och rovdjur. Det är sannerligen så, som flera nu har betonat,
              att människa och tamdjur och rovdjur ska kunna samleva och samexistera.
              Det kommer att kräva just kunskap och en klok förvaltning.
            </seg>
            <seg n="e1bbb6a1">
              Det tredje gäller att våra stora rovdjur är en del av vår biologiska
              mångfald. Därför har vi en skyldighet att värna existensen av
              de stora rovdjuren i den svenska faunan. Det är både ett nationellt
              och ett internationellt ansvar.
            </seg>
            <seg n="8c929fcc">
              Då blir min fjärde viktiga punkt att detta kräver legitimitet
              för förvaltningen. Jag är övertygad om att det är olika intressen
              som sinsemellan i flera fall är skilda men som likväl är legitima.
              Därför gäller det att utveckla en förvaltningsform som gör att
              de olika legitima intressena kan samsas och samleva. Därför tycker
              jag att utredningen har fört ett framsynt och kvalificerat resonemang
              om den adaptiva förvaltningen, om vikten av delaktighet och också
              när det gäller hur viktigt det är att förena å ena sidan vetenskap
              med å andra sidan lokal erfarenhet.
            </seg>
            <seg n="998b716d">
              På alla de punkterna finns det från min sida ingen principiell
              tvekan.
            </seg>
            <seg n="30bda9e7">
              Låt mig också säga något till mina alliansbröder här vad jag
              kan se är det framför allt bröder som har engagerat sig i debatten.
              Jag må då konstatera att interpellationssvaret representerar hela
              regeringen. Hela regeringen står naturligtvis bakom interpellationssvaret.
            </seg>
            <seg n="a19196d1">
              Tomas Tobé ställer en fråga om toleransnivåer. Jag är självklart
              beredd att diskutera det. Jag tror att det kan vara ett intressant
              element i att också öka legitimiteten i framtida förvaltning.
              Men jag tänker naturligtvis avvakta remissynpunkter innan jag
              tar definitiv ställning.
            </seg>
            <seg n="664ab39b">
              Tomas Tobé tog också upp frågan om att sprida rovdjursbeståndet.
              Jag tycker på den punkten att utredningen för ett kvalificerat
              och intressant resonemang som jag, när jag har sett remissvaren,
              är intresserad av att gå vidare med.
            </seg>
            <seg n="9deb2f61">
              När det gäller Lars-Ivar Ericsons fråga om det nordiska samarbetet
              kan jag bara konstatera att vi har ett samarbete inom EU. Det
              har ibland funnits en del olika synsätt mellan Sverige och Norge.
              Men jag tycker att utredningens inriktning på också en nordisk
              förvaltning är intressant, även om jag kan se att det finns problem.
            </seg>
            <seg n="f2c94478">
              När det gäller Åke Sandströms fråga om förberedelsen ska ske
              interdepartementalt är svaret självklart ja. När det gäller frågan
              om jag är beredd att ta fram förslagen utan dröjsmål är svaret
              att det självklart är så, förutsatt att vi får in nödvändiga kompletteringar
              i ärendet.
            </seg>
            <seg n="56a3df08">
              Låt mig till sist svara på den fråga som flera har varit inne
              på, vad jag menar när det gäller det utredningsuppdrag som jag
              ska ge till Naturvårdsverket. Jag har nu gjort klart att jag ansluter
              mig till tanken på ett ökat regionalt inflytande. Jag tycker helt
              enkelt att Naturvårdsverket ska göra nödvändiga preciseringar,
              som kommer att krävas utöver det som utredaren har föreslagit.
            </seg>
          </u>
          <note n="3abfb4a2" type="speaker">
            Anf. 60 TOMAS TOBÉ (m):
          </note>
          <u who="Q6212174" xml:id="i-58e02bf9add1b402-0" n="356fac5e">
            <seg n="9d4b5306">
              Fru talman! Jag får återigen tacka statsrådet för hans svar och
              förtydligande och meddela att även jag givetvis har förståelse
              för att ett statsråd i remisstider måste var något sparsam i alla
              fall med några besked. Men det fanns ett antal välkomna besked
              i detta.
            </seg>
            <seg n="16a15819">
              Jag skulle bara vilja ge statsrådet möjlighet att i ett ytterligare
              svar ändå komma in lite grann på detta med den utvecklade delen
              när det gäller den regionala förvaltningen.
            </seg>
            <seg n="a1754bb6">
              Personligen tycker jag att förslaget om regionalisering är väldigt
              bra. Det är bra att det bygger på regionala förvaltningsplaner
              med mål på både kort och lång sikt, att de regionala rovdjursgrupperna
              ska ha en mer framträdande roll vid framtagande av planerna och
              att förvaltningen ska vara mer adaptiv, det vill säga att den
              kontinuerligt ska göra nya bedömningar och justera förvaltningen
              utifrån gällande situation.
            </seg>
            <seg n="f18c1373">
              Givetvis har jag en förståelse för att vi inte kan ha en förvaltning
              som blir alltför spretig. Men jag är ändå lite mer fundersam.
              Finns det en möjlighet för statsrådet att utveckla lite grann
              vad detta nya utredningsbetänkande kan handla om?
            </seg>
            <seg n="27fe8f22">
              Sedan kan jag väl säga, likt min partikollega Bengt-Anders Johansson,
              att jag inte tycker att jämförelsen med havssköldpaddorna för
              Grekland och Spaniens ansvar för den iberiska lon är helt lyckosam.
              Jag tycker att vi har en helt annan situation i Sverige när det
              gäller rovdjuren, särskilt när det gäller vargen, som jag upplever
              är en stor del av debatten. Det är viktigt att komplettera bilden
              med detta.
            </seg>
            <seg n="7fcb9c5e">
              Jag vill nog också höja ett något varnande finger. Det får inte
              dröja alltför lång tid innan en proposition presenteras för riksdagen.
              Givetvis är det viktigt att förslagen är grundade på vetenskapliga
              fakta och att det finns en väl avvägd balans i det hela. Men samtidigt
              är jag och, tror jag, många med mig något oroade över att den
              här frågan kommer att försvinna i en långbänk och i ett utredande.
              Det tror jag vore direkt olyckligt.
            </seg>
            <seg n="3ef2ef69">
              Vi har nu en situation, tycker jag, där en rädsla för rovdjur
              till en viss del till och med börjar utvecklas till en avsky.
              Det är en utveckling som vi behöver sätta stopp för. Jag menar
              att en stor del av ansvaret faktiskt ligger på den här kammaren
              när det gäller den lagstiftning och det mål som vi har satt upp.
            </seg>
            <seg n="01c5e6b2">
              Sedan skulle jag gärna jag hann inte säga det i mitt förra inlägg
              vilja få lite ytterligare besked när det gäller detta med vargföryngringar.
              Kan man tänka sig att fler län ska få ett ansvar för vargföryngringar?
              I dag är det ansvaret begränsat till några få. Det tycker jag
              inte är en bra utveckling.
            </seg>
            <seg n="26bcd408">
              Till Karl Gustav Abramsson får jag säga: Jag tycker att det är
              positivt att du deltar i debatten. Du har kloka synpunkter. Men
              vi kan väl politiskt ändå konstatera att det med de fyra partier
              som i dag utgör regeringsunderlag finns förutsättningar för ett
              sunt förnuft i rovdjurspolitiken det föreligger inte med det andra
              regeringsunderlaget. Detta är väldigt positivt. Det har vi redan
              sett.
            </seg>
          </u>
          <note type="speaker" n="cac05af7">
            Anf. 61 LARS-IVAR ERICSON (c):
          </note>
          <u who="Q432059" xml:id="i-8023649c52b51e89-1" n="ef8962cf">
            <seg n="ea5044ef">
              Fru talman! Jag vill börja med att tacka ministern för svaret.
              Det måste vara inspirerande att få höra så mycket kloka ord i
              denna debatt här i kväll.
            </seg>
            <seg n="398df2ba">
              Rovdjuren tillhör vår fauna. Även om det finns de som säger att
              de borde stängas in i några reservat är det naturligt att de ska
              finnas där de hör hemma, i rimlig omfattning. Men då måste vi
              ha en rovdjursstam som inte hotar tamdjur, skogens vilt och, i
              värsta fall, människors säkerhet.
            </seg>
            <seg n="cf19415b">
              De konflikter som finns i rovdjurstäta områden måste lösas. Människor
              ska känna sig trygga när de är ute i skog och mark. Att skapa
              en rovdjurspolitik som är förankrad hos hela befolkningen är en
              stor utmaning som den förra regeringen inte lyckades med. Men
              jag tycker att miljöministerns insikter i landsbygdens förhållanden
              bör ger goda förutsättningar för att vi nu ska få en bättre rovdjurspolitik.
            </seg>
            <seg n="2120cf8c">
              Sunt förnuft i rovdjurspolitiken det är rubriken på Tomas Tobés
              interpellation. Om vi tar vara på det sunda förnuftet hos dem
              som lever nära rovdjuren och lyssnar in deras erfarenheter och
              åsikter finns det goda förutsättningar för att det ska fattas
              bra beslut.
            </seg>
            <seg n="5f29bf13">
              Rovdjuren finns här, och de ska få vara kvar. Men deras existens
              får inte innebära att landsbygdsbornas levnadsförhållanden försämras.
            </seg>
          </u>
          <note type="speaker" n="8ffd3a88">
            Anf. 62 ÅKE SANDSTRÖM (c):
          </note>
          <u who="Q6093424" xml:id="i-4d047352b62a234a-12" n="996910b6">
            <seg n="f6ba0478">
              Fru talman! Jag vill tacka för svaren och bara konstatera att
              jag med tillförsikt ser fram emot det fortsatta arbetet.
            </seg>
            <seg n="55cf6e14">
              Jag vill återigen betona detta med skyndsamheten. Efter de upplevelser
              jag har haft i Värmland, Dalarna och även Västmanland och Örebro
              vet jag att tiden hastar. Och det är väldigt viktigt för tilltron
              till rovdjurspolitiken att detta kan ske utan dröjsmål.
            </seg>
            <seg n="1cc3157b">
              Jag vill också passa på att betona att det är av stort värde
              att vi kan få en bred överenskommelse bakom rovdjurspolitiken.
              Det är av största värde. Jag sätter också stort värde på att K
              G Abramsson har deltagit här. Jag tror att det finns goda förutsättningar
              för att få en bred samsyn.
            </seg>
          </u>
          <note type="speaker" n="db70fd07">
            Anf. 63 JÖRGEN JOHANSSON (c):
          </note>
          <u who="Q5886707" xml:id="i-6ca6d6f421e03148-1" n="2d12788a">
            <seg n="cdc1a61b">
              Fru talman! Jag upplever att vi är tämligen överens i debatten.
              Jag vill ändå avsluta med att göra en beskrivning av situationen
              i mitt hemlän med en enig viltvårdsnämnd tillsammans med rovdjursgruppen.
            </seg>
            <seg n="adf45aae">
              Som ministern förmodligen vet består viltvårdsnämnden av LRF,
              viltvårds- och naturmänniskor, jägare och så vidare. Alla var
              helt eniga om att man markant måste öka avskjutningen av lo för
              att värna övriga arter i naturen. Länsstyrelsen och Naturvårdsverket
              biföll en minimal avskjutning. Det är knappast så man bygger förtroende
              mellan den folkvalda delen och statens tjänstemän i sammanhanget.
            </seg>
            <seg n="24564107">
              Jag ser ändå framför mig en mycket ljus framtid efter ministerns
              redovisning här. Jag vill med det tacka för debatten.
            </seg>
          </u>
          <note type="speaker" n="435ed55c">
            Anf. 64 ERIK A ERIKSSON (c):
          </note>
          <u who="unknown" xml:id="i-101f5ff3a4a9810f-1" n="cc951605">
            <seg n="f19ae15d">
              Fru talman! Jag vill också tacka ministern för en bra debatt.
              Här finns ett underlag för att gå vidare.
            </seg>
            <seg n="23a46148">
              En sak är tydlig. Alla som bor i de områden där det finns till
              exempel hög koncentration av varg är inte varghatare. Vi är inte
              det. Vi måste hitta en väg för hur vi ska kunna hantera vargstammen.
            </seg>
            <seg n="b1dda35f">
              Det finns italienska vallhundar som präglas med en flock får
              från ungefär två månaders ålder. De kan leva med fåren och skyddar
              fåren mot rovdjur. Det fungerar alldeles utmärkt ända tills den
              dagen turister leker med hundarna och tar bort prägeln från hunden.
            </seg>
            <seg n="8d7550f3">
              Detta är också ett dilemma som dyker upp. I det moderna och urbana
              samhället möts flera näringar. Det är turismen och jordbruket.
              Jag vill uppriktigt inte någon gång mer vara med om att jag träffar
              lantbrukare vilkas djur när lantbrukaren kommer ut på morgonen
              har avslitna juver.
            </seg>
            <seg n="8a85e751">
              Man ska inte behöva se och uppleva detta inom stängslade områden.
              Så hårt är trycket på vissa platser, men inte på alla. Vi måste
              hitta former för hur vi kan jaga även vargen så att den inte naturligt
              kommer allt närmare människan. Det finns enkla medel för detta.
            </seg>
            <seg n="7a5f29a5">
              Jag har förhoppningar om att det kommer att falla väl ut. Nu
              upplever jag att det är ett fåtal partier representerade här i
              debatten. Representanter för de två partier som jag tycker tar
              minst ansvar i frågan finns inte här.
            </seg>
            <seg n="79112c1b">
              De tar inte alls ansvar och bryr sig inte om de följder som deras
              politik får. Jag anser att jag inte kan angripa dem när de inte
              finns i kammaren. Men det är märkligt att de inte finns här eftersom
              de står för en helt annan politik. De hade haft chansen att berätta
              om den här.
            </seg>
            <seg n="b6b3b37d">
              Djurskyddslagen är en av världens strängaste lagar, och den ska
              våra djurägare leva upp till. Hur rimmar det med att rovdjuren
              angriper djur och att lidande kan uppstå i många timmar?
            </seg>
            <seg n="3803e490">
              Jag har stor tilltro till att det kommer att bli en bra proposition.
              Det finns många som gärna är med och hjälper till i arbetet framåt.
            </seg>
          </u>
          <note type="speaker" n="c2d1d01e">
            Anf. 65 BENGT-ANDERS JOHANSSON (m):
          </note>
          <u who="Q4887773" xml:id="i-4c2deb8beb6aaa3f-1" n="d7cdfa24">
            <seg n="90ffde47">
              Fru talman! Tack för beskeden, miljöministern. Nu gick K G Abramsson
              från kammaren. Men jag tycker ändå att det finns skäl att rikta
              ett tack till Socialdemokraterna åtminstone i den här frågan.
              Här spelar vi ungefär på samma planhalva.
            </seg>
            <seg n="11a36988">
              Jag skulle vilja skicka med några ord till ministern i den fortsatta
              handläggningen. Det gäller att inte förlänga ett genomförande
              mer än absolut nödvändigt så att vi inte tappar fart.
            </seg>
            <seg n="e3da3feb">
              Alla allianspartier har byggt upp en oerhörd förväntan i samhället
              att det ska kunna bli en bättre tingens ordning. I den mån det
              behövs någon form av kompletterande utredning är mitt råd att
              starta den så att den går i gång parallellt långt innan en proposition
              skrivs. Så går det faktiskt att göra så att det inte först blir
              en proposition och sedan en utredning. Då tappar människor förtroendet.
            </seg>
            <seg n="33fe2d43">
              Det är också viktigt att ta fasta på att det förslag som finns
              i utredningen visar hela det svenska samhället och EU att vi kan
              förvalta exempelvis vargstammen på 200 djur under de närmaste
              tre åren. Då skapar vi också ett ökat förtroende.
            </seg>
            <seg n="c2342d4a">
              Dessutom är det okej med regional förvaltning. EG-domstolens
              utslag när det gäller Finland visar tydligt att det är fullt möjligt.
              Jag välkomnar ministerns besked att den öppningen finns.
            </seg>
            <seg n="17e86738">
              Ska man förvalta biologisk mångfald vilket vi ska, och det är
              ingen tvekan om det gäller det att se till orden som finns i svaret.
              Det är en förtroendefråga att Sverige visar att det är möjligt
              med samexistens mellan människor och de stora rovdjuren.
            </seg>
            <seg n="f32e9c99">
              Men då fordras det också att vi tar fasta på toleransnivå, regional
              förvaltning och de delar som ministern har talat om. Med tanke
              på att det nu finns fem partier bakom är det otroligt lätt för
              ministern att lägga fram förslag, för här kör vi igenom det.
            </seg>
          </u>
          <note type="speaker" n="e59b1083">
            Anf. 66 Miljöminister ANDREAS CARLGREN (c):
          </note>
          <u who="Q496604" xml:id="i-4d047352b62a234a-13" n="7ed797b7">
            <seg n="5599e969">
              Fru talman! Jag vill börja med att betona att det jag talat om
              som ett uppdrag till Naturvårdsverket inte innebär att det ska
              genomföras en ny utredning. Det är ett kompletterande uppdrag
              på de punkter där ytterligare preciseringar kan behövas. Det är
              en preliminär bedömning tills vi har sett remissvaren.
            </seg>
            <seg n="9f313e2c">
              Motivet bakom är delvis de nationella mål som vi har satt upp
              som ska nås. Det är nationella riktlinjer som jag har sagt kommer
              att behövas. Sverige har också som nation ett ansvar och förpliktelser
              i EU även om det inte alls omöjliggör också en regional förvaltning,
              utan det kan kombineras.
            </seg>
            <seg n="b78d5e8e">
              Jag vill här utan att på något sätt minska innebörden av det
              jag sagt tidigare betona att det är olika intressen som ska samsas.
              Just därför är det regionala och lokala inflytandet viktigt. Då
              kan olika intressen bättre samsas än om man bara ska göra det
              på nationell, central riksnivå.
            </seg>
            <seg n="c5454388">
              Jag tycker att erfarenheterna från den komplettering vi har gjort
              av jaktförordningen när det gäller nödvärnsrätten också visar
              att förändringar kan göras i rovdjurspolitiken utan att för den
              skull hota den viktiga och nödvändiga biologiska mångfalden.
            </seg>
            <seg n="da37d09a">
              Jag ska inte föregripa den utvärdering som ska göras. Men mitt
              intryck så här långt är att den nya möjlighet som vi ha skapat
              i jaktförordningen har använts mycket ansvarsfullt och sparsamt.
            </seg>
            <seg n="01201032">
              Det talar också för att det är en väg att öka legitimiteten för
              rovdjursförvaltningen utan att för den skull undergräva biologisk
              mångfald och det nödvändiga vaktslåendet om de stora rovdjuren
              samtidigt som vi legitimerar förvaltningen bättre.
            </seg>
            <seg n="26a8edd6">
              Till sist vill jag bara konstatera att jag sannerligen inte har
              något behov av en långbänk eller onödiga dröjsmål. Dels är det
              inte min stil, dels tycker jag att alliansbesked ska hållas. Det
              är jag inriktad på. Jag värdesätter också mycket Karl Gustav Abramssons
              inlägg. Kan vi skapa förändringar med brett politiskt stöd är
              jag positiv till det.
            </seg>
            <seg n="10a2a628">
              Sist och slutligen vill jag konstatera när det gäller läget för
              de stora rovdjuren att vi har kommit långt i Sverige. Men precis
              som utredningen gör konstaterar jag att vi har en sårbarhet när
              det gäller den genetiska variationsrikedomen för vargen och arvsanlagen.
              Vi har globalt sett fortfarande en mycket sårbar situation för
              vargen enligt den redovisning utredningen gör. Det är också en
              del av bilden. Det ändrar inte mina besked. Det är också de som
              kommer att ligga till grund för arbetet. Där värdesätter jag ett
              fortsatt samarbete, helst med en bred majoritet i riksdagen. Tack
              ska ni ha.
            </seg>
          </u>
          <note n="86f1d323" type="speaker">
            Anf. 67 TOMAS TOBÉ (m):
          </note>
          <u who="Q6212174" xml:id="i-58e02bf9add1b402-1" n="356fac5e">
            <seg n="bc911aae">
              Fru talman! Jag får tacka statsrådet för mycket bra svar under
              interpellationsdebatten. Den eventuella skepsis som jag beklädde
              statsrådet med är vid det här laget bortblåst. Det är mycket bra.
            </seg>
            <seg n="15a94ac8">
              Jag vill göra tre korta medskick till det fortsatta arbetet.
              Om man ska arbeta med att utveckla den regionala förvaltningen
              borde man också se över om det finns en möjlighet att utveckla
              en dialog med medborgargrupper i förslaget.
            </seg>
            <seg n="13c69b98">
              När det gäller de nationella målen bör man gärna se till att
              de präglas av summan av de regionala målen och inte tvärtom.
            </seg>
            <seg n="2b9b0b32">
              Det sista jag skulle vilja skicka med gäller specifikt framför
              allt för Gävleborg och Dalarna. Det gäller frågan om varg. Jag
              tror att vi så småningom i förebyggande syfte kommer att behöva
              licensjakt och inte bara skyddsjakt.
            </seg>
          </u>
          <note type="speaker" n="bc95309a">
            Anf. 68 Miljöminister ANDREAS CARLGREN (c):
          </note>
          <u who="Q496604" xml:id="i-4d047352b62a234a-14" n="7ed797b7">
            <seg n="d981ee91">
              Fru talman! Jag kan bara säga att jag naturligtvis tackar för
              värdefulla råd. Vi kommer att ta till oss en rad olika synpunkter
              i det kommande arbetet. Jag tycker att det här har varit en konstruktiv
              debatt där vi ska ta vara också på de synpunkter som har lagts
              fram i debatten.
            </seg>
            <seg n="8f5e7edc">
              Vi ser fram emot att så snart det är möjligt lägga fram en rovdjursproposition
              som jag hoppas ska kunna samla brett stöd både här i riksdagen
              och hos folk både hos engagerade naturskyddsvänner och hos dem
              som jagar och som är en del av den befolkning på landsbygden som
              ska känna sig trygg i samlevnaden med våra stora rovdjur.
            </seg>
          </u>
          <note n="5486a053">
            Överläggningen var härmed avslutad.
          </note>
          <note n="682550aa">
            6 § Svar på interpellation 2007/08:477 om hanterandet av Klimatutredningens
            betänkande
          </note>
          <note type="speaker" n="8066e445">
            Anf. 69 Miljöminister ANDREAS CARLGREN (c):
          </note>
          <u who="Q496604" xml:id="i-4d047352b62a234a-15" n="7ed797b7">
            <seg n="e7fa775e">
              Fru talman! Bosse Ringholm har frågat statsministern om hans
              motiv att avfärda Klimatberedningen innan dess betänkande presenterades
              och om hans bedömning av behovet och angelägenheten av parlamentariska
              utredningar i framtiden.
            </seg>
            <seg n="4a319057">
              Interpellationen har överlämnats till mig.
            </seg>
            <seg n="9eff7463">
              Klimatförändringarna är en ödesfråga för mänskligheten. Alliansregeringen
              vill se Sverige inta en ledande position för att komma till rätta
              med klimatförändringarna.
            </seg>
            <seg n="f6d9193c">
              Klimatförändringarna är en i sanning global fråga. Internationellt
              samarbete är därför en förutsättning för att vi ska kunna bemästra
              klimatförändringarna. Genom att visa omvärlden att det går att
              förena god ekonomisk tillväxt med minskande utsläpp blir vi trovärdiga
              och lägger en grund för ett effektivt internationellt klimatavtal.
              Alliansregeringen driver därför på inom EU för att ambitionen,
              inom ramen för en internationell överenskommelse, ska vara att
              utsläppen inom unionen minskar med 30 procent till 2020 jämfört
              med 1990 i stället för med de 20 procent som det klimat- och energipaket
              som Europeiska kommissionen lade fram i januari i år ger.
            </seg>
            <seg n="6cd70bab">
              Även nationellt vill vi att Sverige ska vara en föregångare.
              Vi har också ambitionen att förankra klimatpolitiken brett i samhället.
              Under våren genomför vi överläggningar med företrädare för industri,
              myndigheter och forskare.
            </seg>
            <seg n="0bcb34f3">
              Vi tillsatte också Klimatberedningen, som har tagit fram ett
              mycket omfattande och värdefullt underlag för det fortsatta arbetet
              med att utforma klimatpolitiken. Statsministern och jag är överens
              om att Klimatberedningens förslag till handlingsplan ska utgöra
              en central utgångspunkt i arbetet med den klimatproposition som
              vi kommer att presentera i höst. Det är också självklart att det
              finns delar i ett så omfattande material som bör granskas noga,
              kompletteras, utredas vidare eller i något fall ifrågasättas innan
              de omsätts till regeringens politik. Beredningen har själv pekat
              på behovet av vidare utredning av vissa förslag. Jag delar Bosse
              Ringholms uppfattning att en bred samsyn är värdefull i frågor
              av global och långsiktig karaktär som klimatfrågan. Det var bakgrunden
              till att vi tillsatte Klimatberedningen. Det gäller nu att använda
              den breda samsyn som beredningen uppnådde. Jag anser att parlamentariska
              utredningar har ett stort värde och att sådana självklart kan
              bli aktuella i liknande frågor framöver.
            </seg>
            <seg n="b6be72a8">
              Då Bosse Ringholm, som framställt interpellationen, anmält att
              han inte hade för avsikt att delta i debatten förklarade andre
              vice talmannen överläggningen avslutad.
            </seg>
          </u>
          <note n="9dd2336c">
            7 § Svar på interpellation 2007/08:557 om biogas
          </note>
          <note type="speaker" n="c05ae6ed">
            Anf. 70 Miljöminister ANDREAS CARLGREN (c):
          </note>
          <u who="Q496604" xml:id="i-4d047352b62a234a-16" n="7ed797b7">
            <seg n="eaf414d9">
              Fru talman! Aleksander Gabelic har frågat mig om jag kommer att
              lämna besked om de 86 miljoner kronor som återstår av det riktade
              investeringsbidraget till gastankställen innan klimatpropositionen
              presenteras. Han har också frågat mig om jag tänker vidta några
              ytterligare åtgärder för att stärka biogasens ställning som ett
              självklart alternativ till andra drivmedel i Sverige.
            </seg>
            <seg n="9547703d">
              Det särskilda stödet till åtgärder för främjande av distribution
              av förnybara drivmedel infördes år 2006 och var från början avsett
              att vara en tidsbegränsad satsning under åren 2006 och 2007. I
              november 2007 förlängde regeringen satsningen så att tidpunkten
              när en stödberättigad åtgärd senast ska ha påbörjats flyttades
              fram till den 31 december 2008. Under år 2007 inkom endast ett
              fåtal ansökningar som samtliga beviljades av Naturvårdsverket,
              och hittills under 2008 har bidrag till två tankställen beviljats.
              För närvarande har Naturvårdsverket inga ansökningar inne.
            </seg>
            <seg n="062812db">
              Klimatberedningen lämnar ett flertal förslag för att främja introduktionen
              av biogas som fordonsbränsle. Den föreslår bland annat att klimatinvesteringsbidragen
              omformas från breda program till investeringsstöd för särskilt
              utvalda åtgärder och sektorer där andra styrmedel är svaga och
              där insatserna har stor betydelse för att minska växthusgasutsläppen.
              Tekniker för produktion och uppgradering av biogas pekas ut som
              ett potentiellt stödområde. Beredningen pekar också på behovet
              av att särskilt stödja rötning, uppgradering och distribution
              av biogas från organiskt avfall och utveckling av biogasproduktion
              från stallgödsel inom ramen för landsbygdsprogrammet. Beredningens
              förslag bereds för närvarande inom Regeringskansliet.
            </seg>
            <seg n="822bb18d">
              Biogas har bäst miljöprestanda vid användningen i fordonen och
              medger effektivt nyttiggörande av biomassa i besvärliga material
              såsom avloppsslam, slakteriavfall med mera. Räknat per energienhet
              drivmedel ger biogas, om läckage av metan hålls på en tillräckligt
              låg nivå, ett mycket lågt utsläpp av växthusgaser sett i hela
              kedjan från utvinning av råvara till användning i fordon. Potentialen
              för en storskalig produktion av biogas är dock begränsad genom
              den begränsade tillgången på lämpliga råvaror.
            </seg>
            <seg n="0461e00f">
              Utöver det nämnda stödet för att främja distribution av förnybara
              drivmedel har cirka en tredjedel av medlen inom det nuvarande
              klimatinvesteringsprogrammet gått till att främja produktion,
              uppgradering och distribution av biogas. Biogas är, liksom övriga
              biodrivmedel, dessutom helt befriat från energi- och koldioxidskatt.
            </seg>
            <seg n="2b80ddb2">
              Biogas kommer även fortsättningsvis att vara en viktig del av
              satsningen på att främja introduktionen av biodrivmedel. Regeringen
              avser att återkomma till dessa frågor i höstens klimatproposition
              och i budgetpropositionen.
            </seg>
          </u>
          <note type="speaker" n="79228046">
            Anf. 71 ALEKSANDER GABELIC (s):
          </note>
          <u who="Q5863217" xml:id="i-4117c554e53c266d-0" n="fcad3ebf">
            <seg n="e5728553">
              Fru talman! Tack, miljöministern, för svaret på denna interpellation!
              Biogasen är det mest miljövänliga drivmedel som finns tillgängligt
              i dag. Biogas framställs lokalt genom rötning av matavfall, gödsel
              och slam vid vattenreningsverk. Eftersom biogasen kan produceras
              lokalt i hela landet är det självfallet möjligt att få tankställen
              i hela Sverige inom en överskådlig framtid.
            </seg>
            <seg n="923d6b71">
              Att minska utsläppen från transportsektorn är en av Sveriges
              svåraste och viktigaste klimatutmaningar. Sverige är ett glesbefolkat
              och bilberoende land. Därmed måste omställningen till mer miljövänliga
              bilar och förnybara drivmedel stå i fokus.
            </seg>
            <seg n="87711cbe">
              Bensinbolagen tvingades via lagstiftning att ta sig an uppgiften
              att investera i minst ett förnybart drivmedel. Dessvärre blev
              resultatet inte teknikneutralt eftersom investeringskostnaderna
              för miljövänliga drivmedel är så olika beroende på om de är flytande
              eller gasformiga. Valet för bensinbolagen blev den billigare pumpen
              för flytande etanol, E 85, som det nu finns över 1 000 av i landet.
            </seg>
            <seg n="3608a7be">
              För att kompensera denna utveckling i någon mån och bidra till
              att få en bättre infrastruktur för fordonsgas i landet infördes
              ett särskilt bidrag på 150 miljoner kronor.
            </seg>
            <seg n="818eb938">
              Naturvårdsverket har till uppgift att fördela bidraget. Enligt
              myndigheterna har hittills 61 tankställen för biogas beviljats
              bidrag på sammanlagt 59 miljoner kronor. Pengarna har gått till
              tankställen i 16 län och 48 kommuner från Ystad i söder till Luleå
              i norr. I dag finns det 88 publika gastankställen i Sverige, och
              planer från gasbranschen på en fördubbling inom några år. Ungefär
              86 miljoner kronor finns nu kvar att fördela av bidraget från
              Naturvårdsverket.
            </seg>
            <seg n="a98b4f52">
              Villkoren och tidsramarna från Miljödepartementet för bidraget
              har dessvärre varit problematiska och oklara. Vid årsskiftet hotas
              bidraget åter, och kan försvinna. I Klimatberedningens handlingsplan,
              som statsrådet också tog upp, finns bland annat följande förslag
              formulerade: särskilda stöd till utvecklingen av biogasdrift och
              fortsatta investeringsstöd och en utveckling av klimatinvesteringsbidragen
              för särskilt utvalda åtgärder där andra styrmedel är svaga.
            </seg>
            <seg n="a499f37d">
              Enligt min mening är det oskäligt att vänta till i höst för att
              få ett besked och säkerställa att minst 86 miljoner kronor av
              de pengar som finns kvar av investeringsbidraget till gastankställen
              kommer att finnas kvar även efter årsskiftet.
            </seg>
            <seg n="d96507f3">
              Det är mycket olyckligt när intressenter som är villiga att bygga
              gastankställen ständigt tvingas vänta på nya besked med förändringar
              av förutsättningar och tidsramar. Lagens effekter för utbyggnad
              av E 85 är permanenta. Därmed bör också större engagemang finnas
              för att ge kontinuitet och större uppbackning av byggandet av
              det miljövänligaste drivmedlet i Sverige.
            </seg>
            <seg n="d573f760">
              Apropå att statsrådet i svaret säger att man inte har fått flera
              ansökningar vill jag peka på att det faktum att det var väldigt
              få ansökningar hänger ihop med kostnaden. Det kostar 3 miljoner
              kronor att bygga en pump. Det bidrar naturligtvis också till att
              många tvekar, eftersom bidraget är 30 procent.
            </seg>
            <seg n="1146daba">
              De aktörer som är med i den här branschen är väldigt få. Vi har
              fyra gasbolag men ett fåtal aktörer som bygger. Det gör naturligtvis
              också att de redan är engagerade i de projekt som de har fått
              bidrag för, eftersom de är så få och det också är krävande att
              genomföra hela processen. Det tycker jag att man ska ta med när
              man talar om ekonomiska styrmedel och när man talar om möjligheten
              att stödja detta. Man bör också ta med att det 30-procentiga stödet
              snarare är mindre om man ser till hela kostnaden, alltså också
              kostnaden för den process som krävs för att få till stånd en sådan
              här gaspump.
            </seg>
            <seg n="302f7467">
              Jag tycker också att det är viktigt att man snarare talar om
              att öka ambitionsgraden och att besked måste ges nu till marknaden
              så att de aktörer som finns faktiskt vågar satsa.
            </seg>
          </u>
          <note type="speaker" n="07737018">
            Anf. 72 LARS-IVAR ERICSON (c):
          </note>
          <u who="Q432059" xml:id="i-8023649c52b51e89-2" n="ef8962cf">
            <seg n="9be00007">
              Fru talman! Tack, ministern, för svaret. Jag tackar också interpellanten
              som har aktualiserat en viktig fråga.
            </seg>
            <seg n="b24edf94">
              Klimatförändringarna ökar i skrämmande takt. Sopberget växer
              och vattendragen blir övergödda samtidigt som våra jordar utarmas.
              Sverige är ett land som behöver mycket energi, men mindre än 2
              procent av den energin får vi från energigaserna naturgas, biogas
              och vätgas.
            </seg>
            <seg n="ba489d7b">
              När det gäller biogas behöver vi intelligenta och biologiskt
              anpassade lösningar för att ta hand om den biomassa som finns
              i olika typer av avfall, restprodukter och energigrödor. När jag
              då läser miljöministerns svar märker jag att vi har en regering
              som är positivt inställd till alternativa energikällor och att
              vi kan se fram emot förverkligande av skarpa förslag utifrån Klimatberedningen.
            </seg>
            <seg n="7fb84d49">
              Jag noterar också att i svaret nämns landsbygdsprogrammet, ett
              program som påminner oss om hur viktigt det är att hela Sverige
              ska leva, att stora satsningar görs på landsbygden i Sverige.
              Därför känns det naturligt att fråga hur ministern ser på gårdsanläggningar
              för biogasproduktion. Visserligen handlar det väl mest om kraftvärmeproduktion,
              men det bör finnas förutsättningar för att den gas som produceras
              på gården, och som inte används lokalt, skulle kunna uppgraderas
              till drivmedelskvalitet och matas in på ett gasnät.
            </seg>
            <seg n="37d14c65">
              Frågan kan verka lite hypotetisk, för i Sverige finns det väl
              bara något tiotal biogasanläggningar på gårdar. Det ska vi jämföra
              med Tyskland där andelen gårdsbaserade biogasanläggningar har
              haft en kraftig tillväxt. Det lär finnas närmare 3 000 anläggningar
              för just gårdsbaserad biogas. Man kan väl ändå tänka att kan de
              i Tyskland borde vi också kunna.
            </seg>
            <seg n="40043c85">
              Då säger någon: Hur är det med säkerheten om vi skulle följa
              Tysklands exempel? Biogas är lättare än luft och vid utsläpp stiger
              gasen uppåt. Biogasen har högre antändningstemperatur än bensin
              och diesel. Det gör att risken för brand vid explosioner är väldigt
              liten.
            </seg>
            <seg n="44556b5d">
              Vi vet att den största råvarupotentialen för ökad biogasproduktion
              finns inom lantbruket. Framför allt gäller det odling av grödor
              men också möjligheten att ta hand om restprodukter som gödsel
              och matavfall.
            </seg>
            <seg n="2293924b">
              Nu finns det många som menar att jordbruksmarken behövs för livsmedelsproduktion
              och att biogasen i det fallet måste ge sig. Jag undrar hur ministern
              ser på odlingar för biogas kontra odlingar för livsmedelsproduktion.
              Är det verkligen en allvarlig konkurrenssituation på gång, eller
              finns det goda förutsättningar för att odla både för mat och för
              biogas?
            </seg>
          </u>
          <note type="speaker" n="c1cc64ea">
            Anf. 73 Miljöminister ANDREAS CARLGREN (c):
          </note>
          <u who="Q496604" xml:id="i-4d047352b62a234a-17" n="7ed797b7">
            <seg n="e94aaa94">
              Fru talman! Låt mig börja med att konstatera att biogasen har
              utmärkta miljöegenskaper som gör att den är särskilt lämplig att
              använda i fordon i starkt förorenade tätortsmiljöer. Biogasen
              minskar utsläppen av fossil koldioxid, kväveoxider och partiklar
              till nästan noll, och dessutom är bullernivån för gasfordon faktiskt
              lägre än för dieselfordon.
            </seg>
            <seg n="36564d1c">
              Det är ett faktum att vi har skapat ett antal olika åtgärder
              för att stödja biogasen i Sverige. Det är bland annat stödet för
              distributionen. Det har vi i själva verket förlängt ytterligare
              ett år jämfört med vad som tidigare gällde. Det är inte så att
              vi ständigt har gett nya besked när det till exempel gäller klimatinvesteringarna.
              Tvärtom, klimatinvesteringsprogrammet har löpt under flera år.
              Alliansregeringen tillförde mer pengar för att just hålla programmets
              ursprungliga omfattning, och vi behöll samma tidsgräns som den
              förra regeringen hade planerat.
            </seg>
            <seg n="21e427f4">
              Dessutom är ett antal åtgärder genomförda som gagnar biogas,
              bland annat genom att den är befriad från både energi- och koldioxidskatter.
              Ägare av gasfordon får flera ekonomiska förmåner som till exempel
              10 000 kronor i miljöbilspremie, ingen trängselskatt i Helsingfors,
              40 procents nedsatt förmånsvärde och gratis parkering i flera
              kommuner. Dessutom kan nämnas att Helsingfors nu förbereder en
              satsning på drygt 200 miljoner kronor för att göra biogas tillsammans
              med näringslivet, bland annat med stöd från statens investeringsprogram.
            </seg>
            <seg n="085365e2">
              Dessutom förbereder vi nu ett antal åtgärder. För att förbättra
              biogasens kommersiella förutsättningar har Energimarknadsinspektionen
              i samråd med Skatteverket utrett hur skattefriheten för biogasen
              ska kunna följa gasen vid samdistribution av biogas och naturgas.
              Regeringen avser att lämna proposition om detta till riksdagen
              i höst.
            </seg>
            <seg n="33f5cb7d">
              I maj förra året överlämnades betänkandet Bioenergi från jordbruket
              till regeringen. Det har sedan remissbehandlats. Där föreslogs
              ett tidsbegränsat investeringsstöd för gödselbaserad biogas. Med
              utgångspunkt från förslaget i betänkandet utreder nu Jordbruksverket
              hur förslaget kan införlivas i befintliga åtgärder i nuvarande
              landsbygdsprogram. Det uppdraget ska ju redovisas senast den 31
              maj i år.
            </seg>
            <seg n="79261805">
              Det får också vara svar på den fråga som Lars-Ivar Ericson tog
              upp.
            </seg>
            <seg n="81f7d2cd">
              Dessutom ser regeringen mycket positivt på utvecklingen av det
              som kallas bränslekombinat för samproduktion av olika biodrivmedel,
              som etanol och biogas, där restprodukter utnyttjas. Det är samlat
              en stor satsning som Sverige har gjort. Den kommer att följas
              av ytterligare åtgärder som jag räknar med att vi kommer att presentera
              framöver. Distributionsstödet ska ses bara som en del av de samlade
              insatserna.
            </seg>
          </u>
          <note type="speaker" n="06079f47">
            Anf. 74 ALEKSANDER GABELIC (s):
          </note>
          <u who="Q5863217" xml:id="i-4117c554e53c266d-1" n="fcad3ebf">
            <seg n="c37b15d3">
              Fru talman! Det är bra att man utlovar besked, även om jag vill
              ha besked i dag. Jag tror att de aktörer på marknaden som har
              funnits med under ganska många år och drivit det här framåt också
              hade velat ha besked redan i dag.
            </seg>
            <seg n="9513f2a8">
              Jag vill gå tillbaka till ursprungsidén. Vi har berört det tidigare,
              men avfall kan ju förhållandevis enkelt omvandlas till energi
              och dessutom driva bilar. Många förnybara energikällor kan ju
              endast användas till el och värme, inte direkt som drivmedel,
              åtminstone inte ännu. Biogas är därför det överlägset bästa miljöbränslet
              sett till såväl energieffektivitet som råvaruanvändning och produktionsförhållanden.
            </seg>
            <seg n="60186d11">
              Lokalt avfall kan lokalt produceras till drivmedel och användas
              lokalt till bussar och bilar. I dag används endast 20 procent
              som drivmedel av den biogas på totalt 1,3 terawattimmar som finns
              i Sverige. Om all biogas användes till fordon skulle gasen räcka
              till över 200 000 bilar. I dag drivs endast 13 500 bilar med gas
              samt en hel del lokala bussflottor.
            </seg>
            <seg n="9e02f022">
              Det är beklagligt att gasbranschen och landets kommuner inte
              får klart besked på frågan om bidrag till gastankställen. Vi vet
              för det första båda två att oljebolagen är kallsinniga till investeringar
              i gas då pumplagen främjat en från deras sida ensidig utbyggnad
              av den billigare etanolpumpen. Det innebär att det i praktiken
              är en handfull aktörer och kommuner som tar ansvar för en infrastruktur
              för gas i Sverige och att utbyggnadstakten därmed, tyvärr, är
              långsammare. Vi vet, för det andra, att det bland annat på grund
              av detta för tillfället inte finns några ansökningar inne hos
              Naturvårdsverket om bidrag från resterande medel som kvarstår
              av beloppet. Vi vet också att reglerna för hur man söker bidrag,
              var man kan få bidrag och beskeden för hur länge bidraget kvarstår
              har vållat en hel del problem. I praktiken får inte heller alla
              som söker bidrag de utlovade 30 procenten, som jag nämnde tidigare,
              utan i praktiken bidrag för endast 20 procent av kostnaden. Vi
              vet, för det tredje, att genom att ta bort bidraget underlättar
              vi knappast för de aktörer som nu bygger och vill fortsätta att
              bygga gastankställen.
            </seg>
            <seg n="70163687">
              Jag önskar därför ett besked från miljöministern. Kommer bidraget
              att kvarstå efter årsskiftet eller ämnar regeringen återigen att
              vänta till elfte timmen med besked?
            </seg>
            <seg n="b5e7c076">
              Förra året såldes rekordmånga miljöbilar. Det är naturligtvis
              positivt. Men det vore också värdefullt att titta mer självkritiskt
              på hur det ser ut när det gäller etanol i förhållande till biogas.
              Man ska ha en mer ödmjuk inställning till verkligheten. Jag tror
              att vi båda är överens om att biogas är det miljövänligaste, med
              alla de fördelar som tidigare talare har tagit upp, att det går
              att satsa på en hel kedja med lantbruket och jordbruket. Till
              exempel Tekniska Verken i Linköping producerar på ett föredömligt
              sätt biogas.
            </seg>
            <seg n="3d5c051b">
              Ynka 1 procent av alla bilar som såldes förra året drivs med
              gas. Det blir en konstig kontrast mellan att hela tiden tala om
              att detta är så bra och att statsrådet sedan i sitt svar säger
              att kapaciteten är begränsad. Naturligtvis är den begränsad om
              man inte tar med hela kedjan.
            </seg>
            <seg n="93fe4b88">
              Vi socialdemokrater har lyft fram att det går att konvertera
              bilar. Det ska vara ett helhetstänk, från ekonomiska styrmedel
              när det gäller produktionen, för att stimulera mängden och möjligheten
              att producera mer biogas, till att få fler brukare. En del av
              detta är naturligtvis också att det finns tankställen. Det finns
              de bilmärken som redan tillverkar biogasbilar. Vi ska kunna importera
              bilar från de länder som redan har kommit längre än vad vi har
              gjort. Det hänger ihop.
            </seg>
            <seg n="b6e6989c">
              Ministern borde ge ett tydligare besked till marknaden och ha
              större ambitioner om han verkligen tror att biogasen är det miljövänligaste
              bränslet.
            </seg>
          </u>
          <note type="speaker" n="f5860a69">
            Anf. 75 LARS-IVAR ERICSON (c):
          </note>
          <u who="Q432059" xml:id="i-8023649c52b51e89-3" n="ef8962cf">
            <seg n="400bfd54">
              Fru talman! Jag har några avslutande reflexioner om biogas.
            </seg>
            <seg n="471eefe3">
              Energigaserna, framför allt biogas, är viktiga delar i framtidens
              energisamhälle. Det finns mycket stora möjligheter att öka produktionen
              av biogas i Sverige. Miljön förbättras med hjälp av satsningar
              på biogas, och många nya arbetstillfällen skapas.
            </seg>
            <seg n="35184ec5">
              I energipolitiken måste beslut fattas i riktning mot ekologiskt
              och ekonomiskt hållbara energisystem baserade på förnybara resurser.
              Biogas måste vara vårt mest miljövänliga alternativ. Det är också
              bra att det finns förutsättningar för produktion av biogas i hela
              landet.
            </seg>
            <seg n="b65dc212">
              Lantbruk, industri, stat, kommuner, landsting och privatpersoner
              måste samverka mer inom biogasområdet. Värme, kraftvärme, fordonsgas
              och andra användningsområden här finns biogas som ett bra alternativ.
            </seg>
            <seg n="b61e1a2a">
              Energipolitikens mål ska vara ett alltigenom hållbart samhälle
              byggt på hållbara energikällor. Jag är glad att regeringen har
              den insikten och jobbar utifrån detta.
            </seg>
          </u>
          <note type="speaker" n="656b910d">
            Anf. 76 Miljöminister ANDREAS CARLGREN (c):
          </note>
          <u who="Q496604" xml:id="i-4d047352b62a234a-18" n="7ed797b7">
            <seg n="84f2f19f">
              Fru talman! Först det första förnekar jag fullständigt att biogasbranschen
              lever under osäkra villkor som regeringen har bidragit till. Tvärtom
              har vi på rader av områden redan vidtagit åtgärderna. Det gäller
              bland annat hur vi har tillfört mer pengar till klimatinvesteringsbidragen
              och sett till att klimatinvesteringsprogrammet har genomförts
              under den tid som den förra regeringen ursprungligen planerade
              för. Vi har dessutom inte bara infört distributionsstöd utan också
              förlängt det. Vi har sett till att det, precis som jag har redovisat,
              blir möjligt att köpa en gasdriven bil och få 10 000 kronor i
              miljöbilspremie. Det blir ingen trängselskatt i Helsingfors, det
              blir 40 procent nedsättning av förmånsvärdet och det blir gratis
              parkering i flera kommuner. En satsning på 200 miljoner kronor
              förbereds nu i Helsingfors för att producera mer biogas. Det är
              ett antal åtgärder som redan har vidtagits.
            </seg>
            <seg n="7f4a3696">
              För det andra är det inte alls så att vi dröjer med beskedet
              om distributionsstödet. Vi har gett besked, nämligen om en förlängning.
              Det resulterade i två ytterligare ansökningar som har bifallits.
              Därutöver finns nu hos Naturvårdsverket inga ytterligare ansökningar.
              Det kan inte vara det viktigaste i det läget att prioritera att
              ytterligare förlänga just det distributionsbidraget, utan jag
              är i första hand inriktad på andra åtgärder. Det var därför jag
              redovisade ett antal av de förslag som vi nu på olika sätt förbereder
              inför klimatpropositionen i höst för att ytterligare förbättra
              förutsättningarna för biogas.
            </seg>
            <seg n="3f3f964d">
              Regeringen har satsat ytterligare drygt 400 miljoner kronor för
              perioden 20082010 för att utveckla framtidens teknik för produktion
              av biodrivmedel, det som brukar kallas andra generationens biodrivmedel.
              Då kommer det att ha stor betydelse för biogasen i förädlad form,
              nämligen biometan.
            </seg>
            <seg n="be435b8f">
              Jag konstaterar, till sist, att Socialdemokraterna trots allt
              inte har presenterat ett enda förslag som ytterligare skulle främja
              biogas eller klargöra beskeden för biogasbranschen. Efterkonverteringen
              är med förlov sagt en åtgärd som saknar betydelse i sammanhanget.
            </seg>
            <seg n="e90516e9">
              Vi har genomfört klimatinvesteringsprogrammet, precis under den
              tid som den förra regeringen hade presenterat. Nu har också Klimatberedningen
              lagt fram ett förslag om ett mer riktat stöd som vi bereder inom
              Regeringskansliet. Med det tycker jag att situationen är klargjord.
              Det vore bättre att inrikta sig på konstruktiva åtgärder framöver
              än att försöka ge intrycket av att det är en osäker situation
              nu. Det anser jag inte att man med fog kan säga.
            </seg>
          </u>
          <note type="speaker" n="c867325b">
            Anf. 77 ALEKSANDER GABELIC (s):
          </note>
          <u who="Q5863217" xml:id="i-4117c554e53c266d-2" n="fcad3ebf">
            <seg n="81029362">
              Fru talman! Jag hoppas naturligtvis, som många biogasvänner,
              att det kommer besked, även om det är lite sent. Jag tycker att
              vi ska ta fasta på det. Jag kan nöja mig med det på den punkten.
            </seg>
            <seg n="8655f132">
              Ni avskaffade Klimp:en. Den har ändå använts i många kommuner
              för att bygga de lite dyrare biogaspumparna. Det är viktigt att
              vara lite självkritisk. När man inte får in ansökningar måste
              man ställa sig frågan vad som kan göras för att stödja denna utveckling,
              om vi ändå tror på att biogasen har de fördelar vi har talat om
              tidigare.
            </seg>
            <seg n="abc8a418">
              Jag kan nöja mig med detta, även om jag tycker att det är för
              sent. Jag hoppas att det kommer styrmedel som gör att hela kedjan
              fungerar och lyfter upp frågan. Även konverteringsbiten är viktig.
              En fråga som aldrig nämns är arbetstillfällen. Låt oss satsa på
              teknikutvecklingen. Jag har sett hur man på Tekniska Verken kämpar
              i verkstaden. Om det hade varit en annan ambition att satsa på
              att utveckla tekniken hade det skapat fler arbetstillfällen och
              på lång sikt bidragit till det som vi båda var med om på Bali
              när det gäller tekniköverföring. Det är något som också ska läggas
              in i ett positivt tänkande, nämligen att se hela kedjan ut i världen.
              En biogaspump i Sverige kan vara ett led i detta. Det har betydelse
              hur en regering agerar.
            </seg>
            <seg n="191392f9">
              Jag hoppas, fru talman, att vi får se biogassatsningar som bidrar
              till att vi får en ökad flotta av fordon i Sverige som kör på
              det mest miljövänliga bränslet.
            </seg>
          </u>
          <note type="speaker" n="193b7214">
            Anf. 78 Miljöminister ANDREAS CARLGREN (c):
          </note>
          <u who="Q496604" xml:id="i-4d047352b62a234a-19" n="7ed797b7">
            <seg n="ffc65ed0">
              Fru talman! Låt mig konstatera att det har betydelse hur en regering
              agerar, och det är därför vi redan har agerat så att rader av
              de åtgärder jag har talat om är genomförda. Pengarna är satsade.
              Programmen genomförs planenligt. Dessutom har anslagstider förlängts.
            </seg>
            <seg n="7195508e">
              Jag ser inte att det finns ytterligare osäkerhet som ska undanröjas.
              Däremot finns det ett ytterligare antal besked som i vanlig ordning
              kommer att förberedas och läggas fram i samband med att vi presenterar
              klimatpropositionen, och jag ser att vi ytterligare kommer att
              förbättra möjligheterna också för biogas.
            </seg>
            <seg n="6e5e6027">
              Låt mig bara konstatera när det gäller efterkonverteringen att
              vi har lagt fram lagförslag som innebär att man just nu kan genomföra
              efterkonvertering lagligt. Däremot ska man nog inte inbilla någon
              att det kommer att ha en väldigt stor omfattning. Därför tycker
              jag att det vore i hög grad bortkastade pengar att dessutom lägga
              statsbidrag på det. Det är den enda skillnaden mellan Socialdemokraternas
              position och regeringens position i den delen.
            </seg>
            <seg n="19dc1570">
              Med det tackar jag också. Jag ser att vi kommer att kunna komma
              framåt med bra förslag framöver, och då kommer jag självklart
              att välkomna stöd också till det i riksdagen.
            </seg>
          </u>
          <note n="5486a053">
            Överläggningen var härmed avslutad.
          </note>
          <note n="6405ba97">
            8 § Svar på interpellationerna 2007/08:570 och 579 om regeringens
            satsning Lärarlyftet
          </note>
          <note type="speaker" n="6862f7d0">
            Anf. 79 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-20" n="737e7845">
            <seg n="c539e36f">
              Fru talman! Marie Granlund har frågat statsrådet Leijonborg om
              han tänker ta initiativ till att ändra reglerna för vem som ska
              avgöra vilken kompetensutveckling som ska ingå i Lärarlyftet.
              Vidare har Mats Pertoft frågat mig vilka åtgärder jag tänker vidta
              för att säkerställa att Lärarlyftet verkligen når ut till alla
              lärare och utnyttjas maximalt.
            </seg>
            <seg n="ee71124e">
              Arbetet inom regeringen är fördelat så att det är jag som ska
              svara på båda interpellationerna.
            </seg>
            <seg n="416731ba">
              Lärarlyftet är den största statliga satsningen på kvalificerad
              fortbildning för lärare någonsin. I år avsätts nästan 700 miljoner
              kronor, nästa år avsätts strax under 900 miljoner och för 2010
              avsätts 1 miljard. Allt som allt blir det 2,6 miljarder kronor
              på tre år. Till 2009 och 2010 överför vi dessutom de 300 miljoner
              kronor som huvudmännen inte hann utnyttja under 2007.
            </seg>
            <seg n="e13b0c44">
              Jag är medveten om kritiken som har riktats mot satsningen. Många
              platser stod tomma under första terminen, hösten 2007. Samtidigt
              är jag övertygad om att situationen kommer att vara helt annorlunda
              nu när kommuner och fristående skolor fått längre tid att planera.
            </seg>
            <seg n="832323ff">
              Senare under våren kommer information om hur många lärare som
              faktiskt gått kurser inom Lärarlyftet. Det kommer också att finnas
              information om hur många som är anmälda till utbildningar under
              hösten 2008. Jag vill avvakta denna information innan jag tar
              ställning till om regeringen bör vidta åtgärder eller måste förändra
              delar av Lärarlyftet.
            </seg>
            <seg n="7ab96bc1">
              Ansvaret för lärarnas kompetensutveckling ligger på skolhuvudmännen.
              Ett av skälen till att regeringen nu måste ta initiativ till en
              stor satsning på lärarfortbildning är att kommunerna har brustit
              i detta ansvar. Jag välkomnar kommunala kompetenssatsningar, till
              exempel på de områden som Sveriges Kommuner och Landsting och
              Friskolornas Riksförbund lyfter fram, som ett komplement till
              den statliga satsningen. Jag tror att det skulle kunna vara positivt
              för skolväsendet. Det är emellertid inte aktuellt att ge högskolorna
              i uppgift att anordna kurser efter en beställning direkt från
              skolhuvudmännen, vilket Marie Granlund framhåller som mer effektivt
              än den nuvarande ordningen. Regeringens avsikt med fortbildningssatsningen
              är inte att det särskilda statsbidraget till fortbildning inom
              Lärarlyftet ska vara en del av det generella statsbidraget, som
              kommunerna fritt får förfoga över.
            </seg>
          </u>
          <note type="speaker" n="1d23e703">
            Anf. 80 MARIE GRANLUND (s):
          </note>
          <u who="Q3373324" xml:id="i-5f92e4d9dcb2207a-0" n="d1db73e8">
            <seg n="5726f945">
              Fru talman! Jag vill tacka statsrådet för svaret, även om det
              är ett icke-svar.
            </seg>
            <seg n="4817694c">
              Jag skulle först vilja passa på att säga att vi socialdemokrater
              tycker att satsningen på Lärarlyftet är jättebra. Det vill jag
              säga eftersom statsrådet många gånger utåt säger att Socialdemokraterna
              var emot det här. Så är det inte.
            </seg>
            <seg n="7926dd7a">
              När Lärarlyftet nu har varit i gång sedan slutet av 2007 och
              början av 2008 visar det sig, precis som statsrådet säger, att
              många platser är tomma. Man kan säga att regeringen har gjort
              en underlåtenhet genom att inte från början ta kontakt med dem
              som är huvudmän, SKL, och göra upp om vilka regler som skulle
              gälla. Jag övertygad om att det då hade sett helt annorlunda ut.
            </seg>
            <seg n="228e7fc1">
              Sveriges Kommuner och Landsting men också Friskolornas Riksförbund
              är, precis som de allra flesta, positiva till den här satsningen
              även om de, precis som vi socialdemokrater, säger att det är anmärkningsvärt
              att förskollärarna och fritidspedagogerna inte får vara med. Varför
              ska inte de som sysslar med de små barnen få fortbildning? Varför
              ska de stängas ute? Tänk om man hade resonerat likadant om barnläkare,
              att de skulle vara någon sorts sämre läkare, i stället för att
              de kanske är det viktigaste vi har.
            </seg>
            <seg n="87f83e6e">
              SKL och Friskolornas Riksförbund hävdar vidare att reglerna för
              Lärarlyftet har försvårat användningen och att många av huvudmännen
              anser att de erbjudna kurser som nu finns inte motsvarar skolornas
              fortbildningsbehov och att det därför vore mer effektivt att ge
              ett uppdrag direkt till högskolorna för att i dialog med huvudmännen
              utarbeta de kurser som det finns behov av.
            </seg>
            <seg n="349f990c">
              Dessutom efterfrågar huvudmännen i högre grad kompetensutveckling
              med koppling till själva pedagogiken och yrkesutövningen, till
              exempel i ledarskap, än i ämnesanknuten fortbildning.
            </seg>
            <seg n="d5b0bcb4">
              Det här har ingenting att göra med det som i svaret handlar om
              att man inte är beredd att lägga mer pengar i det generella statsbidraget.
              Det handlar om hur man riktar den särskilda satsning som är gjord
              och hur man får mest ut av den.
            </seg>
            <seg n="9c6df808">
              Andelen huvudmän som bedömer att de inte kan nyttja hela sin
              del av Lärarlyftet det här året är av kommuner i storstadsområdena
              38 procent, små kommuner 55 procent och friskolor 92 procent.
            </seg>
            <seg n="3977cef3">
              Då SKL och Friskolornas Riksförbund anser att Lärarlyftet ska
              få ett så stort genomslag som möjligt borde regeringen avskaffa
              den centrala tilldelningen av ramar till varje huvudman till förmån
              för ett öppet ansökningsförfarande som utgår från respektive huvudmans
              lokala planering och behov.
            </seg>
            <seg n="6b830b98">
              Jag undrar varför man inte kan lyssna på dem som finns i verkligheten,
              som faktiskt vet vilka behoven är. Men som vanligt vet statsrådet
              Björklund bäst, och som vanligt lyssnar inte statsrådet Björklund
              på dem som finns i verkligheten.
            </seg>
            <seg n="d7e6084e">
              Jag tycker också att det är väldigt intressant att läsa det här
              svaret, när Jan Björklund säger att det här inte ska gå in i det
              generella statsbidraget. Nej, vem har sagt det? Men kan man tänka
              sig samma resonemang när det gäller fritidshemmen, att man gör
              en särskild, riktad statlig satsning med tanke på att personaltätheten
              drastiskt sjunker på fritidshemmen, som är en väldigt viktig del?
            </seg>
            <seg n="4c57664a">
              Jag skulle vilja fråga: Om utvecklingen inte vänder, vad tänker
              statsrådet göra då?
            </seg>
          </u>
          <note type="speaker" n="8558b099">
            Anf. 81 MATS PERTOFT (mp):
          </note>
          <u who="Q6043976" xml:id="i-d33ea2bdf21b56ca-0" n="520d10a6">
            <seg n="8c5dc3a4">
              Fru talman! Även jag vill tacka statsrådet för svaret, som säger
              en del och utelämnar mycket.
            </seg>
            <seg n="5025f8d5">
              Marie Granlund har varit inne på en hel del av dessa frågor,
              och jag ska undvika att upprepa hennes beskrivning. Det är samma
              situation vi beskriver.
            </seg>
            <seg n="b7a8c976">
              Till att börja med har även Miljöpartiet i sina budgetförslag
              ställt sig bakom Lärarlyftet. Det är en bra och en nödvändig satsning.
              Vi kan säkert vara överens om att det ute i skolorna i landet
              finns behov av fortbildning, och där har kommunerna och de fristående
              skolorna som huvudmän inte fullgjort sina förpliktelser helt och
              hållet. Även det är korrekt.
            </seg>
            <seg n="e58e8803">
              Men nu står vi i denna situation. Det är bra att regeringen satsar,
              men man ska väl för den skull inte säga att man inte längre ska
              lyssna på dem som ute på fältet genomför detta. Det gör ju inte
              saken direkt bättre. Snarare är det så att kompetensen finns ute
              i landet.
            </seg>
            <seg n="949425dc">
              Den nyss avslutade tv-serien Klass 9 A var väldigt informativ
              på detta sätt. Den påminde en hel del just om vad det är som en
              lärare på fältet egentligen behöver. Man behöver mycket ämneskunskaper
              det är helt rätt men man måste också veta väldigt mycket om hur
              man använder ett ämne, ämnesdidaktik.
            </seg>
            <seg n="c7e674ff">
              Om man har följt den här tv-serien jag hoppas att statsrådet
              också har tittat på den har man sett att vad de lärarna, som är
              Sveriges bästa, verkligen utvecklade var fantasin och begeistringen
              i ämnet. Det kanske inte är exakt formlerna, satsbyggnaden och
              så vidare, för det kan de flesta lärare ändå.
            </seg>
            <seg n="358c5c94">
              Det är bra att man fördjupar ämneskunskaperna, men det som är
              Sveriges Kommuner och Landstings och Friskolornas Riksförbunds
              konkreta önskemål är ju mer kompetensutveckling och koppling till
              pedagogik och didaktik.
            </seg>
            <seg n="52037552">
              Så sent som i dag finns en artikel i Göteborgs-Posten i detta
              ämne, där man från lärarutbildningen i Göteborg säger: Det här
              har varit en trend och nu behöver vi mer av detta. Varför kan
              man inte ta hänsyn till det? Varför måste man från regeringens
              sida så ensidigt styra in fortbildningen i ämnessidor och inte
              se helheten i skolan? Det är ju det som vi så ofta har hört; lärare
              som kommer ut från Lärarhögskolan, lärarutbildningen, kan sina
              ämnen men så går de in i väggen när de möter klassrummens verklighet.
              Det är bra med ordning och reda men du ska klara av att skapa
              den, och det gör du genom didaktik.
            </seg>
            <seg n="41e7d6cd">
              Där vill jag fråga statsrådet: Varför kan ni inte på denna sida
              hörsamma de önskemål som så tydligt kommer från skolhuvudmännen
              om att anpassa utbudet mer till verkligheten och det som behövs?
              Och det hjälper faktiskt inte att säga: Det borde ni göra själva.
              Nu har vi en situation. Vi har en storartad satsning. Den är positiv.
              Den är bra. Den kommer förhoppningsvis att lyfta svensk skola.
              Men varför ska man då så ensidigt slå dövörat till gentemot huvudmännen?
            </seg>
          </u>
          <note type="speaker" n="3e1774b4">
            Anf. 82 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-21" n="737e7845">
            <seg n="b424961a">
              Fru talman! Nu är alla för Lärarlyftet, och det är ju bra att
              det är så framgångsrikt att alla vill hänga på tåget. När vi röstade
              om det första gången, hösten 2006, var Socialdemokraterna och
              Miljöpartiet mot Lärarlyftet. Jag är glad att ni nu är för det.
              Ni kanske sade att ni var för men ni anslog inga pengar i era
              budgetalternativ, och det är det som till sist räknas.
            </seg>
            <seg n="ca081b31">
              Då säger Marie Granlund: Förskollärarna borde få vara med. Då
              säger vi att vi kommer med ett särskilt förskollärarlyft med ännu
              mer pengar. Ni vill knuffa in förskollärarna i det här, och då
              blir det ju mindre pengar för fortbildning till var och en. Vi
              vill ha ett särskilt förskollärarlyft med ytterligare pengar.
              Det aviserade vi för några månader sedan, och det kommer.
            </seg>
            <seg n="abd78d8c">
              Pertoft hänvisar till Klass 9 A som ett stöd för sin skolpolitik.
              Läs intervjun med de lärare som Klass 9 A har kretsat kring i
              tidningen Skolvärlden. De säger att den nya skolpolitiken är fantastisk.
              Äntligen, säger de om den nya svenska skolpolitiken. Den är kunskapsorienterad.
              Den är ämnesorienterad. Äntligen, säger de. De stöder inte riktigt
              allt som vi gör, men huvudinriktningen välkomnar de i den här
              intervjun. Läs gärna den intervjun, Mats Pertoft, innan du åberopar
              Klass 9 A som stöd för din linje.
            </seg>
            <seg n="3092dd24">
              Den fråga som måste ställas till Socialdemokraterna och Miljöpartiet
              är: Varför har ni kommunaliserat skolan? Varför har ni gjort det?
              Kommunerna har ansvaret för lärarnas fortbildning. De har misskött
              detta i 17 år. Det är ju sanningen. Det är därför vi genomför
              Lärarlyftet. Det är därför som till och med ni anser att staten
              nu måste gå in och styra Lärarlyftet.
            </seg>
            <seg n="969e9c2a">
              Det är klart, frågar man Sveriges Kommuner och Landsting säger
              de: Skicka en check utan speciella regler. Det är klart att de
              säger det. Jag har själv suttit i ledningen för Sveriges Kommuner
              och Landsting. Så tycker alltid Sveriges Kommuner och Landsting.
              Det är deras roll att tycka så. Men ska vi från statens sida gå
              in och ta ett särskilt ansvar för lärarfortbildningen ska vi inte
              bara gå in och betala för det som redan är kommunernas ansvar.
              Vi har ju ett särskilt syfte med denna satsning: att höja ämneskunskapsresultaten.
              De vill gärna använda pengarna fritt hur de vill på lärarfortbildning,
              och även om det inte är ett generellt statsbidrag vill kommunerna
              gärna ha så lite riktlinjer som möjligt. Man vill ha pengarna
              från staten men inga riktlinjer. Det ligger liksom i sakens natur.
              Så vill kommunerna ha det.
            </seg>
            <seg n="87d57a68">
              Skolväsendet är kommunernas ansvar i dag. Det är inte mitt fel.
              Det är era partier som har bestämt detta. De får ansvara för det.
              Tycker de att det finns behov så varsågod att satsa på det. Det
              är bara att pynta in pengar till de fortbildningar som de önskar.
              Det vi går in och betalar för är ju det som vi anser vara behovet,
              men det finns inga förbud mot att anordna vilka andra fortbildningar
              som helst. Det är bara att göra. Det är bara att ordna i morgon.
              Det är inga problem.
            </seg>
            <seg n="10f6bd6b">
              Jag är inte ett dugg orolig över att det inte har blivit fullt
              den första terminen. Vi hade en diskussion om detta i regeringen:
              Ska vi anslå så här mycket pengar den första terminen? Det är
              väl med stor sannolikhet så att skolan planerar läsårsvis. Att
              en lärare ska vara borta en termin på fortbildning är ett stort
              avbräck i en planering. Vi var alltså hela tiden medvetna om att
              det förmodligen inte skulle vara fullt första terminen, första
              läsåret. Vi sade ändå att vi skulle anslå dessa pengar och så
              blir det vad det blir första året. Min bedömning är dock att det
              inte dröjer länge innan det är fullt utnyttjat. Kön är ju jättelång
              för att få komma in. Och lyssna på fältet! Jag har lyssnat på
              båda lärarorganisationerna. De tycker att den här satsningen är
              jättebra, och också upplägget på den. De efterfrågar inte det
              som Marie Granlund talar om, att kommunerna ska få bestämma. Det
              har jag inte hört från lärarorganisationerna. Så det beror väl
              också lite grann på vem man lyssnar på.
            </seg>
          </u>
          <note type="speaker" n="6488fbe6">
            Anf. 83 MARIE GRANLUND (s):
          </note>
          <u who="Q3373324" xml:id="i-5f92e4d9dcb2207a-1" n="d1db73e8">
            <seg n="c9adeaff">
              Fru talman! Skolministern använder sin vanliga nonchalans mot
              kunskap och kunskapsuppgifter. De krav som skolministern ställer
              på eleverna på noggrannhet, uppföljning och att man ska göra sitt
              dagsverke borde också skolministern leva upp till. Han borde faktiskt
              läsa den alternativmotion som Socialdemokraterna lade fram hösten
              2006 och som sedan följdes upp hösten 2007. Vi är för Lärarlyftet.
              Vad vi däremot har sagt är att vi tycker att mycket mer borde
              riktas in mot matematik och svenska. Det är där de största bristerna
              finns. Det är något helt annat. Jag tycker att skolministern borde
              vara lite mer noggrann med faktauppgifter och faktiskt läsa på,
              det som han, som sagt, kräver av elever.
            </seg>
            <seg n="26b6a40a">
              När det gäller kommunaliseringen tror jag att det behövs decentralisering,
              men all decentralisering kräver också tydliga riktlinjer centralt.
              Jag tror att skolministern borde ställa de frågor som han ställer
              till oppositionen till sina allianskamrater i stället. Såvitt
              jag vet är det bara Folkpartiet som vill förstatliga skolan. Men
              för att få kommunaliseringen att verkligen fungera behövs det
              självklart åtgärder. Lärarlyftet är självfallet en del i detta.
            </seg>
            <seg n="882f04c2">
              Men ser inte skolministern att det är ett problem när huvudmännen,
              både SKL och Friskolornas Riksförbund, inte tror att det här kommer
              att bli utnyttjat? Och nu pratar vi inte om 2007, utan de siffror
              som jag har tagit upp i interpellationen handlar om 20082010.
              Vore det inte bra att då lätta lite på prestigen och faktiskt
              lyssna på dem som finns ute i verkligheten, som vet hur man skulle
              kunna göra i stället i stället för att bara köra på och säga att
              jag vet alltid bäst, jag kan alltid mest och alla andra har fel?
              Det är klart att det ska vara riktlinjer för fortbildningen. Det
              är ingen som har sagt något annat. Men det borde vara riktlinjer
              som faktiskt också anpassas till verkligheten. Det är ganska klokt.
            </seg>
            <seg n="7e3005d4">
              Sedan säger Jan Björklund att alla jublar över den nya svenska
              skolan. Jag skulle först och främst vilja säga att så speciellt
              mycket har väl inte hänt mer än att resultaten sjunker, mobbningen
              ökar och så vidare. Det är det som händer i svensk skola i dag.
              Skolministern har ju själv börjat flagga för, för att ha något
              att säga i valrörelsen, att det inte kommer att hända så mycket
              under den här perioden, för det tar lång tid och så vidare. Så
              väldigt mycket har det väl inte hänt än mer än detta med mobiltelefoner
              och att man ska tvingas välja redan när man är elva år, något
              som påverkar ens val hela livet. Det är i och för sig allvarligt
              nog. De stora reformerna har ju än så länge uteblivit.
            </seg>
            <seg n="f762edb2">
              Jag skulle vilja fråga än en gång: Vad är det som gör det rätt
              att göra en statlig satsning på Lärarlyftet men inte på fritidshemmen?
              Det är en tydlig prioritering från skolministern, att han inte
              tycker att det här med fritidshemmen är något viktigt. Och fråga
              två är: Sätter sig skolministern bara och tänker att nu kommer
              det här att fixa sig eller tänker skolministern vidta några åtgärder?
              Om Sveriges Kommuner och Landsting och Friskolornas Riksförbund
              får rätt vi hoppas att de inte får det men om de får det kommer
              skolministern bara att slå sig till ro med detta eller vad kommer
              han att göra då?
            </seg>
          </u>
          <note type="speaker" n="8ce0c605">
            Anf. 84 MATS PERTOFT (mp):
          </note>
          <u who="Q6043976" xml:id="i-d33ea2bdf21b56ca-1" n="520d10a6">
            <seg n="d9bb16c2">
              Fru talman! Jag måste säga att jag tycker att den här diskussionen,
              som vanligt i den här kammaren, är lite beklaglig. Om vi hade
              en sådan svartvit verklighet som den som statsrådet målar upp
              så gynnar det inte precis den svenska skolan. Det gäller både
              faktauppgifterna och synen. Jag skulle föredra om vi skulle kunna
              hålla oss till fakta och om vi också gemensamt kunde försöka hitta
              vilka de bästa vägarna vidare är för den svenska skolan. När det
              gäller fakta är det faktiskt så att Miljöpartiet redan från början
              har finansierat och bejakat Lärarlyftet. Det har vi gjort från
              den första oppositionsbudget som vi lade fram år 2006.
            </seg>
            <seg n="dad3f827">
              Vi hade en del diskussioner i Miljöpartiet, men min åsikt var
              att det här är en bra satsning. Jag drev också igenom den och
              alla stod bakom den. Det är bra för den svenska skolan. Jag beklagar,
              som jag sade tidigare, att kommunerna inte har satsat mer på fortbildning.
              Det är ett bra initiativ att stötta detta. Det får samtidigt inte
              leda till att man envist säger: Så här är det sagt. Så här ska
              det evigt stå skrivet i sten.
            </seg>
            <seg n="1d6ce133">
              Man måste lyssna. Den svartvita bild som statsrådet målar upp
              finns inte i verkligheten. Jag har hört från flera håll ute på
              fältet och jag läser i tidningar att man saknar ämnespedagogik
              och ämnesdidaktisk metodik märk att jag sade ämnes . Jag sade
              inte något allmänt flummigt, utan: Hur undervisar du i matematik?
              Hur undervisar du i svenska?
            </seg>
            <seg n="51a77a24">
              Det är det man vill ha mer av. Varför kan inte statsrådet tänka
              sig att gå dessa önskemål till mötes och vara lite flexibel och
              avvika en aning från besluten i det skrivna protokollet inte här
              i kammaren så att lärarna ute på fältet kan få det som de verkligen
              vill ha?
            </seg>
            <seg n="deb7a045">
              Om vi ska diskutera kommunalisering kan vi ju bjuda in allianskamraterna.
              Folkpartiet är ju ganska ensamt i alliansen om att vilja backa
              från kommunaliseringen. Vi kan gärna ta den debatten, men det
              är inte det som det här handlar om. Här handlar det om att kommunerna
              inte har skött fortbildningen riktigt. Det behövs mer fortbildningssatsningar.
              Jag hoppas att kommunerna kommer att ta sitt ansvar mer nu. Men
              var inte så benhårt envis med det som är beslutat från början
              utan ta möjligheten att se hur det ser ut i skolorna och klassrummen.
            </seg>
            <seg n="0d9c8cd1">
              Jag har också läst intervjuerna med lärarna som var engagerade
              i Klass 9 A . Det är ju inte så att man bara hurrar, men man säger
              att det är bra. Man ser ju hur lärarna arbetar. De använder pedagogik
              och didaktiska grepp. Det är de greppen vi ska sprida. Därför
              behövs det mer satsningar på det. Det är något som både SKL, Friskolornas
              Riksförbund och många lärare och rektorer på fältet efterlyser.
              Varför vill inte regeringen gå dessa önskemål till mötes?
            </seg>
          </u>
          <note type="speaker" n="8c6bb8ad">
            Anf. 85 PETER HULTQVIST (s):
          </note>
          <u who="Q3370162" xml:id="i-e9283b8753150acd-0" n="3ef1f005">
            <seg n="ce8f6d6d">
              Fru talman! Ministern och jag har ju haft en och annan debatt
              vid det här laget. Jag tyckte att det var intressant att höra
              ministerns inlägg om riktade statsbidrag. Ministern låter ungefär
              som jag har gjort i ett antal debatter: Man måste styra pengarna
              så att man vet var de hamnar i verksamheten.
            </seg>
            <seg n="18754546">
              I de sammanhangen har ministern intagit hållningen att det är
              något som andra får bestämma och något som man får lösa i kommunerna.
            </seg>
            <seg n="f4433ef8">
              Jag har pratat utifrån en rätt så stabil kommunal erfarenhet
              och sagt att det ibland kan vara viktigt att styra medlen. Då
              har ministern lite passivt retirerat och hänvisat till kommuner
              och landsting och låtit som om han har befunnit sig på SKL:s kongress.
              Nu har insikterna plötsligt infunnit sig och Björklund låter ungefär
              som om det var jag som stod i talarstolen och talade om att vi
              måste styra pengarna så att vi vet att det blir effekt. Jag tycker
              att Björklund har utvecklats som politiker.
            </seg>
            <seg n="dc3f8a74">
              Kommunal erfarenhet ger en del andra insikter framför allt när
              det gäller planering och att saker och ting tar tid. Björklund
              har ju också en del kommunal erfarenhet. Därför blir jag lite
              förvånad. Enligt Skolverkets beräkningar skulle det vara 6 000
              lärare i fortbildning läsåret 20072008. Under hösten 2007 blev
              det alltså 800 platser 6 000 ställt mot 800. Under våren 2008
              blir det också många tomma platser.
            </seg>
            <seg n="86998bf0">
              Hur ska man se på den typen av resultat? Jag tycker att det visar
              att man från regeringens sida gick in i den här satsningen med
              orealistiska förväntningar. Förklaringen till det är att kommunerna
              inte har hunnit informera i sin organisation. Man har inte tagit
              ställning till hur man ska lösa en rad praktiska problem. Man
              uppger många gånger att man vill återkomma och planera det här
              längre fram.
            </seg>
            <seg n="ef43761f">
              Det finns en annan sak som inte har berörts i debatten men som
              påverkar detta. Det är att Lärarlyftet innebär att lärarna delvis
              bekostar sin egen kompetensutveckling. Man får alltså 80 procent
              av lönen. Det har framkommit att många anser att det är för lite
              att leva på. Därför finns det ett ekonomiskt argument för att
              en del kanske väljer att inte delta i de här sammanhangen. Jag
              bara pekar på att detta också är en faktor som man bör ta med
              när man bedömer varför man inte har fått det genomslag som man
              har hoppats på.
            </seg>
            <seg n="ce0a0bae">
              Man har ju flyttat fram detta i tiden och gett bättre planeringstid.
              Jag är rätt säker på att fler kommer att utnyttja platser. Det
              kommer att bli en ökad efterfrågan. Vi får väl följa utvecklingen
              under 2008, 2009 och 2010 och se hur det faller ut.
            </seg>
            <seg n="6a0901ea">
              Man kanske ska vara försiktig med att säga hur det faller ut
              innan det har fallit ut med tanke på den inledande offensiva ambition
              som det inte blev så mycket med i praktiken.
            </seg>
            <seg n="8c4a4143">
              Det finns en hel del erfarenheter som ministern och regeringen
              bör ta med sig inför det kommande arbetet för att se till att
              det fungerar.
            </seg>
            <seg n="e64bf3d8">
              Vilka ytterligare åtgärder tänker ministern vidta för att se
              till att det verkligen vänder och man utnyttjar platserna? Finns
              det något mer som inte är gjort som ministern tänker göra?
            </seg>
          </u>
          <note n="a8ca0cd2">
            Den fråga som Marie Granlund ställde om övriga personalgrupper,
            bland annat fritidshemmens personal, återstår. När kommer de med
            i bilden?
          </note>
          <note type="speaker" n="3f3e43b1">
            Anf. 86 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-22" n="737e7845">
            <seg n="b163607b">
              Fru talman! Inget har hänt i svensk skolpolitik, säger Marie
              Granlund. Jag får oftast höra: Hur hinner ni med allt? Nu går
              det för fort. Det är för många reformer samtidigt.
            </seg>
            <seg n="6d08a029">
              Marie Granlund säger: Inget har hänt.
            </seg>
            <seg n="64d09c94">
              En sak som har hänt är att på grund av de initiativ som vi tar
              håller det socialdemokratiska partiet på att ompröva hela sin
              utbildningspolitik. Det är en sak som har hänt. Det beror på att
              vi har en offensiv syn på hur svenskt utbildningsväsende ska utvecklas
              som har stöd långt in i er väljarkår. Jag är inte förvånad om
              Marie Granlund på måndag lägger sig platt för regeringens förslag
              i betygsöverläggningarna. Vi får se, men jag är inte förvånad
              om det sker. Ingenting händer, säger ni, ändå anpassar ni er blixtsnabbt
              till det vi gör och tycker omedelbart samma sak. Jag tycker ju
              att det är bra, men säg inte att ingenting händer. Det händer
              otroligt mycket i svensk utbildningspolitik.
            </seg>
            <seg n="071564bc">
              Lärarlyftet är till exempel tre gånger så stort med den här regeringen
              som om ni hade suttit kvar. Eftersom Marie Granlund påstod att
              Socialdemokraterna var för ett lika stort lärarlyft tog jag mig
              friheten att snabbt gräva fram den socialdemokratiska budgetmotionen
              från hösten 2006. Man anslog 250 miljoner för 2007, 250 miljoner
              för 2008 och 500 miljoner för 2009. Det är mindre än hälften av
              vad vi har anslagit. Dessutom ska ni klämma in fler personalgrupper
              i den ramen än vad vi har gjort.
            </seg>
            <seg n="f282405b">
              Att säga att vår satsning är ynklig är ju bedrövligt. Det är
              bara en stor bluff. Om ni hade suttit kvar hade ni inte kommit
              på tanken med Lärarlyftet. Det var först när vi drev fram det
              som ni började prata om Lärarlyftet. När vi föreslog det kom ni
              efter, men med en bråkdel av summan. Det är sanningen.
            </seg>
            <seg n="18a7ad84">
              Mats Pertoft talade om ämnesdidaktik. Du ägnade huvuddelen av
              ditt inlägg åt att argumentera för att ämnesdidaktik bör ingå
              i Lärarlyftet. Det gör det redan. Ämneskunskaper och ämnesdidaktik
              är inriktningen på det beslut som regering och riksdag har tagit
              för Lärarlyftet. Jag har själv invigt flera utbildningar på Sveriges
              lärosäten. Ofta har till exempel matematikinstitutionen tillsammans
              med den pedagogiska institutionen lagt upp en kurs. Det kan vara
              matematikverkstäder och annat runt om på Sveriges lärosäten.
            </seg>
            <seg n="daa2c7f2">
              Ämneskunskaperna är de centrala, men hur man lär ut ämneskunskaperna
              är också en central del i Lärarlyftet. Det som du efterlyser och
              kritiserar oss för är redan en central del i Lärarlyftet.
            </seg>
            <seg n="45dc1a16">
              Lärarförbundet har gjort en genomgång av vilka kommuner som inte
              satsar på Lärarlyftet. De menar i sin rapport att det i allt väsentligt
              är socialdemokratiska kommuner som bangar ur när det gäller Lärarlyftet.
            </seg>
            <seg n="ec9eca14">
              De har gått igenom detta i Sveriges kommuner och sammanställt
              det. I rapporten menar de att det är socialdemokratiska kommuner.
            </seg>
            <seg n="e8be81be">
              Då måste frågan ställas: Kan inte Marie Granlund på nästa interna
              socialdemokratiska möte tala om för sina kommunalpolitiker att
              fortbildning av lärare är någonting viktigt i Sverige? Kan ni
              inte tala om för socialdemokratiska kommunalpolitiker Peter Hultqvist
              är inte längre en av dem att det är väsentligt med fortbildning
              av lärare, så att de också satsar på detta precis som man gör
              i de borgerliga kommunerna?
            </seg>
            <seg n="ab68e380">
              Nu tror jag att det är så, precis som Peter Hultqvist avslutade
              med, att trycket redan till hösten, när man har fått lite mer
              tid på sig att planera, kommer att vara väsentligt större. Jag
              tycker att jag hör det från både kommunalråd och kommuner just
              nu. Jag har ingen vetenskaplig sammanställning. Men när jag lägger
              örat mot marken hör jag: Vi kom inte i gång förra året, men nu
              är vi på gång. Vi skickade i väg si och så många förra året. Men
              nästa år blir det fler, och så vidare.
            </seg>
            <seg n="247b4980">
              Jag tror därför att detta om några månader inte längre är någon
              fråga i riksdagen, alltså om detta utnyttjas eller inte. Det kommer
              att vara ett bra tryck på denna satsning.
            </seg>
            <seg n="ea4a0e8b">
              De resurser som inte utnyttjades under det första året skickar
              vi vidare till kommande år, så de är inte förbrukade på något
              sätt.
            </seg>
            <seg n="9a27f587">
              Lyssna på verkligheten, säger Marie Granlund, och hon menar att
              vi ska lyssna på ledningen för SKL. Jag har en annan definition
              av verkligheten. Och jag kan säga att den satsning som vi gör
              på lärarfortbildningen har ett mycket starkt stöd från de lärarfackliga
              organisationerna.
            </seg>
            <seg n="488c722f">
              Jag kan säga till socialdemokraten Marie Granlund: Lyssna på
              facket.
            </seg>
          </u>
          <note type="speaker" n="7cbab8b7">
            Anf. 87 MARIE GRANLUND (s):
          </note>
          <u who="Q3373324" xml:id="i-5f92e4d9dcb2207a-2" n="d1db73e8">
            <seg n="b34355aa">
              Fru talman! Jag tycker att det är anmärkningsvärt att skolministern
              hela tiden kastar fram halvsanningar. Om man ställer så höga krav
              och talar om ribbor hela tiden borde det också gälla för en skolminister.
              Jag tycker att det är oerhört graverande att skolministern alltid
              gör på samma sätt. Det var på samma sätt när vi för några år sedan
              diskuterade energipolitik.
            </seg>
            <seg n="0277082a">
              Jan Björklund vet att Socialdemokraterna ställde sig bakom Lärarlyftet
              men att vi tyckte att det var väldigt viktigt att det skulle inriktas
              mer på matte och svenska.
            </seg>
            <seg n="f0cfcf41">
              När det gäller hur kommunerna har satsat på detta var det inte
              alls på det sättet som sägs. Det är nog säkert att det var fler
              socialdemokratiska kommuner. Men andelen socialdemokratiska kommuner
              var bara lite större. Men det är väl inte det som är det viktiga?
              Det viktiga är väl att lärare ska få fortbildning oavsett i vilken
              kommun som de verkar?
            </seg>
            <seg n="1ff56b68">
              Om det då inte händer någonting måste man göra någonting åt det.
              Ena minuten säger Jan Björklund att han talar med kommunalråden
              och att det kommer att hända någonting. I nästa minut är kommunalråden
              inte värda någonting.
            </seg>
            <seg n="b87ef864">
              Om de som är huvudmän inte tror att detta blir någonting eller
              att det inte blir så bra som det var tänkt vi får hoppas att de
              har fel vore det då inte dags att lyssna på dem och i så fall
              faktiskt ändra på spelreglerna för att fler ska få den nödvändiga
              fortbildningen?
            </seg>
            <seg n="40d44f48">
              För mig är det fullständigt otänkbart att stänga ute förskollärare.
              Om vi vill ha ett närmare samarbete mellan förskola och skola
              ska man självklart gå tillsammans. Då ska man satsa så att förskollärarna
              inte känner att de är vid sidan om. Förskollärare är precis lika
              viktiga som vanliga lärare. Man skulle, som sagt, aldrig göra
              på det sättet med barnläkare.
            </seg>
            <seg n="4d020cee">
              Min fråga är: Vad gör statsrådet om det som SKL och Friskolornas
              Riksförbund tror blir verklighet också blir det?
            </seg>
          </u>
          <note type="speaker" n="5af561c3">
            Anf. 88 MATS PERTOFT (mp):
          </note>
          <u who="Q6043976" xml:id="i-d33ea2bdf21b56ca-2" n="520d10a6">
            <seg n="a7a3f2bf">
              Fru talman! Det gläder mig att statsrådet inte längre påstår
              att Miljöpartiet inte stöder Lärarlyftet och inte finansierar
              satsningen. Det är bra att man kan läsa på.
            </seg>
            <seg n="dfcee4c9">
              Det är bra att ämnesdidaktik finns, och jag betvivlar inte att
              statsrådet har sett till att sådana satsningar har gjorts. Men
              vad jag lyfter fram är att huvudmännen anser att det finns behov
              av mer. Dessutom räknar de upp det och beskriver det väldigt tydligt
              i sin utvärdering. De efterfrågar mer kompetensutveckling med
              koppling till pedagogik och didaktik och själva yrkesutövningen.
              De vill ha mer generella kunskaper också när det gäller ledarskap,
              IT, betyg och bedömning. Det handlar om allmän didaktik, specialpedagogik
              och styrdokument. Detta är ord som jag tycker att jag har hört
              statsrådet uttala många gånger, alltså att det behövs mer kunskap
              kring betyg och bedömning och att det behövs speciallärare. Över
              huvud taget behövs det mer av allt detta. Det är vi väldigt överens
              om.
            </seg>
            <seg n="8552dad2">
              Varför kan man då inte visa lite ödmjukhet gentemot dem som är
              huvudmän för skolorna? Jag ifrågasätter inte fackens kunskaper.
              Men jag ifrågasätter om man på departementet absolut vet hur det
              ser ut ute i verkligheten, ute i skolorna.
            </seg>
            <seg n="b07bc078">
              Jag tror att det är bra att kunna lyssna och säga: Ja, jättebra
              att ni kommer med kloka synpunkter. Låt oss ta med dem i nästa
              omgång. Detta ska hålla på under några år.
            </seg>
            <seg n="3aea204f">
              Vad jag kan se kommer vi från Miljöpartiet att vara positiva
              även i framtiden. Det är därför som jag ställer frågorna, för
              att jag menar att detta är en bra satsning. Det är därför som
              jag är engagerad i frågan, därför att detta är en riktig satsning.
              Men den kan bli ännu bättre genom anknytning till verkligheten
              i stället för att den centralstyrs helt.
            </seg>
            <seg n="0e1afcc9">
              Då är min fråga till statsrådet återigen: Är statsrådet beredd
              att göra detta?
            </seg>
          </u>
          <note type="speaker" n="7ce2f722">
            Anf. 89 PETER HULTQVIST (s):
          </note>
          <u who="Q3370162" xml:id="i-e9283b8753150acd-1" n="3ef1f005">
            <seg n="a03cf461">
              Fru talman! Jag vill återkomma till själva planeringskompetensen
              i fråga om detta. 6 000 lärare skulle man ha det första året.
              Det blev alltså 800 platser. Det är alltså en väldigt stor differens
              här, ett väldigt stort gap.
            </seg>
            <seg n="d5efa4b5">
              Nu försöker Jan Björklund göra detta till någon sorts lite komisk
              teater genom att säga att socialdemokratiska kommuner plötsligt
              är dåliga.
            </seg>
            <seg n="2d98091d">
              Om jag utgår från den skrivelse som Lärarförbundet och Lärarnas
              Riksförbund har skickat till utbildningsminister Jan Björklund
              med flera ministrar, och som jag förutsätter att han har tagit
              del av, står det:
            </seg>
            <seg n="390c0a56">
              Enligt våra ombud i kommunerna finns det i huvudsak två orsaker
              till detta det vill säga att det har varit så dåligt med platser
              och att det har varit bara dessa 800 i stället för de 6 000. Den
              vanligast förekommande förklaringen är tidsbrist. Kommunerna har
              inte hunnit informera och ta ställning eller lösa praktiska problem,
              men flera uppger att de kommer att återkomma och ta platser i
              anspråk. En nästan lika vanlig orsak är ekonomi, resursbrist eller
              ovilja att ekonomiskt prioritera frågan. I en del fall har rektorerna
              inte fört informationen från kommunen vidare. Konflikter inom
              kommunen kring hur kommunens åtaganden ska fullgöras har också
              utgjort ett hinder.
            </seg>
            <seg n="6891ca50">
              Detta är alltså deras officiella problembeskrivning till regeringen.
              Jag väljer att tro att detta är det som gäller. Därför blir det
              lite väl trivialt att börja den här diskussionen med vilken partibeteckning
              som det råkar vara på dem som styr i den ena eller den andra kommunen.
            </seg>
            <seg n="918a7ae2">
              Jag tror precis som ministern att detta kommer att tränga igenom.
              Men jag tror att ministern tror mer offensivt på resultat än vad
              jag gör. Jag tror att detta kommer att bli mer praktiskt svårt
              än vad ministern här försöker ge sken av. Därför kanske det är
              så att om plan A inte fungerar måste man skaffa sig en plan B.
              Det visar framför allt denna inledning med 6 000 platser som blev
              800. Skaffa dig en plan B för fortsättningen också!
            </seg>
          </u>
          <note type="speaker" n="ec1a0e77">
            Anf. 90 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-23" n="737e7845">
            <seg n="464a080a">
              Fru talman! Jag tycker att Peter Hultqvist gled väldigt mycket
              på siffrorna. 800 var det väl den första höstterminen? Det var
              väl inte så att 800 av 6 000 var rätt siffra? Det handlade om
              6 000 det första året. Vi nådde inte dit. Men 800 var det bara
              under de första veckorna av den första höstterminen. Man nådde
              alltså en betydande del.
            </seg>
            <seg n="4d23cf6c">
              Men som jag sade är det inget problem. Vad är problemet? Vi anslog
              en stor budgetram det första året. Vi visste att det var kort
              om tid. Det som utnyttjas utnyttjas. Hade vi anslagit Socialdemokraternas
              ynkliga budgetram hade det blivit kö. Det förstår jag också. Men
              nu anslog vi en rejäl budgetram. Den utnyttjades inte helt. Pengarna
              går vidare till nästa år. Vad är problemet?
            </seg>
            <seg n="77fdd5f7">
              Vad är det ni egentligen lever om för? När jag reser runt och
              är ute på skolor är lärarna oerhört tacksamma för erbjudandet
              om Lärarlyftet. Ingen av dem tycker att kommunerna ska bestämma
              mer jag lovar! Jag hör inte en enda lärare eller ett enda lärarfackligt
              ombud på någon enda skola när jag reser runt och jag besöker rätt
              många skolor varje vecka säga: Snälla, ge kommunerna mer makt
              över Lärarlyftet! Ingen säger det. Det är ni som står här och
              säger det. Sveriges Kommuner och Landsting säger naturligtvis
              också det; det är deras roll.
            </seg>
            <seg n="fac8d30e">
              Peter Hultqvist och jag, som båda har suttit i Kommunförbundet
              och Landstingsförbundet, vet väl att man där alltid säger att
              kommunerna ska bestämma, inte staten. Det är liksom deras roll
              och deras existensberättigande att en gång i veckan få säga det.
            </seg>
            <seg n="143f46de">
              Vår utbildningspolitik handlar om att höja resultaten i svensk
              skola. Då säger kommunerna: Ge oss mer makt! Men sanningen är
              att sedan kommunerna tog över makten har resultaten oavbrutet
              sjunkit.
            </seg>
            <seg n="70b0aaba">
              Sedan ni gav kommunerna makten över skolan fungerar skolan inte
              längre; det är sanningen! Det heter: Ge kommunerna mer makt över
              detta! Men hela idén här var att vi nu skulle göra någonting annat
              än det kommunerna redan gör. Att lyfta resultaten genom att satsa
              på ämneskunskap och ämnesdidaktik är ju innebörden i Lärarlyftet.
            </seg>
            <seg n="99a438ed">
              Jag hör inte en enda lärare kräva det ni kräver. Det är kommunbyråkratin
              i Sverige och det socialdemokratiska partiet som kräver det. Lärarna
              är väldigt glada, men vi får väl se.
            </seg>
            <seg n="f7461dac">
              Prognosen i höst kan vi nu stå här och tjafsa om, men det ger
              inte så mycket. Det där får vi se i höst. Min bedömning är att
              det kommer att vara rätt välfyllt. Då kan väl Marie Granlund ställa
              samma interpellation igen så kan vi diskutera det här en gång
              till. Just nu vet vi alltså inte hur det ser ut i höst.
            </seg>
          </u>
          <note n="5486a053">
            Överläggningen var härmed avslutad.
          </note>
          <note n="b1a5b3e5">
            9 § Svar på interpellation 2007/08:585 om barnskötarnas utvecklingsmöjligheter
          </note>
          <note type="speaker" n="bce4cea2">
            Anf. 91 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-24" n="737e7845">
            <seg n="510fba76">
              Fru talman! Peter Hultqvist har frågat mig vilka åtgärder jag
              avser att vidta för att markera barnskötarnas behov av vidareutbildning,
              kompetensutveckling och utveckling i arbetet.
            </seg>
            <seg n="951d9df8">
              Personalen i förskolan har bidragit till vad svensk förskola
              i dag är unik och respekterad i omvärlden och med hög legitimitet.
              Förskollärare och barnskötare medverkar till att lägga grunden
              för barnens lärande. Under hela förskolans utbyggnad har barnskötarna
              utgjort ungefär hälften av personalen. Barnskötare är därmed en
              viktig del av förskolans personal, och deras arbetsinsats är av
              stort värde. I förskolan arbetar barnskötare och förskollärare
              tillsammans utifrån en helhetssyn på barnen och deras utveckling
              och lärande. Det är viktigt att olika kompetenser kan bidra till
              förskolans utveckling.
            </seg>
            <seg n="c834272b">
              Jag vill lyfta fram tre konkreta åtgärder från regeringen som
              markerar barnskötarnas möjligheter till utveckling.
            </seg>
            <seg n="1cd8f86f">
              För det första har frågan om förkortad utbildningstid för bland
              annat barnskötare i lärarutbildningen utretts. Syftet var att
              ta till vara den relevanta kompetens och yrkeserfarenhet som barnskötare
              redan har och som kan tillgodoräknas i utbildningen till förskollärare.
              I utredningens rapport, Rapport från utredningen angående förkortad
              utbildningstid inom sjuksköterske- och lärarutbildningarna, föreslås
              två modeller som är användbara vid validering och tillgodoräknande
              inom bland annat lärarutbildningen. Båda modellerna kan för den
              enskilde innebära en avkortad utbildningstid. Det är den studerandes
              reella kompetens och förvärvade kunskaper som avgör utbildningstid
              och vad som behöver kompletteras för att uppnå en examen.
            </seg>
            <seg n="4b021d18">
              För det andra har regeringen i direktiven till utredningen En
              ny lärarutbildning (dir. 2007:103) efterfrågat förslag i denna
              fråga. Utredaren ska klargöra de ytterligare insatser som behövs
              för att underlätta tillgodoräknande och erkännande av tidigare
              utbildning och examina samt validering av reell kompetens. Regeringens
              bedömning är att det fortsatt är viktigt att utveckla möjligheterna
              för vidareutbildning och därmed tillvarata kompetensen hos barnskötare.
            </seg>
            <seg n="00e6abf2">
              För det tredje kommer satsningen på ett förstärkt pedagogiskt
              inslag i förskolan och förtydligande av vissa mål i förskolans
              läroplan att beröra alla som arbetar i förskolan, även barnskötare.
              Detta kan innebära utveckling i yrket även för barnskötare. Det
              ligger i huvudmannens intresse som arbetsgivare att barnskötarnas
              erfarenheter och kompetens tas till vara i förskolan. I samband
              med förändringen av läroplanen bör det även genomföras implementeringsinsatser
              för personalen i förskolan.
            </seg>
            <seg n="c1d354d3">
              Regeringens mål är att det i större utsträckning än i dag ska
              finnas förskollärare i varje förskola och att dessa ska ha ett
              övergripande pedagogiskt ansvar. Barnskötarnas uppdrag kvarstår
              alltså medan förskollärarna kommer att få ett övergripande och
              tydligare uppdrag. Regeringen planerar en fortbildningssatsning,
              Förskollärarlyftet, med tonvikt på yrkesgruppen förskollärare.
              Syftet är framför allt att detta ska bidra till utveckling av
              hela verksamheten och i en förlängning av alla förskollärare och
              barnskötare i förskolan.
            </seg>
            <seg n="9c8e3758">
              Kompetensutveckling och fortbildning, fru talman, är precis som
              vi sagt i föregående debatt framför allt ett ansvar för huvudmannen,
              ofta en kommun. Jag förutsätter att kommuner och andra huvudmän
              erbjuder den kompetensutveckling som både barnskötare och förskollärare
              behöver för att utvecklas i yrket och på så sätt utveckla verksamheten.
            </seg>
          </u>
          <note type="speaker" n="4d263f71">
            Anf. 92 PETER HULTQVIST (s):
          </note>
          <u who="Q3370162" xml:id="i-e9283b8753150acd-2" n="3ef1f005">
            <seg n="373ab4f2">
              Fru talman! Först vill jag tacka ministern för svaret.
            </seg>
            <seg n="13ddeafb">
              Det här inleddes med en enkel fråga från min sida om vilka åtgärder
              ministern avser att vidta för att markera barnskötarnas behov
              när det gäller vidareutbildning, kompetensutveckling och utveckling
              i arbetet. Jag tyckte då att jag fick ett rätt så magert svar.
              I stort sett var det inte mycket som sades, utan det som konstaterades
              när det gäller barnskötarna var att barnskötarna kommer att ha
              stor betydelse även framöver. Det var alltså lite sparsamt. Därför
              utvecklade jag det hela till en interpellation. Nu görs det en
              större ansträngning från ministern i svaret. Jag får tacka för
              det.
            </seg>
            <seg n="48ac7a1f">
              I svaret hänvisas till en rapport, till ett direktiv och till
              effekterna för personal inom förskolan av ett stärkt pedagogiskt
              inslag och förtydligande av vissa mål i förskolan.
            </seg>
            <seg n="3600b151">
              De två förstnämnda åtgärderna har så här långt i praktiken inte
              inneburit någonting för barnskötarna. Det finns två förslag från
              en utredare och en regeringsbedömning om att det fortsatt är viktigt
              att utveckla möjligheterna till vidareutbildning. Fortfarande
              tycker jag inte att ministern når fram till någonting konkret
              här som gör skillnad.
            </seg>
            <seg n="273e6bd7">
              Den tredje så kallade åtgärden handlar om att barnskötarna påverkas
              om förskolan får nya krav och om läroplanen förändras. Det kan
              innebära, står det, utveckling i yrket för barnskötarna. Om det
              sker en förändring i förskolans verksamhet är det, anser jag,
              en självklarhet att även barnskötarna deltar i förändringen. Det
              ska inte markeras som en särskild upphöjelse av den här gruppen,
              utan så sker normalt när en sådan här åtgärd vidtas.
            </seg>
            <seg n="cc0c2580">
              Det är inget svar som egentligen svarar upp mot det jag efterfrågar:
              Hur ska barnskötarnas behov av vidareutbildning, kompetensutveckling
              och utveckling i arbetet tillgodoses?
            </seg>
            <seg n="0d937846">
              Jag anser att barnskötarna som yrkesgrupp ofta glöms bort. De
              utgör ungefär hälften av personalen i förskolan. Grunden för den
              verksamhet som de arbetar inom finns i Läroplan för förskolan
              . Förskollärarna har det pedagogiska ansvaret. Men i det dagliga
              arbetet utgör förskollärarna och barnskötarna ett arbetslag där
              man gemensamt tar ansvar för barnen och verksamheten.
            </seg>
            <seg n="fa516ca2">
              Förskollärarnas kompetens är inlärningspedagogisk. Barnskötarnas
              och dagbarnvårdarnas kompetens är omsorgspedagogisk. Båda dessa
              kompetenser behövs i framtiden. Vi socialdemokrater anser att
              det krävs en satsning på fortbildning och kompetensutveckling
              för hela förskolans personal, inklusive barnskötarna.
            </seg>
            <seg n="b992cd03">
              Det som markeras här i svaret är ändå en tendens till att det
              är förskollärarna som är nummer ett i sammanhanget. Jag har tolkat
              det så också när ministern i andra sammanhang har redogjort för
              den kommande satsningen på utbildning inom förskolan.
            </seg>
            <seg n="9ca3687d">
              Varför kan man inte klart utsäga att en satsning även omfattar
              barnskötarna, den personalgruppen? Formuleringen i svaret är:
              Jag förutsätter att kommuner och andra huvudmän erbjuder den kompetensutveckling
              som både barnskötare och förskollärare behöver för att utvecklas
              i yrket och på så sätt utveckla verksamheten. Kan man egentligen
              förutsätta saker med allmänna ord och veta att det verkligen är
              så här?
            </seg>
            <seg n="4ac2dc53">
              Man kan klart markera att kommunerna har ansvaret. Men hur var
              det i förra debatten? Då var det riktat statsbidrag som gällde
              för att nå effekt; det var att liksom peka lite tydligare. Det
              är vad jag efterlyst i olika sammanhang, för jag vet hur det kan
              fungera ute i en kommunal verksamhet. Man når inte ända fram om
              man inte ibland också vågar styra lite grann från statens sida.
              Jag till och med berömde ministern för att han i alla fall i den
              debatten redovisade den typen av insikt.
            </seg>
            <seg n="0df5e8e9">
              Vad vill ni alltså med barnskötarna? Kommer de att omfattas av
              en framtida satsning eller inte? Varför talas det aldrig klarspråk,
              i positiva termer, om att också den här yrkesgruppen finns och
              om att vi ska satsa på den?
            </seg>
          </u>
          <note type="speaker" n="2fa9c96d">
            Anf. 93 CHRISTINA AXELSSON (s):
          </note>
          <u who="Q4937060" xml:id="i-5c908c4a1ca267ba-2" n="38c9cb84">
            <seg n="aa09d0ee">
              Fru talman! Jag vill passa på att tacka dels interpellanten,
              dels ministern för svaret. Först blir man lite glad när man hör
              svaret. Barnskötarna medverkar tillsammans med förskollärarna
              till att lägga grunden för barnets lärande. Barnskötarna är en
              del av förskolans personal, och deras arbetsinsatser är av stort
              värde. Det är viktigt att olika kompetenser kan bidra till förskolans
              utveckling.
            </seg>
            <seg n="bf8bb96c">
              Det kan man utläsa av svaret.
            </seg>
            <seg n="dc1e2af6">
              När det sedan kommer till vad man gör för att vi ska ha en vidareutbildning
              av barnskötarna, kompetensutveckling och utveckling i arbete pratas
              det bara om förkortad utbildningstid för att barnskötarna ska
              bli förskollärare. Det talas om en ny lärarutbildning och ett
              förstärkt pedagogiskt inslag i förskolan. Därför måste man ställa
              sig frågan: Men barnskötarna deras kompetens är ju av annat slag?
              Det handlar om omsorgspedagogik. Det är det som är den andra delen
              i förskolan och i de små barnens lärande. Tycker inte ministern
              att det är viktigt och någonting att satsa på?
            </seg>
            <seg n="663cd506">
              Kommunal, som är det fackförbund som organiserar barnskötarna,
              har satsat på just barnskötare och deras vidareutbildning genom
              att man har arbetat fram en kompetensutveckling, en högskoleutbildning
              med omsorgspedagogisk inriktning som finns på Linköpings universitet.
              Det är oerhört viktigt att det finns mer möjligheter för barnskötare
              att utveckla sitt yrke och utveckla sig i yrket just för de små
              barnens skull.
            </seg>
            <seg n="1f0701e5">
              Barnskötarna är ungefär till hälften den barnomsorgspersonal
              som vi har i dag. Med tanke på det som har sagts och det som har
              sagts i interpellationen och i svaret skulle jag vilja fråga ministern:
              Hur ser ministern på barnskötarnas roll i förskolan inför framtiden?
              Tycker inte ministern att barnskötarna är en viktig del och att
              man måste bejaka deras vidareutbildning, kompetensutveckling och
              deras utveckling i arbetet för alla barns bästa?
            </seg>
          </u>
          <note type="speaker" n="3adf1aba">
            Anf. 94 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-25" n="737e7845">
            <seg n="68652fdd">
              Fru talman! Det fanns för några år sedan en inställning hos många
              partier här i riksdagen jag tror både i interpellantens parti
              och i mitt parti hos Kommunförbundet och Lärarförbundet att barnskötare
              ska vi inte ha i framtiden. Man hade uppfattningen att hela den
              svenska förskolan ska bemannas av förskollärare. Det var för några
              år sedan.
            </seg>
            <seg n="47f74ded">
              Jag är väldigt glad att vi har lämnat enigheten om den åsikten
              bakom oss. Jag menar att det behövs både förskollärare och barnskötare
              i förskolan. Precis som Christina Axelsson här säger har de här
              personalgrupperna olika kompetenser. De har samma kompetenser
              också, men de har naturligtvis olika kompetenser, och båda dessa
              kompetenser behövs i förskolan. Jag tycker att det är bra. Jag
              har uppfattat att det i dag inte finns så många som förfäktar
              att vi inte ska ha barnskötare, utan det är en rätt gemensam uppfattning
              att båda dessa personalgrupper behövs. De har delvis olika roller
              att fylla.
            </seg>
            <seg n="6daef2ec">
              Jag tror att det ungefär är fifty-fifty när det gäller förskollärare
              och barnskötare. Jag vill utveckla förskolan mer i pedagogisk
              och skolförberedande riktning. Jag ser framför mig att vi på längre
              sikt kommer att ha en ökad andel förskollärare i förskolan. Då
              blir andelen barnskötare med automatik något lägre, men definitivt
              behövs båda personalgrupperna.
            </seg>
            <seg n="02216979">
              Dock får vi, på grund av bland annat den lärarutbildning vi har
              i dag, fram alldeles för få förskollärare. Det här är väl en vision
              först på sikt. Då ser jag gärna, även om Christina Axelsson hade
              invändningar mot det resonemanget, att när vi utbildar till förskollärare
              utnyttjar vi kompetensen hos många av barnskötarna för att vidareutbilda
              dem till förskollärare. Den kompetensen är stor och naturligtvis
              en viktig grund när man ska bli förskollärare.
            </seg>
            <seg n="d37466dc">
              Den andra frågan är: Vad har staten för ansvar? Det blir något
              märkligt till sist om staten successivt tar över ansvaret för
              fortbildning av den ena yrkesgruppen efter den andra från kommunerna
              i verksamheter som är kommunala. Det är möjligt att ni har synen
              hos Socialdemokraterna att vi ska ha ett lärarlyft, men varje
              yrkesgrupp som finns i kommunerna ska staten ta fortbildningsansvaret
              för. Det är inte möjligt och inte rimligt. Det vore att fullständigt
              inkompetensförklara kommunerna, och så långt vill inte ens jag
              gå. Det är kommunerna som har ansvaret. När vi sett att det finns
              stora brister i lärarfortbildningen, vilket vi sett, har vi tagit
              ett ansvar. I grunden är det en stor knäpp på näsan åt kommunerna
              när vi gör ett lärarlyft och säger att ett förskollärarlyft är
              planerat. Namnet till trots ser ni att det fortfarande står att
              det kommer att vara en tonvikt vid förskollärarna, men det ska
              inte bara omfatta förskollärarna, som ni ser i mitt svar.
            </seg>
            <seg n="41ab3f14">
              Planeringen av Förskollärarlyftet pågår i Regeringskansliet.
              Exakt hur det landar får vi se. Det kan helt enkelt inte vara
              så att bara för att vi anser att en yrkesgrupp är viktig ska staten
              ta över fortbildningsansvaret. Fortbildningsansvaret måste ligga
              hos den som är huvudman och arbetsgivare, nämligen hos kommunerna.
              Det måste ändå vara grunden, och det är grunden för alla typer
              av personalkategorier i skolan och i andra sammanhang. Om vi inte
              gör ett lyft för en yrkesgrupp som staten finansierar säger man:
              Se, staten tycker inte att de är viktiga. Men så är det inte.
              Det kan vara så att vi tycker att den yrkesgruppen fungerar väldigt
              bra, medan det när det gäller vissa andra yrkesgrupper finns ett
              större behov av kunskapslyft. Det är så vi har definierat det
              när det gäller bland annat förskollärarna.
            </seg>
          </u>
          <note type="speaker" n="25af0f80">
            Anf. 95 PETER HULTQVIST (s):
          </note>
          <u who="Q3370162" xml:id="i-e9283b8753150acd-3" n="3ef1f005">
            <seg n="f117ac03">
              Fru talman! När det gäller debatten om vi ska ha förskollärare
              eller barnskötare känner jag mig personligen inte särskilt berörd,
              eftersom jag aldrig har haft uppfattningen att vi kan ha bara
              en personalgrupp. Bägge behövs och kommer att finnas i framtiden.
            </seg>
            <seg n="721d99ae">
              Om man nu ska göra ett förskollärarlyft du använder den formuleringen
              själv är det förskollärarna det handlar om. Sedan retirerar du
              lite grann och talar om tonvikt. Vad innebär det? Sedan bekräftar
              du att ni håller på att titta på det här och inte vet var ni ska
              hamna.
            </seg>
            <seg n="aa334d5e">
              Kan det vara så att barnskötarnas villkor och roll inom förskolan
              diskuteras för lite i olika politiska sammanhang? Den gruppen
              ges inte så stor uppmärksamhet. Därför faller de undan när man
              utformar förslagen och tittar på hur man ska göra.
            </seg>
            <seg n="237d03bc">
              Jag tycker inte att det handlar om någon otillbörlig styrning
              som förändrar hela systemet mellan staten och kommunerna om ett
              förskollärarlyft, om det nu blir ett sådant, skulle omfatta hela
              förskolans personal. Jag tycker att det är rimligt att det gör
              det. De som är barnskötare har behov av vidareutbildning och kompetensutveckling.
              Den enda linjen är inte att titta på olika typer av valideringslösningar
              i samband med att de eventuellt ska utbilda sig till förskollärare.
            </seg>
            <seg n="f9ad9bab">
              Det som ministern redovisade i sitt första inlägg är alltså förslag
              på åtgärder som finns i rapporter. Det är direktiv i samband med
              utredningsarbete. Det är ingenting som är framme i ett skarpt
              läge. Vad det handlar om i nuläget är om man från statens sida
              ska satsa och om hela förskolans personal ska omfattas eller inte.
              Det är egentligen där vi står.
            </seg>
            <seg n="fc2801d4">
              Svensk förskola har en mycket god kvalitet. Det är en förskola
              som är ledande och ett föredöme på den internationella arenan.
              Förskola är någonting annat än barnpassning. Det är både förskollärare
              och barnskötare som har byggt den här organisationen till vad
              den är i dag. Förskolan är alltså en grund för det livslånga lärandet.
            </seg>
            <seg n="172ca935">
              Barnskötarnas uppgift i vardagen är att ge barnen en trygg och
              stimulerande vistelse när de finns i förskolan, att ge omsorg,
              leka och vara utomhus med barnen. Det handlar om mycket praktisk
              hjälp i samband med matning, blöjbyten, toalettbesök och påklädning.
              Det handlar om att leka med barnen, se till att inget barn kommer
              till skada, att finnas på plats och ha grepp över vad som händer.
              Det handlar om att äta med barnen, läsa sagor, laga mat tillsammans,
              baka, plantera växter, vara ute i naturen, bidra till fysisk utveckling
              och så vidare.
            </seg>
            <seg n="e4324846">
              Det är mycket viktiga arbetsuppgifter som ingår i den pedagogiska
              helhet som förskolan utgör. Då är det också självklart att de
              som jobbar med detta år ut och år in måste ha en stimulans, en
              vidareutbildning och en utveckling i jobbet. Därför behövs fortbildningsinsatser
              och stimulanser till den här personalgruppen.
            </seg>
            <seg n="87e02545">
              Formulerar man ett så kallat förskolelyft, som vi inte vet hur
              det ser ut, som bara går till förskollärarna eller där tonvikten
              är på förskollärarna, vad det nu innebär i praktiken, hur kommer
              då barnskötargruppen att känna sig och uppfatta en sådan markering?
              Det är klart att känslan av utanförskap och att vara icke önskvärd
              lätt infinner sig. Så ett gott råd, om ministern är intresserad
              av detta, är att också ta med barnskötarna i eventuella satsningar
              i framtiden.
            </seg>
            <seg n="5e924831">
              Från vårt partis sida vill vi ha en satsning på all personal
              i förskolan alla, inte bara några.
            </seg>
          </u>
          <note type="speaker" n="3cbf78e7">
            Anf. 96 CHRISTINA AXELSSON (s):
          </note>
          <u who="Q4937060" xml:id="i-5c908c4a1ca267ba-3" n="38c9cb84">
            <seg n="c61681d6">
              Fru talman! Jag kan verkligen stryka under det som Peter Hultqvist
              sade på slutet: alla, inte bara några.
            </seg>
            <seg n="f59283e1">
              När man nu ser i svaret att regeringen planerar en fortbildningssatsning
              med tonvikt på yrkesgruppen förskollärare blir man lite förvånad,
              eftersom inledningen var så positiv till barnskötarnas roll tillsammans
              med förskollärarna i den viktiga arbetsuppgiften att ta hand om
              våra barn.
            </seg>
            <seg n="bdd522da">
              Det finns alltså en vidareutbildning, en högskoleutbildning med
              omsorgspedagogisk inriktning, som är väldigt viktig för att barnskötare
              ska kunna förkovra sig i det yrke som de en gång har utbildat
              sig till.
            </seg>
            <seg n="ecef5448">
              Jag tänker på den interpellationsdebatt som var alldeles före
              den här. Där sade utbildningsministern att man skulle lyssna på
              facket. Det är flera fack som organiserar personal inom förskolan,
              och jag skulle vilja uppmana ministern att också lyssna på Kommunal.
            </seg>
          </u>
          <note type="speaker" n="d8f1067e">
            Anf. 97 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-26" n="737e7845">
            <seg n="0d8874e9">
              Fru talman! Kan inte Peter Hultqvist i sitt nästa inlägg nämna
              någon yrkesgrupp som finns i kommunerna som inte är i behov av
              kompetensutveckling och fortbildning? Min bedömning är nämligen
              att alla yrkesgrupper är i behov av kompetensutveckling och återkommande
              fortbildning. Men av det kan vi inte dra slutsatsen att staten
              ska lägga upp stora fortbildningskampanjer med statliga medel
              för alla yrkesgrupper i kommunerna, och det har jag aldrig hört
              något parti i denna kammare föreslå.
            </seg>
            <seg n="f7447ae2">
              Vi definierar här vissa behov. För några yrkesgrupper är behoven
              väldigt stora och vi anslår medel till det. Sedan poppar Peter
              Hultqvist omgående upp och säger: Men kolla, här är ytterligare
              några yrkesgrupper som också har behov. Varför anslår vi inte
              pengar till dem? Men i så fall tar staten till slut över hela
              det kommunala ansvaret. Låt oss då återförstatliga hela skolväsendet,
              och det är jag beredd att diskutera. Men detta att vi successivt
              ska ta över bit efter bit med Peter Hultqvist som främste pådrivare
              är ett märkligt synsätt.
            </seg>
            <seg n="be460804">
              Svensk förskollärarutbildning har nyligen förlängts till tre
              och ett halvt år. Fram till 2000-talets början var den tre år,
              och de flesta förskollärare som finns i svensk förskola har egentligen
              två års högskoleutbildning, för de har gått den förut.
            </seg>
            <seg n="eecd0be9">
              När vi nu ska gå vidare mot mer skolförberedande inslag i förskolan
              behöver många förskollärare fylla på, därför att huvuddelen av
              förskollärarna har inte den moderna utbildning som de nyaste förskollärarna
              har.
            </seg>
            <seg n="57c829bd">
              Med all respekt för barnskötarna är det förskollärarna som ska
              ha den pedagogiska ledningen i förskolan. Där tycker jag att Peter
              Hultqvist glider i formuleringen. Peter Hultqvist menar att det
              är arbetslaget som har ansvaret för den pedagogiska ledningen.
              Från vår sida är det självklart att förskollärarna, som har tre
              och ett halvt års högskoleutbildning, är de som ska ha den pedagogiska
              ledningen och det pedagogiska ansvaret. Det vore bra om Peter
              Hultqvist kunde förtydliga sig på den här punkten: Ska förskollärarna
              ha den pedagogiska ledningen eller ska den utövas av arbetslaget?
            </seg>
            <seg n="9d69089a">
              Nu märker jag att Peter Hultqvist får råd från alla håll här.
              Men om det nu är så att förskollärarna ska ha denna ledning och
              detta ansvar som man inte haft förut i den gamla socialdemokratiska
              skollagen och läroplanen har arbetslaget haft det är det ett skäl
              för att förskollärarna behöver ytterligare fortbildning för att
              kunna ta denna ledning och detta ansvar som man hittills inte
              har erkänts ha i skollagen och läroplanen.
            </seg>
            <seg n="8c04d95b">
              Men det är klart att om man som Peter Hultqvist landar i att
              förskollärarna, som jag uppfattade av inlägget, inte ska ha denna
              roll, utan att arbetslaget ska ha den, kanske det inte finns samma
              behov av fortbildning i förskolan. Det kan jag hålla med om. Det
              som Peter Hultqvist sade var väldigt intressant på den punkten.
              Du kan väl förtydliga dig. Kommer ni att ställa upp på den lagändring
              som vi nu kommer att förelägga riksdagen, att förskollärarna ska
              ha den pedagogiska ledningen och ansvaret och inte, som i dag,
              att det är arbetslaget med både förskollärare och barnskötare
              som ska ha detta ansvar?
            </seg>
          </u>
          <note type="speaker" n="d2aca236">
            Anf. 98 PETER HULTQVIST (s):
          </note>
          <u who="Q3370162" xml:id="i-e9283b8753150acd-4" n="3ef1f005">
            <seg n="62b476d5">
              Fru talman! Jag vet inte, men jag undrar om inte ministern har
              mer problem än jag med det här.
            </seg>
            <seg n="3c18455c">
              I mitt första anförande i den här debatten sade jag uttryckligen
              att förskollärarna har det pedagogiska ansvaret, så det har jag
              liksom lämnat bakom mig. Nu ägnar du mycket tid åt att försöka
              ställa frågor som jag redan har föregått. Dessutom har Kommunalarbetareförbundet
              samma uppfattning, så det är liksom utklarat. Jag förstår därför
              inte vad du sysslar med i just den delen av debatten.
            </seg>
            <seg n="6daf9615">
              Alla anser att förskolan är viktig och att den ska ha god kvalitet.
              Hälften av personalen är barnskötare och hälften är förskollärare.
              Förskollärarna har det pedagogiska ansvaret och står för inlärningspedagogiken
              och barnskötarna står för omvårdnadspedagogiken. De jobbar ihop
              i vardagen. Varför ska man då dela upp dem? Båda yrkesgrupperna
              har ju ansvar för att lyfta förskolan och se till att den blir
              ännu bättre i framtiden. Det är så det ser ut i verkligheten.
            </seg>
            <seg n="44af14f0">
              Jag tycker att det blir en väldigt konstig inriktning om en personalgrupp
              som jobbar väldigt hårt, väldigt integrerat och sysslar med det
              som jag läste upp i mitt förra inlägg inte skulle kunna få en
              stark satsning på kompetensutveckling och fortbildning. Vi har
              ju sagt att vi ska försöka höja förskolans kvalitet och status.
              Att sedan börja hänvisa till en massa andra yrkesgrupper i kommunerna,
              landstingen eller vad det är tycker jag inte är relevant i sammanhanget.
            </seg>
            <seg n="eab1096a">
              Jag har utifrån bland annat ministerns eget sätt att debattera
              frågat varför den här gruppen utesluts. Då försöker ministern
              ge någon bild av att förskollärarna är de som ska gå i spetsen.
              Men jag tror att också den andra gruppen kommer att behöva vara
              med i den här förändringen, om bland annat det som ministern sade
              i sitt första anförande ska få den rätta substansen och det konkreta
              utfall som jag förmodar att ministern strävar efter med sin politik.
            </seg>
          </u>
          <note type="speaker" n="84e4d7db">
            Anf. 99 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-27" n="737e7845">
            <seg n="df55a668">
              Fru talman! Jag kommer att återkomma till riksdagen med utformningen
              av ett förskollärarlyft. Och som det står i interpellationen kommer
              tonvikten på det att ligga på fortbildningsinsatser för förskollärare,
              men tonvikten betyder just att det också kan finnas andra insatser.
              Vi håller på att jobba med det och kommer att återkomma till riksdagen
              med hur Förskollärarlyftet ska läggas upp.
            </seg>
            <seg n="06386e6d">
              Jag noterar en glidning. Peter Hultqvist säger att visst har
              förskollärarna ett pedagogiskt ansvar, men i nästa sentens har
              alla ansvar.
            </seg>
            <seg n="5e1087a6">
              Nu kommer vi att ändra skollagen och läroplanen. Det kommer att
              vara en inriktning med mer skolförberedande inslag och en mer
              pedagogisk inriktning på förskolan och en skolförberedande sådan.
              Förskollärarna har ju en lärarutbildning. Men eftersom det är
              så många av förskollärarna som har en äldre utbildning som var
              kort och inte alls hade samma inriktning på pedagogik och skolförberedande
              inslag finns det ett behov av komplettering. Det är det som motiverar
              själva förskollärarlyftet. Då säger Peter Hultqvist: Ja, men lyssna
              på Kommunal. De vill också ha fortbildning.
            </seg>
            <seg n="1b341740">
              Jag lovar, vi kan lyssna på alla fackförbund. Alla kommer att
              vilja ha fortbildning om staten betalar. Det är inget konstigt.
              Men vi måste definiera vad som är behoven här. Det är klart att
              alla har behov. Men här finns det synnerliga behov, därför att
              staten går in och bestämmer att ambitionsnivån i verksamheten
              ska höjas, eftersom personalgruppen som ska ha ansvaret för detta
              inte har kompetensen många av dem har inte det. Det är det som
              konstituerar ett fokus på att lyfta utbildningsnivån hos många
              av förskollärarna. De ska ha ett större ansvar och verksamheten
              ska vara ännu mer pedagogiskt inriktad och skolförberedande i
              framtiden. Det är det som konstituerar denna satsning.
            </seg>
            <seg n="b08ef414">
              Vi kan inte bara lägga upp fortbildningssatsningar som ska vara
              rättvisa mellan olika fackföreningar och olika personalgrupper,
              utan det måste vara behoven som avgör var vi gör våra satsningar.
              Exakt hur denna satsning kommer att se ut återkommer vi till,
              men vi kommer med ett lyft för svensk förskola.
            </seg>
          </u>
          <note n="5486a053">
            Överläggningen var härmed avslutad.
          </note>
          <note n="e3f8e87a">
            10 § Svar på interpellation 2007/08:586 om kvaliteten inom förskolan
          </note>
          <note type="speaker" n="257486a0">
            Anf. 100 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-28" n="737e7845">
            <seg n="2804a4c0">
              Fru talman! Peter Hultqvist har frågat mig vilka åtgärder jag
              avser att vidta för att kvaliteten inom förskolans verksamhet
              inte ska försämras. Vidare frågar Peter Hultqvist vilka åtgärder
              jag avser att vidta för att möta Statens skolverks oro för kvalitetsbrister
              inom fritidshemsverksamheten.
            </seg>
            <seg n="af88be4b">
              Som Peter Hultqvist noterat fick kommunerna åren 2005 och 2006
              ett riktat statsbidrag för att öka antalet anställda i förskolan.
              Statsbidraget har dock inte upphävts utan inordnats i det generella
              statsbidraget från 2007. Den förutvarande regeringen hade även
              den aviserat att bidraget skulle inordnas i det generella statsbidraget,
              från 2008. Statsbidraget har alltså omfördelats ett år tidigare
              än beräknat, i övrigt har inga förändringar skett.
            </seg>
            <seg n="f45a8d77">
              Det gick hösten 2007 5,2 barn per årsarbetare i förskolan. Det
              var en marginell förändring jämfört med 5,1 barn ett år tidigare.
              Gruppstorlekarna i förskolan har dock inte förändrats. Hösten
              2007 gick det 16,7 barn i en genomsnittsgrupp. Det var samma antal
              som året innan.
            </seg>
            <seg n="2d10a682">
              Skollagen (1985:1100) ställer krav på att barngrupperna i förskolan
              och fritidshemmet har en lämplig sammansättning och storlek. I
              1998 års läroplan för förskolan (Lpfö 98) framhålls att barngruppen
              ska ses som en viktig del i barns utveckling och lärande. Det
              finns inga belägg för att det skulle finnas någon gruppstorlek
              eller personaltäthet som är den optimala i alla sammanhang. Förutsättningarna
              varierar från grupp till grupp och från tid till annan. Faktorer
              som barnens ålder, upptagningsområdets sociala struktur, personalens
              utbildning och andelen barn i behov av särskilt stöd har betydelse.
            </seg>
            <seg n="7eb04a67">
              Det är alltid nödvändigt att anpassa gruppstorlekar och personaltäthet
              till de förutsättningar som råder i varje förskola och fritidshem.
              Kommunerna avgör, utifrån lokala förhållanden, vilken gruppstorlek
              som är den lämpligaste. För att barnen ska kunna utvecklas optimalt
              är det dock angeläget att barngrupperna inte är för stora. Detta
              är av särskilt stor betydelse för de allra minsta barnen. Det
              är ett kommunalt ansvar att tilldela verksamheten de resurser
              som behövs, och jag följer noga utvecklingen på området.
            </seg>
            <seg n="067558b6">
              Vi har i dag en generellt sett hög kvalitet i förskolan, och
              vi vill fortsätta att utveckla den. Enligt Svenskt kvalitetsindex
              2007 är också förskolan bland de verksamheter som återigen toppar
              listan.
            </seg>
            <seg n="a7ea8989">
              Förskolans pedagogiska uppdrag ska stärkas. Regeringen avser
              bland annat att föreslå att införa tydligare mål i förskolans
              läroplan och införa avgiftsfri allmän förskola även för treåringar.
              Personalens utbildning och kompetens är den viktigaste faktorn
              för kvaliteten i förskolan. Regeringens mål är att det ska finnas
              förskollärare i varje förskola och att dessa ska ges ett övergripande
              pedagogiskt ansvar.
            </seg>
            <seg n="c66fa595">
              Dessutom ska utredningen om en ny lärarutbildning (dir. 2007:103)
              lämna förslag på hur utbildningen för förskollärare ska utformas
              så att den får en egen identitet inom lärarutbildningens ram och
              att förskolans kompetensbehov därigenom ska kunna säkras.
            </seg>
            <seg n="fdca3bfc">
              Fritidshemmet har en central uppgift i att erbjuda eleverna en
              meningsfull fritid. Det är viktigt att kvaliteten i verksamheten
              upprätthålls och utvecklas. Den pedagogiska verksamheten utgör
              ett viktigt komplement till skolan. Fritidshemmet är också en
              förutsättning för att föräldrar ska kunna förena föräldraskap
              med arbete och studier.
            </seg>
            <seg n="426496aa">
              Skolverket har vid flera tillfällen konstaterat att fritidshemmens
              kvalitet inte uppmärksammas tillräckligt i kommunerna. Kommuner
              har huvudansvaret för fritidshemmen liksom för förskola och skola.
              Det är alltså på det lokala planet som man avgör vilka resurser
              som tilldelas verksamheten.
            </seg>
            <seg n="6bb646b7">
              Regeringen har beslutat att de nationella kvalitetsgranskningarna
              ska genomföras tätare. De är en viktig del av statens styrning
              och bidrar med kunskapsunderlag till huvudmännen om fritidshemmens
              kvalitet. Jag följer utvecklingen noga eftersom fritidshemmens
              kvalitet är en viktig fråga.
            </seg>
            <seg n="a2690ada">
              En positiv utveckling är att fritidshemmen under senare år har
              knutits allt närmare skolan. De båda verksamheterna har i stor
              omfattning samordnats organisatoriskt. Graden av samverkan mellan
              fritidshem och skola har utvecklats men varierar mellan och inom
              kommunerna och måste anpassas efter lokala förutsättningar. Det
              är rektor och huvudmannen, ofta en kommun, som beslutar om vilken
              organisation och vilket arbetssätt som skolan och fritidshemmet
              ska använda.
            </seg>
          </u>
          <note type="speaker" n="f2449ff6">
            Anf. 101 PETER HULTQVIST (s):
          </note>
          <u who="Q3370162" xml:id="i-e9283b8753150acd-5" n="3ef1f005">
            <seg n="cd4509c0">
              Fru talman! Förskolan är starten på det livslånga lärandet. Den
              är en oerhört viktig plattform för barns utveckling. Undersökningar
              visar att barn som börjar tidigt i förskolan i regel når bättre
              skolresultat än barn som börjar senare. Förskolans pedagogiska
              innehåll är viktigt och påverkar barnen i en positiv riktning.
              Därför är detta en prioriterad fråga för Socialdemokraterna. Att
              utveckla och slå vakt om förskolan och att se till att vi behåller
              vår position där vi har en internationellt respekterad förskola
              som betraktas som ett föredöme är mycket viktigt för vårt parti.
            </seg>
            <seg n="571bb832">
              Därför är det med stor oro vi noterar att utvecklingen mot ett
              lägre barnantal per årsarbetare inom förskolan nu brutits. Precis
              som ministern konfirmerar gick det hösten 2007 5,2 barn per årsarbetare
              i förskolan. Ett år tidigare var det 5,1 barn per årsarbetare.
              Man i och för sig tycka att detta är en liten förändring. Men
              det är en indikation som måste tas på allvar och som med all säkerhet
              hänger ihop med att det riktade statsbidraget till förskolan inrangerades
              i det generella statsbidraget ett år tidigare än planerat.
            </seg>
            <seg n="f33bc897">
              Socialdemokraterna införde under sin regeringsperiod 2005 ett
              riktat statsbidrag till kommunerna. Enligt Skolverkets rapport
              fungerade den satsningen väl och ledde till just ökad personaltäthet
              och minskade barngrupper. Eftersom vi nu ser att utvecklingen
              börjar vridas åt fel håll igen vill vi återuppta en liknande satsning
              som den regeringen avbrutit. Vi kommer i vår budgetmotion för
              2009 att avsätta pengar för att förskolan ska få anställa mer
              personal. Enligt vår uppfattning ska det vara riktade medel. På
              det sättet garanterar vi en positiv effekt.
            </seg>
            <seg n="86c6e9dd">
              Här är vi nu igen vid sanningens minut och ögonblick, Björklund.
              Är du beredd att vara med och rikta pengar till förskolan eller
              inte? Här har vi tidigare haft debatter där ministerns uppfattning
              har varit att kommunerna sköter detta bäst själva. Jag har då
              hävdat att det måste vara riktade medel för att man ska få ut
              effekten. Det är något som hela vårt parti står bakom. Här går
              skiljevägen för om man vill garantera en effekt och om man vill
              garantera att det blir mer personal så att kvaliteten också blir
              förbättrad och vi upprätthåller den goda pedagogik vi vill ha.
            </seg>
            <seg n="1bc900a3">
              Jag vill också markera den oro som vi känner när det gäller vårdnadsbidraget
              och senare barnomsorgspengen för att det finns en risk att det
              urholkar förskolans resurser och därmed försvårar det pedagogiska
              uppdrag som är knutet till den nationella läroplanen. På denna
              punkt har regeringen hittills inte kunnat ge några besked som
              lugnar den skepsis mot vårdnadsbidraget som finns från förskolans
              perspektiv. Någonstans måste pengarna tas om vårdnadsbidrag införs
              i en kommun. Åtgärden är nämligen inte gratis. Man brukar säga
              att det inte finns några fria luncher, för det är alltid någon
              som betalar. Jag har inte sett att regeringen hittills har fört
              några resonemang om att skicka med pengar till de kommuner som
              inför vårdnadsbidrag.
            </seg>
            <seg n="53608d95">
              Förutom en satsning på mer personal i förskolan anser vi att
              det krävs ett lärarlyft som omfattar hela förskolans personal
              och inte bara en del, fler platser på förskollärarutbildningen,
              en kvalitetssäkring som garanterar att all förskoleverksamhet
              oavsett form och huvudman följer läroplanen och har utbildad personal,
              införande av allmän förskola för alla treåringar avgiftsfritt
              från 2009 och tydligare krav på kommunerna att ordna barnomsorg
              på obekväm arbetstid.
            </seg>
            <seg n="0d6f5770">
              Är ministern beredd att ge upp sitt motstånd mot riktade statsbidrag
              och garantera förskolan en god kvalitet i framtiden? Kan ministern
              också garantera att vårdnadsbidraget inte drar pengar ur förskolan?
            </seg>
          </u>
          <note type="speaker" n="42ac2013">
            Anf. 102 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-29" n="737e7845">
            <seg n="7b4e7d7a">
              Fru talman! Det sista året med socialdemokratisk regering var
              barngruppernas genomsnittsstorlek 16,7 barn. Efter katastrofen
              med borgerlig regering och neddragningar är, hör och häpna, gruppstorlekarna
              i svensk förskola 2007 exakt densamma, nämligen 16,7 barn. Den
              våldsamma förändring och försämring som Peter Hultqvist beskriver
              har skett med den efter ett år med den borgerliga regeringen visar
              att gruppstorlekarna är exakt desamma. 16,7 barn är genomsnittet.
            </seg>
            <seg n="ac08a3e9">
              Peter Hultqvist drar alldeles för stora växlar på att statsbidraget
              blev generellt 2007 i stället för som den förra regeringen hade
              tänkt sig, 2008. Den väldiga krisstämning som Peter Hultqvist
              försöker framkalla saknar nog motsvarighet i verkligheten.
            </seg>
            <seg n="f7326729">
              När man ställer frågan till Sveriges föräldrar de flesta kommuner
              frågar förskoleföräldrar, grundskoleföräldrar, gymnasieföräldrar,
              särskoleföräldrar och allt vad det nu är visar det sig att just
              förskolan är den skolform som föräldrarna är allra mest nöjda
              med. Jag väljer att kalla det för skolform. Det kommer det nämligen
              att bli i den nya skollagen.
            </seg>
            <seg n="6ef88db1">
              Resultaten och utvecklingen har gått åt rätt håll, Peter Hultqvist.
              Jag ger gärna ett erkännande. Till den utvecklingen har Socialdemokraterna
              absolut medverkat.
            </seg>
            <seg n="251109ec">
              Jag är kritisk till att Socialdemokraterna, när det gäller grundskolan,
              har fört en politik som har sänkt resultaten. Men när det gäller
              förskolan har vi gemensamt i denna riksdag, men under socialdemokratisk
              regeringsledning, genomfört reformer som har utvecklat förskolan
              åt rätt håll.
            </seg>
            <seg n="5fef4222">
              Vi fick en läroplan för tio år sedan. Förskolan är på väg in.
              I den skollag som jag nästa år lägger fram förslag om för riksdagen
              kommer förskolan för första gången att vara en skolform. Det är
              en utveckling som är på rätt väg när det gäller svensk förskola.
              Resultaten är goda. Alla är nöjda. Och gruppstorlekarna är precis
              lika stora som under den förra regeringens tid. Den väldiga kriskänsla
              som Peter Hultqvist försöker framkalla märker aldrig jag när jag
              är ute i förskolans värld.
            </seg>
            <seg n="d9049a99">
              Visst tycker många föräldrar att det vore ännu bättre om grupperna
              vore ännu mindre. Den synpunkten hör jag ofta. Men någon kris
              finns inte, och föräldrarna är överlag väldigt nöjda med svensk
              förskola.
            </seg>
            <seg n="781e8bd3">
              Jag håller med om att vi har ett par problem i förskolan. Det
              ena är att vi har svårt att rekrytera förskollärare. Det är ett
              otroligt slag i luften när ni påstår att det är fler utbildningsplatser
              som behövs. Problemet är ju att det inte finns några studenter
              som söker till förskollärarutbildning. Det är det som är problemet.
              Det är inte att det är brist på platser. Det finns ett oändligt
              antal platser om det bara fanns de som ville söka dit.
            </seg>
            <seg n="e1072d22">
              Problemet är att ni i 2001 års lärarutbildningsreform gjorde
              förskollärarutbildningen till en filial till grundskollärarutbildningen.
              Plötsligt minskade intresset mycket radikalt. Sökintresset när
              det gäller att bli förskollärare sjönk väldigt kraftigt under
              ett par år i början av 2000-talet. Det är svårt att se någon annan
              förklaring till det än att utbildningssystemet just då helt lades
              om. Det var ni som gjorde det, och vi kritiserade det. Det blev
              precis som vi befarade, nämligen att intresset för att bli förskollärare
              kom att bli lägre. De som kommer in på lärarutbildningen vill
              bli grundskollärare i stället när det i stort sett är samma utbildning.
            </seg>
            <seg n="02a693ed">
              Förskollärarutbildningen måste återfå en egen identitet. Jag
              hoppas att ni är beredda att medverka till det i den lärarutbildningsreform
              som nu ligger framför oss.
            </seg>
            <seg n="4f93ee96">
              Det andra problemet är att vi har ett antal kommuner som systematiskt
              låter bli att tillgodose kravet på barnomsorgsgarantin. Värst
              är socialdemokratiska Göteborg som får ständiga anmärkningar från
              Skolverket för att man inte upprätthåller de tre fyra månaderna
              i kötid. Många föräldrar får stå mycket längre i kö med stora
              och drastiska problem med att organisera privat- och arbetsliv.
            </seg>
            <seg n="a500634e">
              Där säger vi nu att vi i den nya skollagen kommer att införa
              lex Göteborg. Föräldrar ska ha rätt till skadestånd om kommunerna
              inte uppfyller skollagens krav på rätt till förskola.
            </seg>
            <seg n="f9851ddd">
              Kvaliteten i förskolan kan alltid bli bättre, precis som med
              allting annat. Men stå inte och utmåla att det är kris i svensk
              förskola för att vi lade om statsbidraget förra året. Gruppstorlekarna
              är exakt desamma som när förskoleministern hette Lena Hallengren.
            </seg>
          </u>
          <note type="speaker" n="29d9b690">
            Anf. 103 PETER HULTQVIST (s):
          </note>
          <u who="Q3370162" xml:id="i-e9283b8753150acd-6" n="3ef1f005">
            <seg n="a000e8cd">
              Fru talman! Jag vet inte, ministern, om jag har beskrivit någon
              akut krissituation. Jag har använt de siffror som Skolverket har
              redovisat och som ministern själv har konfirmerat, det vill säga
              att det hösten 2007 var 5,2 barn per årsarbetare i förskolan.
              Ett år tidigare var det 5,1.
            </seg>
            <seg n="becf7b2a">
              Jag har inte beskrivit det här som någon stor krissituation.
              Jag sade till och med att det var en liten förändring. Men det
              var en indikation, och jag drar slutsatsen att det här faktiskt
              kan bero på att det riktade statsbidraget försvann. Det är säkert
              så det ligger till.
            </seg>
            <seg n="0a925c75">
              Men varför svara på ett sådant bombastiskt sätt när jag ändå
              har gett en rätt nyanserad bild av läget? Däremot har vi tydligen
              olika uppfattningar om riktade eller generella statsbidrag. Men
              vi är beredda att återkomma med ett riktat statsbidrag från 2009
              för att ytterligare pressa ned barngruppernas storlek och få mer
              personal i verksamheten. Så är läget.
            </seg>
            <seg n="308a49ea">
              När det gäller fritidshemmen är det en väldigt viktig verksamhet.
              Här säger ministern att han noga följer verksamheten, noga följer
              utvecklingen. Han markerar också kommunernas ansvar. Men Skolverket
              har många gånger påpekat att det inte ser bra ut på fritidshemmen.
            </seg>
            <seg n="e20fb25a">
              Situationen är den att hösten 2007 gick det i genomsnitt 33,5
              barn per avdelning på fritidshemmen. Året innan var det 31,7.
              Personaltätheten har minskat det var 19,5 barn per årsarbetare
              jämfört med 18,9 året dessförinnan.
            </seg>
            <seg n="7010202a">
              Det här är ingen bra utveckling. Vad tänker ministern vidta för
              åtgärder för att höja kvaliteten inom fritidshemmen? Ska de här
              grupperna tillåtas att öka? Det leder självfallet till att den
              pedagogiska verksamheten undermineras. Redan nu är den naggad
              i kanten.
            </seg>
            <seg n="90290cab">
              Fritidshemmen kompletterar skolan på ett mycket bra sätt. Personalen
              ägnar sig åt sådant som sociala relationer, läxhjälp, förebyggande
              av mobbning och bråk och en lång rad andra uppgifter. I ett alltmer
              mångfasetterat samhälle har fritidshemmen en mycket viktig roll
              att spela.
            </seg>
            <seg n="565a4722">
              Därför tycker jag att ministern i sitt svar till mig har en väl
              avvaktande och passiv hållning i sammanhanget. Jag vill även här
              påminna om att vi i valrörelsen markerade att vi, om vi hade fått
              sitta kvar vid regeringsmakten, hade varit beredda att försöka
              bana vägen för 3 000 nya personal inom fritidshemssektorn. Det
              hade vi med i vårt valmanifest just för att en sådan här utveckling
              skulle förhindras men också för att vi redan då såg att det fanns
              många brister i den verksamheten som faktiskt måste åtgärdas.
              Man måste i grunden göra någonting åt detta. Därför behövs det
              en rejäl satsning på fritidshemssidan.
            </seg>
            <seg n="5b9006e9">
              Här tycker jag att ministerns svar på min interpellation är väl
              svagt och behöver utvecklas. Ministern skulle kanske i sitt nästa
              inlägg kunna komma igen och tala om hur han ser på situationen
              och tala om hur han konkret ska omvandla sina välvilliga och positiva
              ord till politisk handling. Jag kan nämligen inte skönja det i
              det här sammanhanget.
            </seg>
            <seg n="9daeb882">
              En kvalitetssatsning inom både förskolan och fritidshemssektorn
              är det som efterlyses. Ska man nå effekt är det också så att det
              i regel handlar om reella medel och pengar. Det är det som vi
              från vårt parti är beredda att sätta in i det här sammanhanget.
            </seg>
          </u>
          <note type="speaker" n="128c3ad5">
            Anf. 104 MARIE GRANLUND (s):
          </note>
          <u who="Q3373324" xml:id="i-5f92e4d9dcb2207a-3" n="d1db73e8">
            <seg n="cc775517">
              Fru talman! Det är riktigt att svensk förskola är en av de verksamheter
              som faktiskt framhålls mest av svenska folket. Man har ett väldigt
              stort förtroende för den.
            </seg>
            <seg n="b243d47b">
              Det är också en liten exportsuccé. Jag tror att varenda kommun
              kontinuerligt har besök av utländska delegationer som vill se
              hur vi har lyckats kombinera omsorg om små barn och pedagogisk
              utveckling hos små barn samtidigt som framför allt kvinnor har
              fått en möjlighet att arbeta och göra det utan dåligt samvete.
            </seg>
            <seg n="48c1e647">
              Det har varit en hård kamp att driva igenom detta i Sverige.
              Vi socialdemokrater har tagit den. Många gånger har liberalerna
              varit på vår sida i hårt motstånd mot kristdemokrater, moderater
              och ibland även centerpartister som har haft en helt annan ingång
              i det här.
            </seg>
            <seg n="643247b0">
              Det är därför man blir så bedrövad. Nu har Folkpartiet ni har
              ju gjort en uppdelning hand om skola och förskola. Ni har hand
              om hela utbildningssektorn, men just nu pratar vi om förskola.
              Ni riskerar att slå ut svensk förskola och försämra den.
            </seg>
            <seg n="7a2d36a7">
              För vad är det ni gör, tvärtemot era tidigare ställningstaganden
              inom Folkpartiet? Jo, ni säger: Det är helt okej med vårdnadsbidrag.
              Vi vill till och med att detta ska införas.
            </seg>
            <seg n="6383c0dd">
              Vad kommer det att leda till? Det är möjligt att statsrådet föraktar
              SKL och kanske gör det även här. Men man har trots allt räknat
              och där är de borgerliga i SKL med och sett vad det här skulle
              kunna innebära för Sveriges kommuner och landsting och vad det
              kommer att innebära för förskolan. Någonstans ska ju pengarna
              tas för att andra ska få vårdnadsbidrag.
            </seg>
            <seg n="a3b2bd98">
              Det kommer också, som sagt, förslag om det här med barnomsorgspeng.
              Självklart ska pengarna tas någonstans ifrån. Det finns en väldigt
              stor risk att detta tas just från förskolan.
            </seg>
            <seg n="c687a88e">
              I den kommun som vi nu befinner oss i har ekonomerna och juristerna
              räknat och funnit att vårdnadsbidraget kommer att bli mycket dyrare
              än vad de tidigare hade tänkt sig.
            </seg>
            <seg n="c6bad77e">
              Det kommer självklart att påverka någonstans eftersom man samtidigt
              vill sänka skatter, och så vidare.
            </seg>
            <seg n="7055b135">
              Det finns en stor oro för vad som kommer att hända med svensk
              förskola. Det finns också en oro med den syn som regeringen och
              statsrådet hittills har visat när man hela tiden ska särbehandla
              lärarna inom förskolan. För oss socialdemokrater börjar inte det
              viktiga livslånga lärandet och de tidiga insatserna i grundskolan
              utan just i förskolan.
            </seg>
            <seg n="380c8cc4">
              Exempel från Norge visar vilka det var som var hemma och vilka
              som använde sig av vårdnadsbidraget. Det var många gånger människor
              som hade invandrarbakgrund. Deras barn skulle ha det största behovet
              att komma till en förskola.
            </seg>
            <seg n="ac446cb2">
              Det finns också andra saker som regeringen inte föreslår. Förskollärarna
              fick inte ta del av fortbildningssatsningen för de andra lärarna.
              De skulle bli något B-lag och särskiljas.
            </seg>
            <seg n="271edb72">
              Jan Björklund hänvisade tidigare till Lärarförbundet. Detta gjorde
              Lärarförbundet väldigt upprört. Det handlar om att förskollärarna
              inte ska få tillgång till forskning. Detta är två oerhört viktiga
              signaler för hur man ser på lärarna inom förskolan.
            </seg>
            <seg n="de0ced88">
              Jag vill avsluta med att ställa en fråga. Jan Björklund hävdar
              hela tiden att resurser inte spelar någon roll. Min fråga är:
              Tror Jan Björklund att det blir bättre med färre förskollärare
              i den svenska förskolan?
            </seg>
          </u>
          <note type="speaker" n="d729024e">
            Anf. 105 Utbildningsminister JAN BJÖRKLUND (fp):
          </note>
          <u who="Q911372" xml:id="i-4d047352b62a234a-30" n="737e7845">
            <seg n="94fed60e">
              Fru talman! Jag vill verkligen inte påstå att resurser inte skulle
              spela någon roll. Det gör de visst. Däremot betyder de inte allt.
              Totalt sett har svenskt skolväsende mer pengar än något annat
              land per elev räknat. Det är vi och Danmark som har det. Ändå
              är våra resultat mediokra. Det är inte så att pengar är det enda
              som spelar roll. Men det är klart att resurser spelar roll.
            </seg>
            <seg n="1b1b38d7">
              Fru talman! Ni överdriver detta med vårdnadsbidrag och ser spöken
              på ljusa dagen. Vårdnadsbidraget möjliggör för mycket små barn
              att möjligen få ytterligare några timmar i veckan med sina föräldrar.
              Det tycker ni är katastrof. Jag tycker inte det.
            </seg>
            <seg n="8c858646">
              De föräldrar som väljer att utnyttja vårdnadsbidraget får några
              tusenlappar i månaden. Det är inte en heltidslön. Men det kan
              ge lite mer möjligheter för småbarnsföräldrar att vara lite mer
              med sina barn så länge de är riktigt små.
            </seg>
            <seg n="826f6f7e">
              Jag upplever inte heller att Sveriges småbarnsföräldrar tycker
              att det är katastrofalt. Det är bara Marie Granlund som ständigt
              och jämt är så indignerad över detta. Men jag hör aldrig när jag
              möter vanliga människor på gator och torg att de är upprörda över
              att de skulle få lite mer tid med sina barn.
            </seg>
            <seg n="a994bd37">
              Däremot kommer förskolan att vara föremål för en satsning. Bara
              för att satsningen ännu inte har betalats ut försöker ni säga
              att den inte finns, men det gör den. Det kommer ett förskollärarlyft
              och en satsning på förskolan med vidareutveckling. Det kommer
              en revidering av läroplanen som vi sätter i gång där vi ska gå
              ännu mer mot skolförberedande inslag.
            </seg>
            <seg n="45229296">
              Jag tycker att Marie Granlund uttryckte det väldigt väl. Vi är
              några partier i denna kammare, kanske mest Folkpartiet och Socialdemokraterna,
              som gemensamt genom åren velat utveckla förskolan. Det vill vi
              fortsätta att göra.
            </seg>
            <seg n="c2f223de">
              Det är helt riktigt att alla partier inte tycker att det är lika
              viktigt. Det är ingen hemlighet. Det gäller i min koalition. Tänk
              att det även i Marie Granlunds allians finns partier som inte
              är så jättetända. Jag kan berätta att det finns partier i Marie
              Granlunds trepartiallians som också är för vårdnadsbidrag.
            </seg>
            <seg n="cb640f69">
              Så är det på ömse sidor om blockgränsen. Men om vi håller oss
              till sakfrågan är det så att jag har ansvaret för förskolan. Jag
              är besjälad av att fortsätta att utveckla kvaliteten i svensk
              förskola. Den har en mycket hög kvalitet. Jag skulle säga att
              svensk förskola kanske är bäst i världen. Men vi kan göra den
              ännu bättre på olika sätt.
            </seg>
            <seg n="59f9adf1">
              Det kan vi göra i stället för att hålla på och svartmåla för
              att personaltätheten ändras med någon decimal. Det är en naturlig
              fluktuation mellan olika år. Det tycker jag att vi ska hålla oss
              för goda för. Senast gruppstorlekarna mättes i höstas var de lika
              stora som de var under den socialdemokratiska regeringen. Det
              har inte skett någon förändring.
            </seg>
            <seg n="fefb3d0b">
              Nu kommer en satsning på förskolan. Ta det lite lugnt. Jag tycker
              att vi gemensamt ska fortsätta att utveckla kvaliteten i svensk
              förskola. Den utveckling som varit på gång under många år vill
              jag inte avbryta, utan den vill jag fortsätta.
            </seg>
          </u>
          <note type="speaker" n="06b28a89">
            Anf. 106 PETER HULTQVIST (s):
          </note>
          <u who="Q3370162" xml:id="i-e9283b8753150acd-7" n="3ef1f005">
            <seg n="8443c324">
              Fru talman! Skillnaden är att vi är beredda att rikta direkta
              pengar till mer personal. Jag har inte uppfattat att man från
              regeringens sida är beredd att göra de. Vi kommer med det förslaget
              i vår alternativbudget för 2009.
            </seg>
            <seg n="96a24b13">
              Jag kan också konstatera att ministern hittills inte har svarat
              på mina funderingar om fritidshem och den negativa utvecklingen
              där. Det sker drastiska förändringar, och kvaliteten är mycket
              tydligt hotad. Vi förespråkar i vårt valmanifest 3 000 nya anställda
              i personalen i fritidshemssektorn. Där måste det göras någonting.
            </seg>
            <seg n="454d013f">
              Ministern säger att det Marie Granlund säger om vårdnadsbidrag
              och barnomsorgspeng är överdrivet. Om jag uppfattar situationen
              rätt utgick hon från erfarenheterna från Norge. Man har mycket
              tydligt kunnat konstatera vilka grupper det är som använder sig
              av det vårdnadsbidrag som har funnits där.
            </seg>
            <seg n="6782cd4f">
              Det är många invandrare som har använt det. Det har lett till
              att de barnen har stannat hemma och kommit efter i språkutvecklingen,
              vilket man får se som negativt i förhållande till skolstarten.
              Det är också fråga om föräldrar som är rätt så välbeställda som
              har utnyttjat möjligheten och kanske kombinerat det med någon
              barnflicka och sådana saker.
            </seg>
            <seg n="3a96fa03">
              Frågan är om det är bra eller dåligt. Jag tror att de barn som
              riskerar att hamna utanför kanske är de som bäst behöver förskolans
              stöd. Sedan måste vårdnadsbidraget finansieras någonstans. Om
              det har en så liten betydelse i det stora hela som ministern säger
              borde det vara rätt enkelt för ministern att svara på min enkla
              fråga. Kan ministern garantera att barnomsorgspeng och vårdnadsbidrag
              ej drar pengar ur förskolan?
            </seg>
          </u>
          <note type="speaker" n="5ee82aa5">
            Anf. 107 MARIE GRANLUND (s):
          </note>
          <u who="Q3373324" xml:id="i-5f92e4d9dcb2207a-4" n="d1db73e8">
            <seg n="917bb695">
              Fru talman! Det viktiga är egentligen inte vem som är för vårdnadsbidrag.
              Det viktiga är att Jan Björklund nu är med om att införa detta
              och att det kommer att bli en verklighet. Det är ganska många
              som är oroade för det. Jan Björklund refererade tidigare till
              Lärarförbundet. Lärarförbundet är väldigt oroligt för vad vårdnadsbidraget
              kommer att innebära. Många människor är det.
            </seg>
            <seg n="f2cab76b">
              Precis som Peter Hultqvist säger visar erfarenheterna från Norge
              vilka det var som var hemma. Det var många med invandrarbakgrund.
              Det blir de barnen som har det största behovet av att komma i
              kontakt med det svenska språket. Det gäller också barn till föräldrar
              med ganska låg utbildning. Det är de som använder vårdnadsbidraget
              allra mest.
            </seg>
            <seg n="f6eb8d4f">
              Detta är inget nollsummespel. Någonstans ifrån ska pengarna tas.
              Det är då som problemet verkligen uppstår att man kommer att ta
              från förskolan. Det är så kommunerna redan nu redovisar hur man
              ska täcka kostnaderna. Det är oerhört oroande.
            </seg>
            <seg n="9b855eb0">
              Dessutom finns det risk att svensk förskola delas upp. För barn
              i åldern ett till tre år kan man ha vårdnadsbidrag och så blir
              det lite barnpassning, och den pedagogiska verksamheten börjar
              först därefter. Det är en utveckling som vi tycker är förfärande.
              Återigen vill jag säga att svensk förskola är något väldigt speciellt.
              Det är början på det livslånga lärandet från väldigt tidiga åldrar.
              Det är jätteviktigt.
            </seg>
            <seg n="42128a59">
              Nu smiter Folkpartiet från sina tidigare ställningstaganden.
              Jag är ganska övertygad om att Kristdemokraterna inte håller med
              Jan Björklund om att det är ett par föräldrar. Anledningen till
              att man införde detta är väl att det ska vara ganska många och
              att kristdemokrater blir nöjda med det. Det är på samma sätt som
              när de har fått religiösa friskolor och sådant.
            </seg>
            <seg n="1d237fb3">
              Min fråga är återigen: Vad tänker Jan Björklund göra om kommunerna
              börjar ta pengar från förskolan för att finansiera vårdnadsbidraget?
              Hur kommer man att resonera då?
            </seg>
          </u>
          <note type="speaker" n="4968ca19">
            Anf. 108 Utbildningsminister JAN BJÖRKLUND (fp):
          </note>
          <u who="Q911372" xml:id="i-e9a2e4f305c421e4-2" n="737e7845" next="i-97d8b2b2fa3b9865-2">
            <seg n="ed73cb38">
              Fru talman! Det är väl en och en halv månad tills lagstiftningen
              om vårdnadsbidrag träder i kraft. Tänk om allt detta elände kommer
              att inträffa som Marie Granlund, Peter Hultqvist och andra socialdemokrater
              förutspår? Det ska bli intressant att se det framåt hösten. Det
              ska bli intressant att se när folkmassorna stormar fram här på
              Mynttorget och är kritiska mot möjligheten att få vara något mer
              med sina barn.
            </seg>
            <seg n="cd31312b">
              Det är ingen hemlighet att jag inte hade satt upp reformen om
              vårdnadsbidrag överst på min önskelista. Men jag har samtidigt
              otroligt svårt att vara indignerad över att småbarnsföräldrar
              får möjlighet att vara lite mer med sina barn.
            </seg>
            <seg n="8540476b">
              För det första gäller det upp till tre år. För det andra är beloppen
              relativt begränsade. Det finns ingen möjlighet att för de belopp
              som vårdnadsbidraget omfattar skapa något slags permanent hemmafrugrupp
              vars barn inte går till förskolan över huvud taget på grund av
              denna reform. Det är inte möjligt.
            </seg>
            <seg n="0d33ca1d">
              Precis som framför allt föräldraförsäkringen och en del andra
              inslag barnbidrag och annat ger vårdnadsbidraget däremot föräldrar
              möjlighet att tillbringa lite mer tid med sina små barn. Man kan
              tycka vad man vill om det här, och jag vet att Marie Granlund
              avskyr det. Men jag tror att det är svårt att uppbåda någon stor
              upprördhet hos Sveriges småbarnsföräldrar för att man får den
              möjligheten.
            </seg>
            <seg n="eeafdb14">
              Vi är överens om att förskolan ska fortsätta att utvecklas. Det
              ska bli intressant att se. Jag hör ju vad Marie Granlund och Peter
              Hultqvist säger. Jag har ibland tyckt att Socialdemokraterna har
              varit väl rädda för att låta förskolan utvecklas i en mer skolförberedande
              riktning. De har inte velat stöta sig med Kommunal och så vidare.
              Men jag hör som sagt vad ni säger nu, och jag välkomnar om vi
              kan genomföra reformen om svensk förskola i mycket bred enighet
              i riksdagen. Jag hoppas att vi nu kan gå vidare mot ytterligare
              skolförberedande inslag där förskolorna får det pedagogiska ansvaret.
              Vi skiljer ut förskollärarutbildningen igen och ger den en egen
              tydlig identitet. Den ska inte vara en filial till skollärarutbildningen.
            </seg>
            <seg n="9040490d">
              Det är viktiga reformer för att höja kvaliteten i svensk förskola.
              Jag önskar att vi kan få en bred majoritet i riksdagen för detta.
            </seg>
          </u>
          <note n="5486a053">
            Överläggningen var härmed avslutad.
          </note>
          <note n="c300ad77">
            11 § Anmälan om inkomna faktapromemorior om förslag från Europeiska
            kommissionen
          </note>
          <note n="36753360">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="Q911372" xml:id="i-97d8b2b2fa3b9865-2" n="737e7845" prev="i-e9a2e4f305c421e4-2">
            <seg n="5aa12ee1">
              KOM(2008)106
            </seg>
            <seg n="5bb9979f">
              Rossana Dinamarca
            </seg>
            <seg n="a48b4c88">
              Magdalena Streijffert
            </seg>
            <seg n="5ae22009">
              Barbro Westerholm
            </seg>
            <seg n="5ae22009">
              Barbro Westerholm
            </seg>
          </u>
          <note n="437a14c8">
            KOM(2008)128
          </note>
          <note n="5bb53120">
            12 § Förnyad bordläggning
          </note>
          <note n="7ab8b78a">
            Föredrogs och bordlades åter
          </note>
          <note n="10405f69">
            13 § Bordläggning
          </note>
          <note n="38444131">
            Anmäldes och bordlades
          </note>
          <note n="5c8b9fbd">
            14 § Anmälan om interpellationer
          </note>
          <note n="e958bc55">
            Anmäldes att följande interpellationer framställts
          </note>
          <note n="b6da7430">
            den 13 maj
          </note>
          <note n="2b88ba09">
            Lena Olsson
          </note>
          <note n="a6e90b25">
            Alice Åström
          </note>
          <note n="dbc0cb86">
            Jacob Johnson
          </note>
          <note n="5f79dcf0">
            Carina Hägg
          </note>
          <note n="6dbe0467">
            Ann-Kristine Johansson
          </note>
          <note n="71fdb543">
            Désirée Liljevall
          </note>
          <note n="b00742bb">
            Sylvia Lindgren
          </note>
          <note n="b00742bb">
            Sylvia Lindgren
          </note>
          <note n="30b69893">
            Jennie Nilsson
          </note>
          <note n="30b69893">
            Jennie Nilsson
          </note>
          <note n="3774204b">
            Siv Holma
          </note>
          <note n="b31d0fbf">
            Göran Persson
          </note>
          <note n="b31d0fbf">
            Göran Persson
          </note>
          <note n="b249e1ad">
            Lars Wegendal
          </note>
          <note n="bcfabb8a">
            Patrik Björck
          </note>
          <note n="684e3496">
            Eva-Lena Jansson
          </note>
          <note n="684e3496">
            Eva-Lena Jansson
          </note>
          <note n="684e3496">
            Eva-Lena Jansson
          </note>
          <note n="684e3496">
            Eva-Lena Jansson
          </note>
          <note n="d884d097">
            Ann-Christin Ahlberg
          </note>
          <note n="b00742bb">
            Sylvia Lindgren
          </note>
          <note n="64ff4295">
            Göte Wahlström
          </note>
          <note n="684e3496">
            Eva-Lena Jansson
          </note>
          <note n="684e3496">
            Eva-Lena Jansson
          </note>
          <note n="684e3496">
            Eva-Lena Jansson
          </note>
          <note n="ea0d45ab">
            Peter Hultqvist
          </note>
          <note n="dac02f23">
            Christina Axelsson
          </note>
          <note n="924a7303">
            Pia Nilsson
          </note>
          <note n="7e2705c8">
            Mats Berglind
          </note>
          <note n="c846f97e">
            Marie Nordén
          </note>
          <note n="cede285e">
            Fredrik Lundh
          </note>
          <note n="004cfe7d">
            Hans Olsson
          </note>
          <note n="9c91994d">
            Monica Green
          </note>
          <note n="30b69893">
            Jennie Nilsson
          </note>
          <note n="9c91994d">
            Monica Green
          </note>
          <note n="912769f7">
            Cecilia Wigström
          </note>
          <note n="00fc22a3">
            Matilda Ernkrans
          </note>
          <note n="00fc22a3">
            Matilda Ernkrans
          </note>
          <note n="f696ab17">
            Stefan Attefall
          </note>
          <note n="68eb46a5">
            Tomas Eneroth
          </note>
          <note n="84ed4a36">
            Alf Eriksson
          </note>
          <note n="509f8463">
            Berit Högman
          </note>
          <note n="509f8463">
            Berit Högman
          </note>
          <note n="509f8463">
            Berit Högman
          </note>
          <note n="fe11bca3">
            Per Bolund
          </note>
          <note n="fe11bca3">
            Per Bolund
          </note>
          <note n="99b43183">
            Jan Lindholm
          </note>
          <note n="509f8463">
            Berit Högman
          </note>
          <note n="dbdd8630">
            Mikaela Valtersson
          </note>
          <note n="dbdd8630">
            Mikaela Valtersson
          </note>
          <note n="732efbe1">
            Tina Ehn
          </note>
          <note n="732efbe1">
            Tina Ehn
          </note>
          <note n="da6e63ea">
            Thomas Nihlén
          </note>
          <note n="5fb4eb4d">
            Bodil Ceballos
          </note>
          <note n="b31d0fbf">
            Göran Persson
          </note>
          <note n="6f7bbafe">
            Carina Adolfsson Elgestam
          </note>
          <note n="6f7bbafe">
            Carina Adolfsson Elgestam
          </note>
          <note n="0c8ac64e">
            Eva Olofsson
          </note>
          <note n="fe0b78fc">
            Kalle Larsson
          </note>
          <note n="3774204b">
            Siv Holma
          </note>
          <note n="d884d097">
            Ann-Christin Ahlberg
          </note>
          <note n="5959eba6">
            Torbjörn Björlund
          </note>
          <note n="943479e2">
            Egon Frid
          </note>
          <note n="348d6cc2">
            Ulla Andersson
          </note>
          <note n="943479e2">
            Egon Frid
          </note>
          <note n="943479e2">
            Egon Frid
          </note>
          <note n="474be576">
            Marie Engström
          </note>
          <note n="04def647">
            Louise Malmström
          </note>
          <note n="04def647">
            Louise Malmström
          </note>
          <note n="7d66071b">
            Peter Jeppsson
          </note>
          <note n="ca167bbf">
            Birgitta Eriksson
          </note>
          <note n="c1d07c63">
            Mikael Damberg
          </note>
          <note n="c1d07c63">
            Mikael Damberg
          </note>
          <note n="c66a67ae">
            Marie Granlund
          </note>
          <note n="dac02f23">
            Christina Axelsson
          </note>
          <note n="dac02f23">
            Christina Axelsson
          </note>
          <note n="3d2cce8e">
            Carina Moberg
          </note>
          <note n="88862354">
            Christina Zedell
          </note>
          <note n="2d86014f">
            Tommy Waidelich
          </note>
          <note n="b5cb2f9e">
            Maryam Yazdanfar
          </note>
          <note n="dac02f23">
            Christina Axelsson
          </note>
          <note n="c1d07c63">
            Mikael Damberg
          </note>
          <note n="0809a96f">
            Roland Bäckman
          </note>
          <note n="69460017">
            Bosse Ringholm
          </note>
          <note n="45bef27a">
            Börje Vestlund
          </note>
          <note n="c1d07c63">
            Mikael Damberg
          </note>
          <note n="066c7fb6">
            Wiwi-Anne Johansson
          </note>
          <note n="d884d097">
            Ann-Christin Ahlberg
          </note>
          <note n="173adf3f">
            Lage Rahm
          </note>
          <note n="4ad1ab83">
            Ibrahim Baylan
          </note>
          <note n="4ad1ab83">
            Ibrahim Baylan
          </note>
          <note n="dac02f23">
            Christina Axelsson
          </note>
          <note n="90c5cc47">
            Hans Linde
          </note>
          <note n="458f184d">
            Helena Leander
          </note>
          <note n="ba2dbaee">
            Hillevi Larsson
          </note>
          <note n="4b65a8ec">
            Interpellationerna redovisas i bilaga som fogats till riksdagens
            snabbprotokoll tisdagen den 20 maj.
          </note>
          <note n="5b3f32f1">
            15 § Anmälan om frågor för skriftliga svar
          </note>
          <note n="f8737528">
            Anmäldes att följande frågor för skriftliga svar framställts
          </note>
          <note n="b6da7430">
            den 13 maj
          </note>
          <note n="702475a7">
            Patrik Forslund
          </note>
          <note n="5f79dcf0">
            Carina Hägg
          </note>
          <note n="90c5cc47">
            Hans Linde
          </note>
          <note n="cc619729">
            Irene Oskarsson
          </note>
          <note n="702475a7">
            Patrik Forslund
          </note>
          <note n="65bed953">
            Jeppe Johnsson
          </note>
          <note n="2334eee3">
            Åsa Lindestam
          </note>
          <note n="4fbea04b">
            Betty Malmberg
          </note>
          <note n="3a702a5a">
            Camilla Lindberg
          </note>
          <note n="912769f7">
            Cecilia Wigström
          </note>
          <note n="30b69893">
            Jennie Nilsson
          </note>
          <note n="d57060fd">
            Phia Andersson
          </note>
          <note n="d292db74">
            Göran Lindblad
          </note>
          <note n="447c1b3b">
            Frågorna redovisas i bilaga som fogats till riksdagens snabbprotokoll
            tisdagen den 20 maj.
          </note>
          <note n="ae7797d6">
            16 § Anmälan om skriftliga svar på frågor
          </note>
          <note n="0527ab52">
            Anmäldes att skriftliga svar på följande frågor inkommit
          </note>
          <note n="b6da7430">
            den 13 maj
          </note>
          <note n="65bed953">
            Jeppe Johnsson
          </note>
          <note n="a2f0affa">
            Anneli Särnblad
          </note>
          <note n="b07f98c5">
            Helene Petersson
          </note>
          <note n="ab939b5e">
            Sofia Arkelsten
          </note>
          <note n="655ad5ca">
            Svaren redovisas i bilaga som fogats till riksdagens snabbprotokoll
            tisdagen den 20 maj.
          </note>
          <note n="06a2bc52">
            17 § Kammaren åtskildes kl. 21.12.
          </note>
          <note n="65282648">
            Förhandlingarna leddes
          </note>
          <note n="f9d6a1c8">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
