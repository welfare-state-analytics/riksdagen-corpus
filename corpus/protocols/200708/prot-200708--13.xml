<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--13</head>
          <docDate when="2007-10-19">2007-10-19</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:13
          </note>
          <note>
            Fredagen den 19 oktober
          </note>
          <note>
            Kl. 09:00 - 17:00
          </note>
          <note>
            1 § Anmälan om sammansatt utrikes- och försvarsutskott
          </note>
          <note>
            Från sammansatta utrikes- och försvarsutskottet hade följande
            promemoria inkommit:
          </note>
          <note>
            Sammansatt utrikes- och försvarsutskott
          </note>
          <note>
            Utrikesutskottet och försvarsutskottet har jämlikt riksdagsordningen
            4 kap. 8 § i separata beslut den 27 september respektive den 2
            oktober 2007 överenskommit att genom deputerade i sammansatt utskott
            gemensamt bereda proposition 2007/08:7 Svenskt deltagande i Förenta
            nationernas och Afrikanska unionens gemensamma fredsfrämjande
            insats i Darfur , en aviserad proposition om svenskt deltagande
            i en fredsfrämjande EU-insats i Tchad och en aviserad skrivelse
            om en nationell strategi för svenskt deltagande i internationell
            freds- och säkerhetsfrämjande verksamhet.
          </note>
          <note>
            Till deputerade och suppleanter i det sammansatta utskottet har
            utsetts de i bifogade förteckning upptagna riksdagsledamöterna.
          </note>
          <note>
            Det sammansatta utskottet, som benämns Sammansatta utrikes- och
            försvarsutskottet (UFöU), har vid konstituerande sammanträde den
            18 oktober utsett följande presidium:
          </note>
          <note>
            Rolf Gunnarsson (m), ordförande
          </note>
          <note>
            Urban Ahlin (s), vice ordföranden
          </note>
          <note>
            Thomas Hörberg
          </note>
          <note>
            Ingemar Wahlberg
          </note>
          <note>
            Bilagan hade följande lydelse:
          </note>
          <note>
            Ledamöter och suppleanter i sammansatta utrikes- och försvarsutskottet
            (UFöU)
          </note>
          <note>
            Ledamöter
          </note>
          <note>
            Suppleanter
          </note>
          <note>
            Ledamöter
          </note>
          <note>
            Suppleanter
          </note>
          <note>
            Promemorian lades till handlingarna.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2007/08:48
          </note>
          <note>
            Interpellation 2007/08:48 Bättre äldreomsorg för döva, dövblinda
            och hörselskadade
          </note>
          <note>
            Interpellationen kommer att besvaras den 2 november 2007.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Marianne Jenryd
          </note>
          <note>
            3 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(200)498
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            5 § Allmänpolitisk debatt (forts. från prot. 12)
          </note>
          <note>
            Sexualbrottslagen
          </note>
          <note type="speaker">
            Anf. 1 THOMAS BODSTRÖM (s):
          </note>
          <note>
            Herr talman! När det gäller en sådan här debatt är det förstås
            självklart att alla härinne vill samma sak, nämligen det allra
            bästa för dem som utsätts för brott. Men alla är också måna om
            att vi ska ha så hög rättssäkerhet som möjligt. Jag hoppas att
            vi slipper att ha något slags tävlan i att vilja mest för de utsatta.
            Jag är övertygad om att vi alla har exakt samma ambition.
          </note>
          <note>
            Frågan i dag kommer naturligtvis att handla om: Vad ska vi göra
            med en ny utvärdering? Vad innebär det? Vad ska finnas med? Vi
            införde enigt en ny lag år 2005. Det var en av de största förändringarna
            som har gjorts.
          </note>
          <note>
            Vi sade redan då att det kommer att behövas en utvärdering. Med
            en så stor lagstiftningsförändring är det naturligt att det uppstår
            frågor i domstolarna som kräver att det görs en utvärdering.
          </note>
          <note>
            Vi kan nu se ett par år senare framför allt när det gäller personer
            som har varit berusade eller sovande att det har blivit klara
            förbättringar. Det har blivit fler anmälningar och fler dömda.
          </note>
          <note>
            Vi har också sett att det finns frågor som redan tidigt skapade
            en viss oro inte minst i Högsta domstolen. Det gäller åldersfrågan
            och gränserna för när det ska vara friande, sexuellt utnyttjande
            eller våldtäkt. Där är det så illa att Högsta domstolen i olika
            rättsfall har kommit fram till olika slutsatser. Det är den fråga
            som framför allt behöver utvärderas.
          </note>
          <note>
            Det gäller också gränsdragningen för hjälplöst tillstånd. Det
            är en svår fråga. Hjälplöst tillstånd är inte något bra uttryck.
            Det ger intrycket av att man måste ligga helt utslagen. Så är
            det inte. Även kvinnor som tar initiativ kan i vissa fall bedömas
            vara i hjälplöst tillstånd. Frågan var gränsen ska gå för att
            inte hota rättsäkerheten är inte alldeles enkel.
          </note>
          <note>
            Frågan om samtycke kommer naturligtvis att diskuteras. Just nu
            ställs en del märkliga krav samtidigt. Vi ska införa en samtyckesbestämmelse,
            och vi ska se till att fokus i rättssalarna inte är på kvinnan.
            Problemet är att om vi ändrar samtyckesregeln är det just vad
            som händer. Det är då fokus blir på kvinnan även i lagen.
          </note>
          <note>
            Låt oss en gång för alla slå fast hur det är i dag. Ett nej är
            ett nej. Även om någon tidigare kollega till mig inom advokatrörelsen
            har uttryckt sig annorlunda är det ingen diskussion om att ett
            nej är ett nej. Fokus i lagen är på mannen eller den som begår
            brottet.
          </note>
          <note>
            Att det sedan i praktiken ibland ställs frågor och fokus riktas
            mot brottsoffer på ett sätt som inte bör göras är en annan sak.
            Om vi ändrar bestämmelsen till samtycke tror jag att det varken
            blir en förbättring eller en försämring när det gäller bevisfrågor.
            Det blir varken fler eller värre fällande domar.
          </note>
          <note>
            Det kom den eniga Sexualbrottskommittén fram till där alla sju
            partier stod bakom. Där blir det ingen skillnad. Vi är väl ändå
            överens om att vi inte ska vända på bevisbördor och så vidare?
            Det som då händer är att fokus ställs på just frågan om det har
            blivit samtycke eller inte.
          </note>
          <note>
            Fokus flyttar över. Det är då frågor uppkommer om klädsel och
            tidigare sexualvanor. Vad tyckte du egentligen i den situationen
            och precis innan samlaget? Vad sade du på diskoteket? Hade du
            inte samtyckt? Borde inte männen ha trott att du hade samtyckt?
            Det är trots allt inte kontrakt vi talar om. Det är den risk som
            det innebär.
          </note>
          <note>
            Jag har full respekt för dem som ändå anför detta. Om det ska
            vara en utvärdering ska naturligtvis den här frågan också utredas.
            Även om sju partier var överens förra gången är det klart att
            vi ska ha med den frågan.
          </note>
          <note>
            Fram till dess är det viktigt att vi diskuterar det. Det är en
            av de mest central frågor som nu finns med i hela debatten. Det
            är viktigt att ändå klargöra de skillnader som finns.
          </note>
          <note>
            När det gäller de frågor som ställs i vissa fall till kvinnorna
            på ett felaktigt sätt finns det regler i dag. Rättens ordförande
            ska avbryta alla frågor som inte har med målet att göra. Advokatetiska
            regler säger att inga frågor får ställas i syfte att kränka motparten.
            Målsägandebiträdets uppgift är att skydda målsägande. De reglerna
            finns. Men de måste tillämpas bättre. Reglerna blir aldrig bättre
            än deras tillämpning.
          </note>
          <note>
            Vi ska ändå ha utvärderingen. Det är viktigt. Vi hörde tidigare
            i våras att det skulle dröja ända till år 2009. Nu har ministern
            ändrat sig. Det är bra att hon lyssnar på oss som tycker att den
            ska vara tidigare. Det är en förändring.
          </note>
          <note>
            Vi kunde i våras läsa att den skulle börja år 2009. Det är bra
            att den nu kommer till stånd. Tidigare har ministern sagt: Nej,
            det går inte, vi har inga HD-domar. Nu har hon ändrat sig och
            säger att man ska utvärdera bland annat tingsrättsdomar. Det tycker
            jag däremot inte är så lämpligt. Jag undrar när de har fått prejudikatvärde.
          </note>
          <note>
            Det jag tycker vore särskilt viktigt, Beatrice Ask, är att du
            nu kliver fram och säger vad du tycker om frågan om samtycke och
            inte hänvisar till en kommande utredning. Det är en fråga där
            alla har en stark åsikt. Vi kommer att respektera vilken åsikt
            du än har. Vi har stått på samma sida i den här frågan du och
            jag sedan år 2005, och jag tror att vi kanske gör det fortfarande.
          </note>
          <note>
            Det vore väldigt bra med ett klargörande. Jag kommer att ha respekt
            för vilken åsikt du än har. Men jag kommer kräva att du ändå har
            en synpunkt och inte bara hänvisar till kommande utredning. Jag
            hoppas att vi står på samma sida i den här frågan. Det behövs
            mer klargörande än att bara vänta på en utredning.
          </note>
          <note>
            Anf. 2 CECILIA WIGSTRÖM i Göteborg (fp) replik:
          </note>
          <note>
            Herr talman! Thomas Bodström säger att vi var eniga om den nya
            sexualbrottslagstiftningen som antogs 2005. Om Thomas Bodström
            hade varit här i kammaren som minister då, när den debatten fördes
            och lagen antogs, hade han vetat att det inte var full enighet.
            Vi stod bakom förändringarna från Folkpartiets sida, men vi ville
            gå längre. Folkpartiet och flera andra partier liksom Lagrådet
            ville stärka kvinnors skydd ytterligare genom att utvidga begreppet
            hjälplöst tillstånd. Thomas Bodström var själv inne på att detta
            är alldeles för snävt. Man måste i princip vara helt medvetslös
            för att få något extra skydd av lagen.
          </note>
          <note>
            Jag har en uppmaning till Thomas Bodström nu när du är här. Du
            var inte här då, men nu är du det. Ge oss ett besked om varför
            ni inte utvidgade begreppet hjälplöst tillstånd till att omfatta
            även andra särskilt utsatta situationer så att kvinnor kunde ha
            fått ett ökat skydd mot våldtäktsmän!
          </note>
          <note type="speaker">
            Anf. 3 THOMAS BODSTRÖM (s) replik:
          </note>
          <note>
            Herr talman! Det ska jag gärna göra. Vi förde diskussioner, och
            vi förde dem med din partikamrat Johan Pehrson. Under hela gången
            med 75 större eller mindre förändringar kom det synpunkter allteftersom.
            Bland annat dök frågan om samtycke upp i sista stund. Delar av
            vissa partier ville att vi skulle skjuta på det.
          </note>
          <note>
            Vi sade att nu har vi 75 större eller mindre förändringar. Vissa
            frågor har dykt upp även i slutskedet. Men låt oss inte skjuta
            upp lagen! Låt oss inte svika alla dem som vi har lovat lagen,
            bland annat i det samarbete vi hade med Folkpartiet! Låt oss genomföra
            lagen, och låt oss se till att vi får en snabb utvärdering när
            det gäller de frågor som har kommit till i slutet! Det var precis
            på det sättet vi gjorde.
          </note>
          <note>
            Om vi hade valt den linje som Cecilia Wigström förespråkar hade
            det inte blivit någon lag alls. Då hade vi satt till nya utredningar
            och utvärderingar. Ett påpekande från Lagrådet var inte tillräckligt,
            utan då hade de krävts nya utvärderingar vilket hade lett till
            en försening av lagen. Det hade inte varit det bästa.
          </note>
          <note>
            Anf. 4 CECILIA WIGSTRÖM i Göteborg (fp) replik:
          </note>
          <note>
            Herr talman! Jag tycker att Thomas Bodström blandar ihop korten.
            Det var många frågor som var uppe, bland annat samtycke, som kanske
            hade behövt ytterligare utredningar. Men just i frågan om hjälplöst
            tillstånd har vi ett antal HD-domar Tumbamålet och Södertäljemålet
            som gör att vi hade tillräckligt underlag för att vi redan för
            två år sedan när du var ansvarig minister hade kunnat se till
            att få en bättre lagstiftning. Vi hade kunnat se till att kvinnor
            som inte bara är i hjälplöst tillstånd utan också i en särskilt
            utsatt situation hade kunnat få bättre skydd.
          </note>
          <note type="speaker">
            Anf. 5 THOMAS BODSTRÖM (s) replik:
          </note>
          <note>
            Herr talman! Jag ber Cecilia Wigström att läsa den nya propositionen.
            Där står just om förändringar efter Tumbamålet. Men man kan inte
            lagstifta utifrån enskilda fall. Man kan hänvisa till dem, men
            man kan inte lagstifta direkt från olika rättsfall. Det man då
            får göra är att sätta i gång en ny utredning, vilket i sin tur
            innebär att det sedan ska remissbehandlas och beredas igen. Då
            hade vi skjutit lagen ett eller två år framåt. Det var väl mycket
            bättre att genomföra lagen och se till att vi får en snabb utvärdering?
          </note>
          <note type="speaker">
            Anf. 6 INGER DAVIDSON (kd) replik:
          </note>
          <note>
            Herr talman! Jag vill fråga Thomas Bodström om han är nöjd. Det
            lät så när du beskrev lagen. Du var glad för lagstiftningen. 2006
            var det 5 procent fällande domar av över 4 000 anmälda våldtäktsfall.
          </note>
          <note>
            Det är inte sant att diskussionen om att ändra rekvisitet hjälplöst
            tillstånd till särskilt utsatt situation kom sent i behandlingen.
            Detta fanns med som ett stort krav från oss här i riksdagen och
            från många debattörer eftersom det redan hade prövats och man
            visste att det inte riktigt höll. Ångrar du att du inte tog in
            den förändringen, Thomas Bodström?
          </note>
          <note type="speaker">
            Anf. 7 THOMAS BODSTRÖM (s) replik:
          </note>
          <note>
            Herr talman! Det blir en upprepning: Nej, Inger Davidson, vi
            ångrar inte att vi genomförde den lag som gav ett ökat skydd för
            kvinnor som är berusade, sovande och så vidare. Vi tyckte att
            det var mycket bättre att genomföra förbättringarna för att sedan
            snabbt kunna göra en utvärdering och kanske ta in ytterligare
            förändringar.
          </note>
          <note>
            Det fanns inget underlag. Den sexualbrottskommitté där bland
            andra Kristdemokraterna stod bakom förslagen var det vi hade i
            beredningsunderlag. Det var därför vi genomförde lagen, och det
            var därför vi också sade: Se till att vi får en snabb utvärdering!
            Det var också därför vi ställde krav på ministern att göra den.
          </note>
          <note>
            Lyckligtvis kommer den nu också. Det är precis samma svar som
            tidigare: Ja, det var bra att vi genomförde lagen, men vi visste
            att det skulle till en snabb utvärdering. Det hade varit olyckligt
            att skjuta upp det här för att i stället sätta i gång nya utredningar.
            Är du, Inger Davidson, av uppfattningen att vi verkligen skulle
            ha struntat i lagen och satt i gång nya utredningar när vi hade
            utrett det här så länge? Det är ju en av de största förändringar
            som har gjorts på det här området någonsin. Hade du verkligen
            velat skjuta upp det och börja utreda i stället?
          </note>
          <note type="speaker">
            Anf. 8 INGER DAVIDSON (kd) replik:
          </note>
          <note>
            Herr talman! Det är en märklig historieskrivning som Thomas Bodström
            står för. Det fanns en enighet i Sexualbrottskommittén; det är
            sant. Men sedan upphörde den enigheten, och det fanns olika krav
            i reservationer och motioner här i riksdagen som man mycket väl
            hade kunnat gå på.
          </note>
          <note>
            Lagrådet var tydligt med att man ville ha den här förändringen
            för att fler fällande domar skulle kunna komma till. Det är det
            vi är ute efter. Fler ska dömas för de övergrepp de begår.
          </note>
          <note type="speaker">
            Anf. 9 THOMAS BODSTRÖM (s) replik:
          </note>
          <note>
            Herr talman! Återigen säger jag att vi hade varit tvungna att
            sätta i gång utredningar. Det var inte det som behövdes.
          </note>
          <note>
            Riksåklagaren skriver i dag i Dagens Nyheter att det inte är
            lagstiftningen det handlar om. Man är nöjd med den nya lagstiftningen,
            men andra saker kan bli bättre. Det är också de saker som vi har
            drivit fram. Vi har sett till att det har blivit bättre rättsintyg,
            utvidgad DNA och så vidare.
          </note>
          <note>
            Men det är viktigt att lagarna tillämpas på bästa sätt. Det kan
            leda till fler fällande domar. Vi kommer aldrig att se samma resultat
            som i trafikbrott och så vidare. Men naturligtvis kan det bli
            högre andel än i dag.
          </note>
          <note type="speaker">
            Anf. 10 JOHAN LINANDER (c) replik:
          </note>
          <note>
            Herr talman! Thomas Bodström talar fortfarande om att samtyckeskrav
            i lagstiftningen skulle innebära större fokus på kvinnan. Jag
            är övertygad om att de kvinnor som har varit med om en våldtäktsrättegångssituation
            inte känner igen sig i Thomas Bodströms beskrivning av att fokus
            i dag inte ligger på kvinnan. Redan i dag måste ju åklagaren bevisa
            att mannen eller männen inte har förstått att kvinnan inte ville
            vara med om det som skedde, till exempel våldsinslag i de sexuella
            handlingarna.
          </note>
          <note>
            Jag kan inte låta bli att kommentera en sak när den före detta
            justitieministern vill ha ett svar av den nuvarande justitieministern
            före utredning. Thomas Bodström var själv expert på att hänvisa
            till kommande utredningar, blivande remissvar och annat. Han svarade
            aldrig på de frågor vi ställde till honom när han var justitieminister.
          </note>
          <note type="speaker">
            Anf. 11 THOMAS BODSTRÖM (s) replik:
          </note>
          <note>
            Herr talman! Jodå, Johan Linander, jag svarade. Men du lyssnar
            sällan. På samma sätt lyssnade du inte nu när jag sade att det
            i lagen är fokus på gärningsmannen, men i praktiken sätts fokus
            många gånger på kvinnan. Det var det jag sade. Om du hade lyssnat
            hade vi sluppit just den här diskussionen.
          </note>
          <note>
            Det som är viktigt är att man tillämpar de bestämmelser som finns.
            Det som jag nu förväntar mig av att få svar på av Beatrice Ask
            gäller hennes tidigare ställningstagande, som var detsamma som
            Johan Linanders. Det är också det som många i din och min ålder
            har stått för när det gäller de här diskussionerna. Det är därför
            det är viktigt att vi fortsätter diskussionen och inte bara hänvisar
            till kommande utredningar.
          </note>
          <note>
            Jag har hela tiden haft samma inställning när det gäller samtycke.
            Skulle det visa sig i en kommande utredning att det finns någonting
            som talar för detta är jag naturligtvis den första att ändra mig.
            Men det har inte framkommit någonting så här långt som ger detta
            vid handen. Det fanns en enig sexualbrottskommitté. Jag står fast
            vid den. Beatrice Ask gjorde detsamma. Ni andra gjorde det också.
            Därför är det viktigt att vi får en möjlighet att fortsätta diskussionen
            även under kommande utredningar.
          </note>
          <note type="speaker">
            Anf. 12 JOHAN LINANDER (c) replik:
          </note>
          <note>
            Herr talman! Låt oss återgå till vad som hände 2005. Vi yrkade
            och reserverade oss därför att vi direkt ville tillsätta en utredning
            om samtyckeskrav i lagstiftningen. Vi ville inte skjuta på den
            förändring av lagen som gjordes då, utan vi yrkade på att det
            skulle tillsättas en utredning omedelbart. Det sade Thomas Bodström,
            Socialdemokraterna, Vänsterpartiet och Miljöpartiet nej till.
            Om vi hade satt i gång utredningen då, 2005, kanske vi hade varit
            nära en lagstiftning i dag.
          </note>
          <note type="speaker">
            Anf. 13 THOMAS BODSTRÖM (s) replik:
          </note>
          <note>
            Herr talman! Man kan inte börja utvärdera dag ett, Johan Linander.
            Då finns det inte ett enda mål att utreda. Däremot kan man göra
            det ganska snart, det vill säga efter ett eller två år. Det var
            precis det vi också förespråkade. Det fanns faktiskt domar när
            det gäller bland annat åldern för när man ska döma för våldtäkt
            eller sexuellt utnyttjande. De kom redan under 2006. Då, 2006
            eller 2007, hade det kunnat börja. Det var också därför vi ställde
            krav på Beatrice Ask om att detta skulle påbörjas tidigare. Men
            nu är det ju på väg, så nu ska vi väl inte kritisera eftersom
            vi faktiskt är överens om att det här ska påbörjas.
          </note>
          <note>
            Men vi kan som sagt inte avvakta med frågan i väntan på en utredning,
            remissvar och så vidare. Det är därför det är viktigt att vi för
            en diskussion.
          </note>
          <note type="speaker">
            Anf. 14 ANDREAS NORLÉN (m) replik:
          </note>
          <note>
            Herr talman! Thomas Bodström säger att det finns ett antal åtgärder
            som han har drivit igenom som leder till att fler våldtäkter kan
            klaras upp. Det han inte drev igenom var fler poliser, vilket
            vi däremot levererar nu. Det torde också ha sin betydelse för
            brottsstatistiken framöver.
          </note>
          <note>
            Frågan om samtycke ska beredas på vederbörligt sätt. Thomas Bodström
            säger att han inte kan se några tungt vägande skäl för att införa
            en sådan reglering i dag. Jag kan se några stycken, till exempel
            den signalfunktion det skulle kunna ha i samhället att man uttryckligen
            i lagen reglerar detta och säger att samtycket och ingenting annat
            ska stå i fokus.
          </note>
          <note>
            En annan fråga till Thomas Bodström är om han tror att kvinnorna
            faktiskt kan få det värre i rättssalen än vad de har i dag med
            tanke på de många vittnesmål som kommer från utsatta kvinnor.
            Jag har svårt att se det.
          </note>
          <note>
            När det gäller utvärderingen vill jag ställa frågan om Bodström
            som minister verkligen hade låst sig för en position innan utvärderingen
            hade gjorts.
          </note>
          <note type="speaker">
            Anf. 15 THOMAS BODSTRÖM (s) replik:
          </note>
          <note>
            Herr talman! Ja, de kan få det värre. De kan få det som man har
            det i England där man har bestämmelsen om samtycke. Åk gärna på
            besök dit! Gå på Old Bailey i London! Där kan man se hur kvinnor
            utsätts i rättssalen. Där är det betydligt värre än i Sverige.
          </note>
          <note>
            Vi ska göra det ännu lättare för kvinnor i rättssalen, men vi
            kan inte förbjuda frågor till brottsoffer. Då gör vi nämligen
            avkall på rättssäkerheten, och det är inte dit vi vill komma.
            Vi vill i stället se till att det blir fler fällande domar för
            dem som är skyldiga till brott men inte på bekostnad av att oskyldiga
            döms.
          </note>
          <note>
            Sedan blir jag lite förvånad, Andreas Norlén, över att du som
            riksdagsledamot inte har följt med bättre. Vi såg till att det
            blev fler poliser än någonsin under sex år, 2001, 2002, 2003,
            2004, 2005 och 2006. Stå inte i Sveriges riksdag och påstå sådana
            felaktigheter om du vill ha din heder kvar! Det är ohederligt.
            Du bör känna till att Socialdemokraterna gjorde den största satsningen
            någonsin på polisen. Jag tror aldrig att vi kommer att få se en
            så stor satsning igen.
          </note>
          <note type="speaker">
            Anf. 16 ANDREAS NORLÉN (m) replik:
          </note>
          <note>
            Herr talman! I så fall var det den största satsningen utöver
            den som nu kommer från alliansregeringen.
          </note>
          <note>
            Jämförelsen med England är väl inte riktigt rättvisande. Som
            Thomas Bodström väl vet är det engelska rättsväsendet helt annorlunda
            mot det svenska på många sätt. Den engelska kulturen är helt annorlunda
            än den svenska. Det är bara att titta på den engelska tabloidpressen
            och jämföra. Då framstår Expressen som rena Lyckoslanten i sammanhanget.
            Det är inte riktigt en relevant jämförelse.
          </note>
          <note>
            Frågan kvarstår: Varför säger Thomas Bodström att det inte finns
            några argument för ett samtyckeskrav?
          </note>
          <note type="speaker">
            Anf. 17 THOMAS BODSTRÖM (s) replik:
          </note>
          <note>
            Herr talman! Nu är det fel igen, Andreas Norlén. Förra mandatperioden
            satsades det 5 miljarder. Om ni kommer upp i 5 miljarder ska jag
            bjuda dig på lunch. Det lovar jag dig, men ni kommer inte att
            göra det. Då kommer jag också att säga att ni har gjort den största
            satsningen någonsin.
          </note>
          <note>
            Det är rätt att det finns en annan kultur, men det är också så
            att man har fokus på samtycket i engelsk lagstiftning. Jag ser
            vissa fördelar, framför allt pedagogiska fördelar, med samtycke,
            men jag tycker inte att det är tillräckligt. Jag vill inte överdramatisera
            frågan. Jag tror inte att det blir sämre om man inför det, men
            jag tror inte heller att det blir några förbättringar. Det är
            därför som det egentligen är fel fokus. Det måste många andra
            saker som kan göra det bättre än att införa samtycke.
          </note>
          <note>
            Anf. 18 ULRIKA KARLSSON i Uppsala (m) replik:
          </note>
          <note>
            Herr talman! Först och främst vill jag tacka riksdagsledamot
            Thomas Bodström för det anförande som han höll. Jag tycker att
            ansatsen om den ökade rättssäkerheten och synen på rättssäkerheten
            i början var viktig.
          </note>
          <note>
            En siffra från den förra mandatperioden visade att mer än var
            fjärde kvinna ofta eller ibland var rädd att röra sig ute i sitt
            eget bostadsområde när det var mörkt. Det är en allvarlig situation
            när mer än var fjärde kvinna inte vågar gå ut när det är mörkt.
          </note>
          <note>
            En annan anmärkningsvärd siffra är att det under 2005 anmäldes
            3 787 våldtäkter men bara 1 867 klarades upp. Jag vill fråga riksdagsledamot
            Thomas Bodström vilken syn han har på det stora antalet våldtäkter
            som inte ens klaras upp. Det är verkligen ett hot mot rättssäkerheten.
          </note>
          <note type="speaker">
            Anf. 19 THOMAS BODSTRÖM (s) replik:
          </note>
          <note>
            Herr talman! Det största problemet är att kvinnor över huvud
            taget inte anmäler våldtäkter. Det var också därför jag gav i
            uppdrag till dåvarande JämO, Claes Borgström, att komma med förslag
            som delvis har genomförts och delvis kommer att genomföras. Det
            är det största problemet.
          </note>
          <note>
            Nästa problem är att det är för få av de anmälda våldtäkterna
            som leder till fällande dom. Men låt oss inte tro att det optimala
            är 100 procent! 100 procent av anmälningarna är inte samma sak
            som att det är ställt utom rimligt tvivel i 100 procent av fallen.
            Däremot kan betydligt fler fall klaras upp om man använder till
            exempel det som användes i det så kallade Stureplansfallet, nämligen
            att kvinnan direkt får möjlighet till behandling och får komma
            på polisförhör. Det sker nu i Stockholm, och jag anser att det
            ska ske i hela landet. Det är väldigt viktigt att kvinnan omedelbart
            blir omhändertagen, får sina skador undersökta och får en möjlighet
            att berätta detta för polisen. På så sätt kommer vi att få betydligt
            fler fällande domar.
          </note>
          <note>
            Anf. 20 ULRIKA KARLSSON i Uppsala (m) replik:
          </note>
          <note>
            Herr talman! Ja, Thomas Bodström, du sade att du drev igenom
            åtgärder så att fler våldtäkter klarades upp. Men det är inte
            bara den nya sexualbrottslagen som är ett hinder för att våldtäkter
            klaras upp. Det handlar också om möjligheten att anmäla, att man
            vågar anmäla en våldtäkt, polisens möjligheter att utreda de här
            brotten och också bemötande i tingsrätterna. Att så få våldtäkter
            klaras upp visar att det finns en väldigt stor problematik i just
            tingsrätterna. Dessa siffror är från din tid som justitieminister.
          </note>
          <note type="speaker">
            Anf. 21 THOMAS BODSTRÖM (s) replik:
          </note>
          <note>
            Herr talman! Det är helt riktigt, och det var just därför som
            vi inte bara nöjde oss med en ny lag. Det var därför vi krävde
            bättre rättsintyg, det var därför vi såg till att utvidga användningen
            av dna-tekniken och det var också därför vi låg på polis och åklagarna
            för att prioritera de här sakerna. Och inte minst försökte vi
            föra en debatt om hur det går till i rättssalen. Där finns det,
            som jag sade tidigare, klara och tydliga regler, men de är inte
            till något skydd för kvinnan om de inte används på rätt sätt.
            Där är det inte regelförändringar som behövs, utan där är det
            tillämpningen som ska göras mycket bättre.
          </note>
          <note type="speaker">
            Anf. 22 ALICE ÅSTRÖM (v):
          </note>
          <note>
            Herr talman! Den debatt vi för i dag är oerhört viktig. Den är
            inte bara viktig för att vi diskuterar lagstiftningsfrågor, förändringar
            eller formuleringar i lagstiftningen utan just för att detta är
            något som pågår dag ut och dag in ute i samhället. Unga flickor
            kränks i skolan. Unga kvinnor kränks ute på gatan. Unga kvinnor
            kränks i krogmiljöer. Vi vet att antalet anmälda våldtäktsfall
            är långt ifrån det antal våldtäkter som verkligen sker. Därför
            är det viktigt att vi här i riksdagen för debatten om sexualiteten,
            om förtrycket mot kvinnor och om det yttersta förtrycket som våldtäkt
            och våld mot kvinnor är.
          </note>
          <note>
            Vi i Vänsterpartiet stod bakom den nya sexualbrottslagstiftningen.
            Vi såg fram emot att vi skulle få en förbättrad process i rättsväsendet.
            Satsningarna på polisen, satsningarna på åklagarväsendet och en
            förbättrad lagstiftning skulle ge ett ökat skydd för kvinnor och
            barn. Vi ser att detta har haft effekt. Det har blivit förbättringar.
            Men vi måste också vara ärliga och säga att vi inte nådde så långt
            som vi trodde att vi skulle göra.
          </note>
          <note>
            Det har varit problem när det gäller HD:s rättsfall som gäller
            barnen. Där måste det till en översyn och en förändring av lagstiftningen.
            Vi var alla eniga om vilken skyddsnivå vi ville uppnå, men den
            lagstiftning vi införde räckte faktiskt inte till.
          </note>
          <note>
            Flera i den här salen lyfte upp frågan om hjälplöst tillstånd
            i den debatten. Det fanns frågetecken om detta med hjälplöst tillstånd
            skulle vara tillräckligt, precis som Lagrådet påpekade. I det
            skedet i lagstiftningsarbetet, med den utredning och det material
            vi hade som underlag, valde vi i Vänsterpartiet att ändå gå fram
            med lagstiftningen med vetskap om att detta skulle utvärderas.
          </note>
          <note>
            I dag är vi i Vänsterpartiet beredda att säga att vi hade fel.
            Det visade sig att den oro och den kritik mot begreppet hjälplöst
            tillstånd som fanns var riktig. Det kan man alltid beklaga i efterhand,
            men jag tror, precis som Thomas Bodström, att det var oerhört
            viktigt att få till en lagstiftning i det läget.
          </note>
          <note>
            Det går inte att ångra i efterhand, men man måste också se de
            brister som fanns. Därför är det viktigt att vi nu får en utvärdering.
            För Vänsterpartiet är det självklart att kvinnans rätt till sin
            egen kropp och sexualitet är en mänsklig rättighet. En sådan är
            vare sig kompromissbar eller förhandlingsbar.
          </note>
          <note>
            Vi ser också att det finns attityder ute i samhället som vi måste
            bearbeta. Det måste till mer kunskap i utbildningsväsendet och
            inom rättsväsendet ja, på alla olika plan.
          </note>
          <note>
            Det finns insändare om man tittar i tidningarna i dag som faktiskt
            gör mig något mörkrädd. Där säger man att med de domar som nu
            har fallit vågar man väl inte ha sex med en kvinna längre, för
            då kommer man att bli anmäld och fälld för våldtäkt. Men statistiken
            talar sitt tydliga språk: 5 procent av de anmälda våldtäkterna
            leder till en fällande dom. Detta visar att vi som lagstiftare
            också har ett oerhört stort opinionsarbete att göra.
          </note>
          <note>
            Vänsterpartiet har också under denna period som gått faktiskt
            ändrat åsikt när det gäller begreppet samtycke. Vi var oroliga
            när lagstiftningen antogs att fokus skulle hamna på kvinnan, och
            att vi snarare skulle göra brottsoffret mer utsatt än i dag. Men
            när man har kunnat följa utvecklingen av hur rättegångar är oavsett
            om det finns regler och om man behöver förändra detta ser vi att
            det faktiskt är dags att utreda frågan om samtycke. Det borde
            ju i rimlighetens namn vara så att kvinnans rätt till sin egen
            kropp, som vi alla är överens om, givetvis borde leda till en
            lagstiftning där kvinnan ska säga ja till att någon får tillgång
            till hennes egen kropp.
          </note>
          <note>
            I dag är det faktiskt så att om man inte har sagt nej, sagt nej
            på ett tydligt sätt och om den som nu har kränkt en och utnyttjat
            en inte ens har förstått att man hade sagt nej är det ett slags
            allmän tillgång till kvinnors kroppar.
          </note>
          <note>
            Rätten till kvinnans kropp ska alltid ligga hos kvinnan. Därför
            är det faktiskt dags att utreda frågan om samtycke. Det kommer
            inte, tror jag, att leda till fler fällande domar. Jag tror inte
            att fler våldtäktsmän kommer att dömas, men jag tror att det har
            en normativ verkan, och jag tror att det på lång sikt är en tydlig
            signal från lagstiftarna att kvinnors kroppar är kvinnors egna
            kroppar och att det är de som har beslutanderätten över den.
          </note>
          <note>
            I detta anförande instämde Lena Olsson (v).
          </note>
          <note>
            Anf. 23 CECILIA WIGSTRÖM i Göteborg (fp) replik:
          </note>
          <note>
            Herr talman! Jag tycker att det var insiktsfullt av Alice Åström
            att till skillnad från Thomas Bodström som inte ville vidgå det
            erkänna att det fanns brister i lagstiftningen 2005 och att Vänsterpartiet
            håller med Folkpartiet vad gäller begreppet hjälplöst tillstånd.
          </note>
          <note>
            Jag vill dock ändå ta upp detta med samtyckesfrågan. Varför driver
            ni nu med sådan kraft samtyckesfrågan när du själv säger i ditt
            anförande att det inte kommer att leda till att fler döms? Det
            kommer bara att ha en normativ verkan.
          </note>
          <note>
            Jag tycker att det är viktigt att vi stiftar lagar som har någon
            betydelse för människor och som har en verkan för kvinnor så att
            de kan känna en ökad trygghet. Då är begreppet hjälplöst tillstånd
            en sådan förändring som behövs. Däremot kommer samtyckesreglering
            att leda till ökat fokus på kvinnan. Hur var hon klädd, hur betedde
            hon sig och vilka signaler skickade hon ut för att ge sitt samtycke?
          </note>
          <note>
            Min fråga är: Är det verkligen tillåtet i dag att ha sex med
            en kvinna utan hennes samtycke? Det vill ju ni ge sken av.
          </note>
          <note type="speaker">
            Anf. 24 ALICE ÅSTRÖM (v) replik:
          </note>
          <note>
            Herr talman! Nej, precis som jag sade i mitt anförande tror jag
            inte att samtyckesfrågan kommer att ge fler fällande domar omedelbart
            i rättssalen, men jag tycker att det är viktigt att poängtera
            att man inte ska skapa förväntningar om någonting som faktiskt
            inte kommer att förändra. Det kommer fortfarande att vara en bevisfråga
            när det gäller samtycke. Men jag tror heller inte att vi ska underskatta
            den normativa verkan av lagstiftningen. Det är en av de effekter
            lagstiftning har.
          </note>
          <note>
            Den normativa verkan ger signalen att det är kvinnor som har
            den fullständiga rätten till sin egen kropp och att det är ett
            ja som ska gälla och inte frågan om jag sagt nej tillräckligt
            hårt. Det vore fullständigt absurt att tänka sig den lagstiftningsproblematiken
            när det gäller stöld. Sade jag tydligt nej att personen inte fick
            ta pengar ur min plånbok?
          </note>
          <note>
            Är det detta som ska prövas, eller är inte det fullständigt naturliga
            att pröva om jag sade ja till att någon fick ta pengar? Där har
            vi en helt annan syn.
          </note>
          <note>
            Anf. 25 CECILIA WIGSTRÖM i Göteborg (fp) replik:
          </note>
          <note>
            Herr talman! Jag tycker ändå att det är märkligt att man vill
            ha en lagstiftning som inte kommer att ge kvinnor något ökat skydd
            i praktiken. Samtyckesregleringen kommer ju i stället bara att
            öka fokus på kvinnan. Som Alice Åström säger kommer ord fortfarande
            att stå mot ord, och det blir en jättesvår bevisfråga.
          </note>
          <note>
            Domstolarna kommer då med en samtyckesreglering att behöva utveckla
            en praxis för hur man ger samtycke. I de flesta sexuella relationer
            i dag skriver man inte under ett papper på att man har samtyckt.
            Det är inte ens så att man talar med varandra, utan i sexuella
            relationer ger man sitt samtycke via signaler, och det ska nu
            domstolen om Alice Åström får som hon vill behöva utveckla en
            praxis för.
          </note>
          <note type="speaker">
            Anf. 26 ALICE ÅSTRÖM (v) replik:
          </note>
          <note>
            Herr talman! I dag är det precis det domstolar gör. Man utvärderar
            signaler. Hur sade du nej? Sade du nej tillräckligt tydligt? Förstod
            den du sade nej till att du faktiskt sade nej?
          </note>
          <note>
            Precis den problematiken finns redan i dag. Men signalen om att
            det inte är om kvinnan sade nej som ska vara det vägledande utan
            om hon sade ja och den verkan detta kommer att ha på sikt, nämligen
            kvinnors rätt till sin egen kropp, är det som lagstiftningen också
            ska stå bakom.
          </note>
          <note type="speaker">
            Anf. 27 JOHAN LINANDER (c) replik:
          </note>
          <note>
            Herr talman! Stor heder till Alice Åström och Vänsterpartiet
            för att de nu medger att det var ett misstag 2005! Om jag minns
            rätt var det dock faktiskt så redan 2005 att två vänsterpartister
            röstade för Centerpartiets reservation om en utvidgning av begreppet
            hjälplöst tillstånd. Det fanns alltså vänsterpartister som redan
            då hade insett problemet.
          </note>
          <note>
            Sedan vill jag bara ge en liten kommentar till att man inte hann
            med att få med allt i lagstiftningen 2005. Då ska vi minnas att
            det tog sju år från att Sexualbrottskommittén tillsattes till
            att vi hade en ny lagstiftning på plats.
          </note>
          <note>
            Sexualbrottskommitténs betänkande låg i departementet i över
            tre år i nästan fyra år. Det gick alltså inte våldsamt snabbt
            den där gången att få fram en ny sexualbrottslagstiftning. Hade
            man från justitieministerns och departementets sida haft lite
            mer fart hade vi nog kunnat ha en bättre lagstiftning på plats
            i dag.
          </note>
          <note type="speaker">
            Anf. 28 ALICE ÅSTRÖM (v) replik:
          </note>
          <note>
            Herr talman! Ja, det tog lång tid, men man ska också se att detta
            var en utredning där man faktiskt var eniga om hur sexualbrottslagstiftningen
            skulle se ut. Det var inte så klockrent även om jag nu erkänner
            att vi hade fel hur hjälplöst tillstånd skulle komma att tolkas
            i domstolen.
          </note>
          <note>
            Det fanns farhågor om detta, och därför hade vi den diskussionen
            i Vänsterpartiet. Det är en av anledningarna till att vi hade
            vänsterpartister som valde att stödja Centerpartiets reservation
            i det läget. Vi såg ändå att helheten i lagstiftningen, vikten
            av att vi fattade beslut om den, faktiskt var det som blev prioriterat
            men också frågan om att vi skulle utvärdera och ha den uppföljningen.
          </note>
          <note>
            Jag tror att man vore oklok om man som politiker aldrig skulle
            säga: Vi hade fel, och nu måste vi göra någonting annat.
          </note>
          <note type="speaker">
            Anf. 29 JOHAN LINANDER (c) replik:
          </note>
          <note>
            Herr talman! I princip är jag och Alice Åström överens. Vi behöver
            inte stå och framställa det som att vi är motståndare i den här
            frågan.
          </note>
          <note>
            Diskussionen kring sexualbrotten har förändrats. Från att sexualbrottskommittén
            tillsattes för snart tio år sedan till i dag har diskussionen
            utvecklats. Det är inte så konstigt att vi som politiker också
            tar intryck och kommer till nya ståndpunkter.
          </note>
          <note>
            Jag ser fram emot ett fortsatt arbete så brett som möjligt över
            de politiska gränserna.
          </note>
          <note type="speaker">
            Anf. 30 ALICE ÅSTRÖM (v) replik:
          </note>
          <note>
            Herr talman! Detta är ett sådant område där jag är övertygad
            om precis som Thomas Bodström inledde med att alla i denna kammare
            oavsett vilket parti man tillhör har den allra högsta ambitionen
            att skapa det allra bästa skyddet för våra barn, våra kvinnor
            och de som blir utsatta för brott. Sedan kanske vi ibland kommer
            fram till olika slutsatser om hur det ska göras, men ambitionen
            och viljan är jag övertygad om är exakt likadan hos alla partier.
          </note>
          <note type="speaker">
            Anf. 31 ANTI AVSAN (m) replik:
          </note>
          <note>
            Herr talman! Jag är också övertygad, precis som Alice Åström
            och tidigare Thomas Bodström, om att viljan är densamma hos oss
            alla. Vi vill åstadkomma det bästa.
          </note>
          <note>
            Något som är viktigt att komma ihåg i det här sammanhanget är
            inte bara att skyldiga döms. I en rättsstat är det faktiskt ännu
            viktigare att oskyldiga inte blir dömda. I den typ av mål som
            vi diskuterar här är bevisproblematiken någonting som alltid finns
            närvarande. Den kan vi inte komma ifrån hur vi än försöker vrida
            och vända på några små enskilda bestämmelser.
          </note>
          <note>
            Just det här med samtycke är ju faktiskt inte någon lösning på
            något problem egentligen. Man kan diskutera att det har olika
            typer av signalvärden och normativ verkan, men svårigheten är
            också att det har ett samband med den reglering som finns i dag
            i brottsbalken. Vi har en ansvarsfrihetsgrund som heter samtycke,
            och enligt den ansvarsfrihetsgrunden är det tillräckligt med tyst
            samtycke. En eventuell samtyckesreglering skulle se likadan ut
            i någon mån, och det blir i varje fall med en sådan reglering
            inte bättre för kvinnor i en rättssal.
          </note>
          <note type="speaker">
            Anf. 32 ALICE ÅSTRÖM (v) replik:
          </note>
          <note>
            Herr talman! Som jag sade tidigare: Jag tror, som Anti Avsan
            sade, att bevisfrågan kommer att vara exakt likadan i domstolarna
            och prövningen.
          </note>
          <note>
            Men jag tror att den normativa verkan också har en betydelse.
            Vi ska ju inte bara ha lagstiftning för att se till att döma dem
            som har begått brott. Lagstiftningen har ju också den normativa
            verkan att vi vill förebygga brott. Vi vill ju egentligen inte
            att våldtäkter ska ske. Där tror jag att den normativa verkan
            ett samtyckeskrav kan ha faktiskt är förebyggande. Det kommer
            att ta tid, men får vi till ett samhälle där det är fullständigt
            självklart att kvinnan har den fullständiga rätten till sin egen
            kropp tror jag också att det kommer att kunna förebygga att män
            och unga pojkar anser att man kan utnyttja kvinnors kroppar.
          </note>
          <note type="speaker">
            Anf. 33 ANTI AVSAN (m) replik:
          </note>
          <note>
            Herr talman! Sexualbrottsutredningen berörde också frågan om
            den eventuella normativa verkan ett samtyckeskrav skulle ha, och
            man fann att det inte skulle ha någon större normativ verkan.
            Utifrån vad Alice Åström säger kan man också säga att om det inte
            har någon praktisk betydelse i rättsprocessen kan man också på
            den grunden ifrågasätta den normativa verkan.
          </note>
          <note>
            Nej, jag tror att det här handlar om attitydfrågor i bredare
            mening i samhället, och det är den vägen vi i första hand ska
            gå.
          </note>
          <note type="speaker">
            Anf. 34 ALICE ÅSTRÖM (v) replik:
          </note>
          <note>
            Herr talman! Jag är övertygad om att det behövs ett brett arbete
            på alla områden och att det egentligen i grunden är viktigare
            än lagstiftningen. Men jag tror ändå att det är en undervärdering
            av vilken normativ verkan detta skulle ha. Jag tycker att vi som
            lagstiftare också har en viktig roll att ge en tydlig signal till
            alla kvinnor och unga flickor att rätten till kroppen är deras
            egen och ingen annans.
          </note>
          <note>
            Anf. 35 ULRIKA KARLSSON i Uppsala (m) replik:
          </note>
          <note>
            Herr talman! Jag vill tacka Alice Åström för ett insiktsfullt
            anförande om att lagstiftningen inte riktigt räcker till. Jag
            kan nog instämma i att den kanske inte var tillräcklig.
          </note>
          <note>
            Alice Åström sade att 5 procent av anmälda våldtäkter leder till
            fällande dom. Det är skrämmande siffror fruktansvärda siffror.
            Det är också fruktansvärda siffror att endast ca 20 procent av
            anmälda våldtäkter leder till åtal. Det är ett svek mot varje
            person som har utsatts för detta allvarliga övergrepp att det
            inte ens leder till åtal.
          </note>
          <note>
            Jag vill fråga Alice Åström om hon anser att det behövs fler
            åtgärder än en eventuellt ändrad lagstiftning för att komma till
            rätta med de här allvarliga och anmärkningsvärda siffrorna som
            är alldeles urusla, speciellt när det gäller hur många som leder
            till åtal.
          </note>
          <note type="speaker">
            Anf. 36 ALICE ÅSTRÖM (v) replik:
          </note>
          <note>
            Herr talman! Vi har förslag på ett stort antal åtgärder. Det
            handlar bland annat om utbildningsfrågor. Vi ser att kvaliteten
            på förundersökningarna skiftar väldigt mycket i landet. Vi ser
            att de åtgärder som polisen vidtar vid allra första tillfället
            är oerhört skiftande. Vi vet att man på de ställen där man jobbar
            aktivt mellan polis, åklagare och familjebrottsenheter får en
            helt annan procentandel av fallen som går till åtal och att man
            även får mer fällande domar.
          </note>
          <note>
            Det finns alltså en mängd åtgärder som behöver vidtas för att
            vi också ska få en bättre utredning. Det handlar om utbildning,
            kunskap och att vi ser till att det rättstekniska fortsätter att
            utvecklas.
          </note>
          <note>
            Men vi får heller inte glömma att våldtäkt är ett av de brott
            där kvinnor i ren chock många gånger förstör all möjlighet till
            bevisning, och det är en stor problematik som vi behöver diskutera
            mer.
          </note>
          <note>
            Anf. 37 ULRIKA KARLSSON i Uppsala (m) replik:
          </note>
          <note>
            Herr talman! Det är bra och viktigt att vi diskuterar de här
            frågorna i ett vidare sammanhang än bara lagstiftningen. I dag
            säger riksåklagaren i DN att lagstiftningsförändringar inte är
            det enda verktyget att komma till rätta med detta. Han säger tvärtom
            att bevisproblematiken skulle vara densamma även med ny lagstiftning.
            Han säger också att man i huvudsak har den lagstiftning och de
            verktyg man behöver för att kunna utreda åtal och anmälda våldtäkter.
            Man behöver andra satsningar i stället.
          </note>
          <note>
            Därför vill jag påpeka att det inte hände så mycket under den
            förra mandatperioden mer än ändrad lagstiftning. Det är ett svek
            när man glömmer övriga satsningar.
          </note>
          <note type="speaker">
            Anf. 38 ALICE ÅSTRÖM (v) replik:
          </note>
          <note>
            Herr talman! Det skedde oerhört stora satsningar under förra
            mandatperioden, inte bara när det gäller resurser. Det handlade
            också om utbildning, om prioriteringar och om förbättrade verktyg
            och åtgärder. Men vi kan konstatera att det inte har räckt.
          </note>
          <note>
            Det arbetet fortsätter pågå. Det vet jag att den nuvarande majoriteten
            kommer att se till också. Men jag tror aldrig att vi kommer att
            bli nöjda.
          </note>
          <note type="speaker">
            Anf. 39 ESABELLE RESHDOUNI (mp):
          </note>
          <note>
            Herr talman! Mäns våld mot kvinnor och våldtäkter i synnerhet,
            som talats om tidigare, är en viktig fråga inte bara för Miljöpartiet
            utan för alla partier som är representerade här i dag. Och ändå
            har vi i dag, 2007, i vad som betraktas som världens mest jämställda
            land, en våldtäktslagstiftning som inte skyddar alla kvinnor som
            blir våldtagna. Vi har en lagstiftning som inte omfattar alla
            påtvingade sexualhandlingar, en lagstiftning som inte förmår att
            skydda de kvinnor som inte gör motstånd av rädsla eller för att
            de hamnat i ett chocktillstånd. Vi har med andra ord ingen lagstiftning
            som tydligt markerar varje människas rätt till sin egen kropp
            och integritet. Vår lag uppfyller inte Europakonventionens krav
            om de mänskliga rättigheterna att lagföra varje non consensual
            sexualakt.
          </note>
          <note>
            Herr talman! Är inte detta anmärkningsvärt?
          </note>
          <note>
            Jag vill påminna riksdagens ledamöter och alla lyssnare om att
            de jämställdhetspolitiska målen bland annat säger att mäns våld
            mot kvinnor ska upphöra, det vill säga att kvinnor och män, flickor
            och pojkar, ska ha samma rätt och möjlighet till kroppslig integritet.
            Detta antogs av riksdagen så sent som förra året. Ska dessa ord
            ha någon form av dignitet bör vi politiker och lagstiftare sluta
            huka för behovet av en modernisering av lagen som skulle öka kvinnors
            rättssäkerhet.
          </note>
          <note>
            Herr talman! Miljöpartiet har utvärderat våldtäktsparagrafen
            efter att den reviderades 2005. Vi har sett på tillämpningen av
            den som varit avsikten i propositionen om sexualbrottet. Och vi
            har, tråkigt nog, kunnat konstatera att förändringen vi var med
            och gjorde inte räcker till. Vi behöver ta steget ut och renodla
            lagen.
          </note>
          <note>
            Våldtäktslagen är i dag konstruerad för att hantera en överfallssituation
            detta trots att vi vet att sju av tio våldtäkter begås av en man
            som är känd av kvinnan. Det innebär också att man underförstått
            ser fysiskt våld som en självklar del av brottet. Denna lucka
            i lagens bedömning måste stängas. Vi måste ge alla individer i
            samhället den absoluta rätten över deras egna kroppar och sexuella
            integritet.
          </note>
          <note>
            Under den senaste tidens debatter har vi fått höra vilka hinder
            och svårigheter det finns för en lagändring av detta slag. Det
            har sagts att rättssäkerheten skulle försvagas genom att bevisbördan
            skulle öka på mannen och därmed skifta från kvinnan till mannen.
            Det menar vi är en felaktig slutsats. Det är ju åklagaren som
            har bevisbördan och inte försvaret. Den viktiga skillnaden blir
            att samtyckeskravet i lagstiftningen uppmanar rätten att säkerställa
            hur mannen försäkrade sig om att kvinnan var med på samlaget.
          </note>
          <note>
            Vidare hävdar man att kvinnan med en lag som kräver samtycke
            skulle utsättas för fler kränkande frågor. Här kan ju rättens
            ordförande redan i dag protestera mot sådana irrelevanta frågor.
            Men visst, bevisningen i våldtäktsfall är svår, och den kommer
            också i fortsättningen att vara svår även om vi ändrar lagstiftningen.
          </note>
          <note>
            Enligt vår bedömning blir det ändå ett rättsligt mer jämställt
            förhållande med en samtyckeslagstiftning. Frågan handlar om lagstiftningens
            ansvar att agera normgivare i samhället. En ändring krävs för
            att skicka signalen till samhället, och till rättsväsendet, att
            sex är något som sker genom samtycke och att allt annat ses som
            en kränkning av den enskildes kroppsliga integritet.
          </note>
          <note>
            Det vilar ett ansvar på båda parter i sexualakten att inte utnyttja
            eller kränka utan i stället försäkra sig om att samtycke föreligger.
            Med en ny lag kommer fler våldtäkter att nå fram till domstolarna
            för ett avgörande.
          </note>
          <note>
            Herr talman! Justitieminister Beatrice Ask har flaggat för en
            ny utredning, och det är vi mycket glada över. Frågan är hur länge
            vi ska vänta för att få se en ny lag, och därför undrar jag hur
            ministern planerar att gå vidare med denna fråga. Har regeringen
            tänkt sig något annat än att tillsätta en utredning?
          </note>
          <note>
            Slutligen: En förändrad lagstiftning behöver naturligtvis också
            kompletteras med ökat stöd till misshandlade och våldtagna kvinnor
            för att dokumentera och följa upp anmälningarna. Erfarenheterna
            från olika landsting visar att polisens samarbete med mottagningarna
            för våldtagna och rättsmedicin lett till att fler kvinnor kunnat
            få rättslig upprättelse efter våldtäkt.
          </note>
          <note>
            Anf. 40 CECILIA WIGSTRÖM i Göteborg (fp) replik:
          </note>
          <note>
            Herr talman! Samtyckeskravet, som nu förs fram av Miljöpartiet,
            kommer inte att skydda fler kvinnor. Vi hörde Alice Åström säga
            att det inte kommer att bli fler som döms. Däremot är hjälplöst
            tillstånd inte en fråga om att ord kommer att stå mot ord, utan
            det är lättare att bevisa. En sådan förändring av våldtäktslagstiftningen
            skulle skydda kvinnor mycket mer än ett samtyckeskrav.
          </note>
          <note>
            Jag tycker att det är beklämmande att höra Miljöpartiet ge sken
            av att det i dag är okej i vårt samhälle att ha sex med en kvinna
            mot hennes vilja. Det är inte okej i dagens lagstiftning. Där
            framgår mycket tydligt att man måste ha båda parters godkännande
            och vilja för att ha sex. Det är inte okej att kränka någons kropp
            i dagens Sverige. Det är förbjudet enligt den lag vi har.
          </note>
          <note>
            Lagen sätter i dag fokus på gärningsmannen. Det är ett problem
            att fokus i domstolarna inte enbart sätts på gärningsmannen utan
            också på kvinnan. Ni vill sätta mer fokus på kvinnan, och min
            fråga är därför: Hur tänker Esabelle Reshdouni att ett samtycke
            ska bevisas?
          </note>
          <note type="speaker">
            Anf. 41 ESABELLE RESHDOUNI (mp) replik:
          </note>
          <note>
            Herr talman! Vi tycker att det är viktigt med samtycke eftersom
            den normativa betydelsen av lagen har stort värde. Det som händer
            i samhället i dag är att våldet går allt längre ned i åldrarna.
            Det är inte så att killar i 20-årsåldern plötsligt kommer på att
            de ska börja våldta tjejer. På grund av lagens normativa betydelse
            är det därför viktigt att vi är tydliga i lagstiftningen.
          </note>
          <note>
            Anf. 42 CECILIA WIGSTRÖM i Göteborg (fp) replik:
          </note>
          <note>
            Herr talman! Jag håller med om att ett problem i samhället är
            normerna bland ungdomar, men det är ingenting som vi kan lagstifta
            bort. Där måste vi vuxna ta vårt ansvar. Föräldrar måste ta ett
            ansvar. Lärare måste ta ett ansvar.
          </note>
          <note>
            Jag tycker att det är viktigt att få svar på hur ni tänkt att
            ett samtycke ska bevisas. Vad innebär ett samtycke? Kanske har
            Esabelle Reshdouni exempel från Storbritannien, som är ett av
            de få länder som infört detta. Vad har rättspraxis utvecklat?
            Vad är ett samtycke, och hur visar man det?
          </note>
          <note type="speaker">
            Anf. 43 ESABELLE RESHDOUNI (mp) replik:
          </note>
          <note>
            Herr talman! Som jag sade i mitt anförande kommer bevisningen
            inte att bli enklare, men lagstiftning har en normativ verkan.
            Det innebär också, som någon sade tidigare, att vi måste ändra
            på beteenden. Lagstiftning finns till för att ändra människors
            beteende. Det kan man se om man tittar på förbudet mot aga av
            barn. Det finns i dag en förändring i attityden hos den svenska
            befolkningen vad gäller barnaga.
          </note>
          <note type="speaker">
            Anf. 44 JOHAN LINANDER (c) replik:
          </note>
          <note>
            Herr talman! Först av allt vill jag välkomna att Miljöpartiet
            ändrat uppfattning i fråga om samtycke. Det var beklagligt att
            ni inte insåg det innan vi ändrade lagen 2005, men det är alltid
            bättre sent än aldrig.
          </note>
          <note>
            När detta sagts vill jag ändå försäkra mig om var bevisbördan
            ligger i dessa frågor. Det lät nämligen lite tveksamt i Esabelle
            Reshdounis anförande, där hon sade ungefär: hur mannen försäkrade
            sig om att samtycke fanns. Vi ska komma ihåg att det i domstolsprocessen
            räcker med att den tilltalade, den misstänkte, säger att det fanns
            samtycke. Då ligger bevisbördan fortfarande på åklagaren, som
            måste bevisa att samtycket inte fanns.
          </note>
          <note>
            Jag vill bara försäkra mig om att Miljöpartiet står bakom detta
            och inte vill ändra bevisbördan på något sätt.
          </note>
          <note type="speaker">
            Anf. 45 ESABELLE RESHDOUNI (mp) replik:
          </note>
          <note>
            Herr talman! Johan Linander kan vara helt försäkrad om det. Vi
            står bakom förslaget. Det är inga problem med det.
          </note>
          <note type="speaker">
            Anf. 46 Justitieminister BEATRICE ASK (m):
          </note>
          <note>
            Herr talman! Ledamöter! Vi har den senaste tiden på ett ganska
            brett plan och i flera sammanhang fått anledning att fundera över
            hur vi beter oss mot varandra. Våldtäktsdebatten är en sådan anledning.
            Debatten om våld bland unga en annan. Dessa debatter har rört
            olika typer av våldshandlingar.
          </note>
          <note>
            De har emellertid en gemensam utgångspunkt eller beröringspunkt,
            nämligen värderingar. Hur beter vi oss egentligen mot varandra?
            Vilka krav kan vi ställa på oss själva och på våra medmänniskor?
            Vilket är vårt eget ansvar? Hur kan vi bryta våldsspiralen och
            bidra till ett mer värdigt samhälle där vars och ens rätt att
            bestämma över sig själv, sin kropp och sin sexualitet respekteras?
          </note>
          <note>
            Att få bestämma över sin egen kropp borde vara en självklarhet,
            och enligt svensk lag ska det vara så. Både grundlagen och brottsbalken
            innehåller regler till skydd för den kroppsliga integriteten.
            Men denna för oss så självklara utgångspunkt respekteras inte
            av alla. Vi vet det. Alldeles för ofta utsätts människor för övergrepp.
            Det är det vi diskuterar i dag.
          </note>
          <note>
            Antalet anmälda sexualbrott är fortfarande för högt, och antalet
            anmälda våldtäkter ökar. Kvinnor vittnar om att de känner rädsla
            för att gå ut, och medierna lyfter fram skrämmande exempel på
            hur illa det går när sexualiteten missförstås, misshandlas och
            missbrukas.
          </note>
          <note>
            För mig är det självklart att ett ja är ett ja och ett nej är
            ett nej. Ska man ha sex är utgångspunkten rimligen den att man
            är överens om saken. Att omsätta det i en lagreglering är dock
            inte lika enkelt. Ett beteende som är önskvärt när de inblandade
            är överens kan, om samma beteende sker mot någons vilja, bli avskyvärt,
            kränkande och straffvärt.
          </note>
          <note>
            Sexualbrott är därför svåra att hantera. De är svåra för brottsoffret,
            som ofta upplever utredningen som kränkande. De är svåra för polis
            och åklagare, som möter chockade och traumatiserade människor
            och ändå måste ställa känsliga och närmast privata frågor under
            förundersökningen. Domstolarna har en krävande uppgift i att bedöma
            bevisningen. Vi måste ha respekt för alla dessa moment när vi
            diskuterar sexualbrott och sexualbrottslagstiftning.
          </note>
          <note>
            Lagstiftningen är relativt ny, men jag vill ändå påminna om att
            den innebar flera steg för ökat skydd mot sexuella övergrepp,
            inte minst på barn. Det var också en tämligen enig riksdag som
            fattade beslutet. Vi ville mycket. Redan när den nu gällande sexualbrottslagen
            infördes drev vi moderater kravet på en skyndsam utvärdering av
            lagstiftningen eftersom vi insåg att den skulle vara viktig. I
            dag är vi där.
          </note>
          <note>
            Arbetet med att utvärdera sexualbrottslagstiftningen kommer att
            inledas nästa år. Vi kommer att noga överväga de närmare formerna
            för hur det arbetet ska genomföras. Det har i debatten sagts att
            jag skulle ha tyckt att det skulle ske 2009. Ibland undrar jag
            om det är någon som hittar på olika saker man skulle ha sagt.
            Jag var ganska tydlig med att vi inte kommer att försena arbetet,
            men att vi inte kunde starta i går, därför att det finns en del
            som man måste bereda innan man sätter i gång en så viktig insats
            som utvärdering av en lag.
          </note>
          <note>
            I den kommande utvärderingen ska vi analysera och överväga frågan
            om en eventuell samtyckesreglering på nytt. Detsamma gäller för
            begreppet hjälplöst tillstånd. I det kommande arbetet menar jag
            också att det finns anledning att inkludera och analysera den
            så kallade Bulgariendomens betydelse för den svenska sexualbrottslagstiftningen.
            Den fanns med i debatten när vi diskuterade frågan 2005, men det
            finns naturligtvis skäl att fundera över hur det ser ut i dagsläget.
          </note>
          <note>
            För mig är det viktigast att skapa ett starkt och väl fungerande
            skydd mot sexuella kränkningar och övergrepp. Lagen ska stämma
            överens med samhällets värdegrund och kunna tillämpas på ett tydligt
            och rättssäkert sätt. Exakt vilka tekniska lösningar som ska väljas
            tycker jag att man behöver utvärderingens analys för att bedöma.
            Min enkla utgångspunkt är att om man tillsätter en utredning är
            det därför att man inte har tänkt färdigt i alla led själv. Det
            är därför fullständigt meningslöst för mig att säga exakt hur
            det ska se ut och sedan tillsätta en utredning. Det blir en konstig
            ordning.
          </note>
          <note>
            Diskussionen i kammaren kretsar mycket kring lagstiftning. Den
            diskussionen är viktig, men lagstiftning är inte det enda verkningsfulla
            sättet att komma till rätta med sexualbrott. Det krävs också åtgärder
            på andra områden, vilket bland annat riksåklagaren påpekar i tidningen
            i dag. Regeringen har redan sjösatt en bred satsning för att stärka
            rättsväsendets möjligheter att bekämpa sexualbrott och för att
            öka stödet till brottsoffer. Det är viktigt att stärka stödet
            till dem som drabbas av sexualbrott, dels därför att den som drabbats
            är den som är kränkt, dels därför att ett professionellt bemötande
            av brottsoffer och vittnen ger säkrare och tryggare bevispersoner.
            Det är särskilt viktigt när det är fråga om så allvarliga och
            svårutredda brott som våldtäkt och övergrepp mot barn.
          </note>
          <note>
            Nationellt centrum för kunskap om mäns våld mot kvinnor i Uppsala
            har fått ett uppdrag att utarbeta ett nationellt program för hälso-
            och sjukvården avseende omhändertagande av offer för sexualbrott.
            Bemötandet behöver förbättras och provtagning och dokumentation
            ska genomföras, så att rättsväsendets beslutsunderlag blir så
            fullständigt och ändamålsenligt som möjligt.
          </note>
          <note>
            Jag delar den uppfattning som har framförts i debatten om att
            vi har ett bra omhändertagande i Stockholm. Men kvinnor i Hedemora,
            Sveg och Säffle ska också veta att när de kommer till vårdcentralen
            eller distriktsläkaren gör man rätt saker för att en utredning
            så småningom ska fungera.
          </note>
          <note>
            Jag är också angelägen om att vården ska försöka förmå kvinnor
            att anmäla övergrepp av det här slaget. Många vågar inte eller
            tänker inte på att ringa polisen, men är tvungna att söka sjukvård.
            Därför måste vi ha en nationell hållning om hur man i sjukvården
            ska möta människor som har utsatts för detta.
          </note>
          <note>
            Brottsoffermyndigheten ska utforma och genomföra ett utbildningsprogram
            som riktar sig till personal inom polisen, åklagarväsendet och
            domstolarna. En del är redan på gång. Syftet är att öka personalens
            kunskaper om bemötande av dessa brottsoffer i samband med polisanmälan,
            förundersökning och rättegång. När det gäller barn som har utsatts
            för sexualbrott ska programmet särskilt fokusera på att öka kunskaperna
            om barns särskilda utsatthet och behov vid just sådana här brott,
            för det är rätt komplicerat.
          </note>
          <note>
            Rikspolisstyrelsen ska säkerställa att det inom varje polismyndighet
            finns tillgång till kvalificerad kompetens för att förebygga mäns
            våld mot kvinnor och våld riktat mot barn. De ska också vidta
            åtgärder för att säkerställa att varje myndighet kan ge brottsoffer
            relevant information om det stöd man kan få från olika håll. Man
            blir ofta lämnad efter anmälan, men det är väldigt mycket man
            kan behöva ta tag i. Finns då inte den typ av kompetens som till
            exempel Sös här i Stockholm har är det viktigt att polisen kan
            ge den information som man kan behöva.
          </note>
          <note>
            Åklagarmyndigheten har fått i uppdrag att redovisa vad man gör
            för att vidareutveckla åklagarnas kunskaper och kompetens när
            det gäller brottsoffer. Insatser beträffande sexualbrottsoffer
            ska redovisas särskilt. Det är naturligtvis också av stor vikt
            i utredningar om våldtäkt vilken bevisning som kan säkras. Det
            visar till exempel den utvärdering som Åklagarmyndighetens utvecklingscentrum
            i Göteborg har gjort om domstolarnas bevisvärdering i sexualbrottsmål.
          </note>
          <note>
            Ett arbete för att förbättra utredningarnas kvalitet i ärendena
            pågår inom rättsväsendets myndigheter. Polis och åklagare har
            nyligen slutfört en inspektion som rör brottsutredningar om våldtäkter.
            Med tanke på den låga uppklaringsprocenten är det naturligtvis
            helt nödvändigt.
          </note>
          <note>
            Domstolsverket och domstolarna ska till regeringen redovisa vilka
            ytterligare åtgärder som vidtagits för att säkerställa att parter,
            målsäganden och vittnen får ett korrekt bemötande. Det gäller
            naturligtvis särskilt brottsoffer och kvinnor utsatta för olika
            former av sexualbrott. Domstolsverket har vidare satsat resurser
            inom ledarskapsutbildning för att öka personalens självinsikt
            om deras egna värderingar och hur de uppfattas av andra, och det
            är bra. Det finns en diskussion om objektivitet som är viktig
            att ta till sig och fundera över.
          </note>
          <note>
            Att utreda och lagföra sexualbrott är nog så svårt och viktigt,
            men vi gör en rad insatser för att stärka förmågan att klara det.
            Men vi måste naturligtvis också förebygga återfall i brottslighet
            för dem som begår den här typen av brott. Behandling för sexualbrottsdömda
            och dömda för våld i nära relationer är därför en prioriterad
            fråga. Det ställer stora krav på kriminalvårdens verksamhet med
            den här kategorin dömda.
          </note>
          <note>
            Regeringen vill utveckla innehållet i verkställigheten genom
            tydliga satsningar på behandling och rehabilitering. Ytterligare
            medel har tillförts innevarande år, och vi har för avsikt att
            inom ramen för arbetet med handlingsplanen mot mäns våld mot kvinnor
            ge Kriminalvården i uppdrag att genomföra en särskild satsning
            på åtgärder ägnade att öka insatserna för behandling av sexualbrottsdömda.
            Det tror jag är otroligt centralt. Även våra förslag om att öka
            möjligheterna för kriminalvårdens personal att neka intagna att
            inneha visst material har bäring på frågan.
          </note>
          <note>
            Mer kommer att behöva göras i regering och riksdag, men av oss
            alla som medmänniskor också. Vi har ett uppdrag att förmedla och
            värna sunda värderingar och gedigna rättsprinciper. Vi har ett
            uppdrag att agitera för människors fri- och rättigheter och för
            att vinna unga människor för den grund som vi måste ha för att
            få en bättre situation. Vi ska ta det ansvaret på allvar.
          </note>
          <note>
            I detta anförande instämde Inge Garstedt och Ulrika Karlsson
            i Uppsala (båda m) samt Cecilia Wigström i Göteborg (fp).
          </note>
          <note type="speaker">
            Anf. 47 ALICE ÅSTRÖM (v) replik:
          </note>
          <note>
            Herr talman! Jag kan instämma i väldigt mycket av vad justitieministern
            sade i sitt anförande. Det känns väldigt glädjande. Men jag har
            ett par konkreta frågor.
          </note>
          <note>
            Den ena är: Är justitieministern beredd att ta initiativ till
            ett arbete i Regeringskansliet med frågor som gäller det förebyggande,
            till exempel genuskunskap i lärarutbildningen och genuspedagoger
            ute i kommunerna, för att få en helt annan kunskap? Det är sådant
            som inte ligger på justitieministerns bord, men som kan ha effekt
            på justitieministerns område.
          </note>
          <note>
            Den andra är: Är justitieministern beredd att pröva frågan om
            att man ska kunna ge juridiskt biträde redan under förundersökningen
            vid den här typen av brott? Precis som justitieministern beskrev
            handlar det om en ganska svår situation där man är väldigt utlämnad
            som brottsoffer. Ändå måste svåra frågor ställas. Är justitieministern
            beredd att gå vidare med en sådan fråga?
          </note>
          <note type="speaker">
            Anf. 48 Justitieminister BEATRICE ASK (m):
          </note>
          <note>
            Herr talman! När det gäller fortsatta förebyggande insatser kan
            jag säga att vi arbetar väldigt brett med handlingsplanen mot
            mäns våld mot kvinnor. Det arbetet leds av jämställdhets- och
            integrationsministern, och där kommer det olika förslag. Jag tänker
            inte föregripa det, men det är viktigt att jobba inom en rad olika
            områden.
          </note>
          <note>
            När det gäller frågan om juridiskt biträde under förundersökningen
            har vi gett en massa uppdrag för att se vad det finns för förslag
            och vad som behöver göras. Jag har inte prövat exakt den här frågan,
            men det handlar väldigt mycket om hur man kan stärka målsäganden
            och få situationen att fungera bättre. Det är en pusselbit när
            det gäller att nå en bättre uppklaring. Men jag vill inte ta ställning
            till frågan direkt. Det är klart att vi vänder och vrider på den.
          </note>
          <note type="speaker">
            Anf. 49 ALICE ÅSTRÖM (v) replik:
          </note>
          <note>
            Herr talman! Jag är glad att justitieministern är beredd att
            pröva det. Jag tror att det är en väldigt viktig åtgärd. I det
            tillstånd som man befinner sig som brottsoffer i förundersökningen
            är det viktigt att man får det juridiska biträdet att förstå processen.
            Jag tror att det är viktigt att kunna skilja på vad man upplever
            att man blir utsatt för som person och vad juridiken säger.
          </note>
          <note>
            Jag har en annan fråga: Är inte justitieministern beredd att
            vidta åtgärder för att vi ska få en obligatorisk utbildning för
            domare? Det är tydligt att många domare inte bryr sig om att ta
            till sig ny kunskap.
          </note>
          <note type="speaker">
            Anf. 50 Justitieminister BEATRICE ASK (m) replik:
          </note>
          <note>
            Herr talman! Jag delar uppfattningen att det är viktigt för brottsoffer
            att förstå processen och hur undersökningar och domstolsförhandlingar
            går till. Vi riktar in många åtgärder på det. Vi arbetar för att
            klara det på ett bra sätt.
          </note>
          <note>
            Frågan om obligatorisk utbildning för domare är naturligtvis
            en väldigt het potatis. Skillnaden mellan Vänsterpartiet och det
            parti som jag företräder är att vi oftast vill ha frivilliglinjen.
            Vi gör en massiv insats för att erbjuda möjlighet till diskussion
            domare emellan. Det tror jag räcker.
          </note>
          <note type="speaker">
            Anf. 51 ESABELLE RESHDOUNI (mp) replik:
          </note>
          <note>
            Herr talman! Jag är också glad över att justitieministern har
            höga ambitioner. Jag vill bara erinra ministern om att det saknas
            väldigt mycket pengar. Jag lyssnar på kvinnojourer och länsstyrelser.
            Viljan finns, men det finns inga pengar. Jag skulle vara tacksam
            om jag i vårpropositionen kunde se lite mer pengar i budgeten.
          </note>
          <note>
            Har justitieministern för avsikt att knyta en parlamentarisk
            grupp till den här utredningen?
          </note>
          <note type="speaker">
            Anf. 52 Justitieminister BEATRICE ASK (m) replik:
          </note>
          <note>
            Herr talman! Vi kommer att ha en budgetdebatt så småningom, och
            den blir naturligtvis viktig. Medel till kvinnojourer och den
            typen av verksamhet är en fråga som vi arbetar med inom handlingsplanen
            Mäns våld mot kvinnor.
          </note>
          <note>
            Det är viktigt att stödja de här insatserna. De är betydelsefulla
            för dem som utsätts för sexuella övergrepp.
          </note>
          <note>
            När det gäller frågan om en parlamentarisk referensgrupp ska
            vi nog tillsätta utredningen innan vi bestämmer exakt hur den
            ska utformas. Det är klart att det är viktigt med ett brett anslag
            i arbetet.
          </note>
          <note type="speaker">
            Anf. 53 ESABELLE RESHDOUNI (mp) replik:
          </note>
          <note>
            Herr talman! Justitieministern sade något om samtyckeslagstiftning
            i sitt anförande. Jag vill bara än en gång höra om justitieministern
            har för avsikt att pröva samtyckeslagstiftningen i utredningen.
          </note>
          <note type="speaker">
            Anf. 54 Justitieminister BEATRICE ASK (m) replik:
          </note>
          <note>
            Herr talman! Frågan om samtycke ska prövas i den utvärdering
            som kommer att göras. Vi hade en lång diskussion om det förra
            gången. Vi var eniga om det beslut vi tog. Sexualbrottsutredningen
            var också enig. Frågan är fortsatt väldigt aktuell. Det finns
            anledning att se vad som har flutit under broarna sedan dess.
          </note>
          <note>
            Jag tycker att det är viktigt att pröva frågan eftersom det finns
            många goda argument för två olika slutsatser.
          </note>
          <note type="speaker">
            Anf. 55 MARYAM YAZDANFAR (s) replik:
          </note>
          <note>
            Herr talman! Även vi socialdemokrater ställer självklart upp
            på justitieministerns tal om att det är viktigt att föra ut sunda
            värderingar för att förhindra den här typen av brott.
          </note>
          <note>
            Däremot blir jag lite förvånad över justitieministerns svar till
            Alice Åström om ett eventuellt obligatorium för domare. Det är
            ju jättefint att justitieministern företräder ett parti som har
            en frivilliglinje. Men jag tycker inte att det ska vara frivilligt
            att göra ett bra jobb och ha kompetens när man dömer i sådana
            här frågor. Jag tycker att det ska vara obligatoriskt att de som
            dömer över andra människors framtid och liv har den kompetens
            som erfordras för det.
          </note>
          <note type="speaker">
            Anf. 56 Justitieminister BEATRICE ASK (m) replik:
          </note>
          <note>
            Herr talman! Vi har väldigt kompetenta domare. Det ska vi vara
            klara över. Det finns ändå många frågor där man skulle önska att
            flera domare hade ännu bättre kompetens än vad de redan har.
          </note>
          <note>
            Vi är inte inriktade på att välja vägen specialdomstolar i första
            hand. Vi tror att många domare måste arbeta brett. Då är det omöjligt
            att kräva obligatorium för varje sak som är viktig.
          </note>
          <note>
            Generellt är den här typen av ärenden mycket komplicerade och
            kräver särskild kompetens. Därför vill vi erbjuda det. Jag tror
            att det är ett bra första steg. Det har inte gjorts tidigare.
            Därför är det här en viktig satsning.
          </note>
          <note type="speaker">
            Anf. 57 MARYAM YAZDANFAR (s) replik:
          </note>
          <note>
            Herr talman! Tack för svaret. Det är klart att det är de domare
            som inte vill gå utbildningarna och först anmäler sig på deltagarlistan
            som kanske är mest i behov av sådan fortbildning. Därför hoppas
            jag att justitieministern tar större krafttag för att fylla de
            kompetensluckor som jag tror finns på många olika ställen i rättskedjan.
          </note>
          <note>
            En annan fråga som jag vill ta upp med justitieministern är frågan
            om grov oaktsam våldtäkt. Vi har en socialdemokratisk motion om
            det. Jag undrar vad justitieministern tycker om det.
          </note>
          <note type="speaker">
            Anf. 58 Justitieminister BEATRICE ASK (m) replik:
          </note>
          <note>
            Herr talman! För mig är det viktigt att arbeta utifrån att vi
            ska ha självständiga domstolar och självständiga domare. Då är
            det svårt att komma med krav på obligatorisk utbildning av olika
            slag. Då måste man stå för en annan hållning. Jag tror däremot
            att många domare själva känner att de behöver fortbilda sig.
          </note>
          <note>
            Grovt oaktsamma våldtäkter är ett begrepp som är hämtat från
            Norge, om jag inte är helt felunderrättad. Det är intressant att
            följa den norska debatten. Man diskuterar olika inriktningar fram
            och tillbaka och ska ompröva sin lagstiftning igen.
          </note>
          <note type="speaker">
            Anf. 59 THOMAS BODSTRÖM (s) replik:
          </note>
          <note>
            Herr talman! När man ser att det uppkommer en ny fråga brukar
            det behövas en utredning och en utvärdering. Jag tror att vi alla
            har stor förståelse för att man inte kan ha en färdig slutsats.
            Så är det inte när det gäller samtycke. Det har utretts ordentligt.
            Vi har tagit ställning. Vi har olika åsikter. Det har även du,
            Beatrice Ask. Du har haft en klar och tydlig uppfattning. Vid
            flera tillfällen har du sagt: Nej, vi ska inte ha en bestämmelse
            om samtycke.
          </note>
          <note>
            Det går ju inte att nu säga: Det ska utvärderas och utredas.
            Därför kan jag inte ange någon ståndpunkt. Det är oerhört viktigt
            för alla här att höra vad du tycker. Jag har full respekt för
            Johan Linander, Alice Åström och andra som tycker att det här
            ska införas. De har säkert goda argument för det. Men så enkelt
            är det inte.
          </note>
          <note>
            Det är viktigt att en justitieminister för debatten framåt. Därför
            frågar jag: Har du ändrat uppfattning eller har du kvar samma
            uppfattning när det gäller frågan om samtycke?
          </note>
          <note type="speaker">
            Anf. 60 Justitieminister BEATRICE ASK (m) replik:
          </note>
          <note>
            Herr talman! Det är alldeles riktigt att jag hade en mycket bestämd
            uppfattning och också fattade beslut i riksdagen på samma linje
            som du, Thomas Bodström, när vi sade att vi inte skulle ha en
            samtyckesreglering. Jag kommer att säga till om det blir en förändring
            på den punkten.
          </note>
          <note>
            Det jag har sagt i debatten och det är uppenbarligen det som
            gör Thomas Bodström nervös är att jag tar intryck av att det finns
            en hel del engagerade människor som presterar hyfsade argument
            för att vi möjligen inte hade rätt då. Därför har jag sagt att
            jag är beredd att lyssna. Jag är beredd att se om det har hänt
            något mer. Jag tycker att det finns skäl att ta intryck av det
            i en utredning.
          </note>
          <note>
            Det betyder inte att jag har en annan uppfattning. Jag är inte
            övertygad än. Men det betyder att jag är öppen för att lyssna
            på dem som är övertygade om att vi fattade fel beslut då. Jag
            ändrar mig självklart inte förrän vi har gjort en sådan utredning.
          </note>
          <note type="speaker">
            Anf. 61 THOMAS BODSTRÖM (s) replik:
          </note>
          <note>
            Herr talman! Nu är vi ju helt överens. Jag sade också att om
            det kommer fram bärande argument för en samtyckesreglering, som
            inte kom fram förra gången är jag den förste att ändra mig. Det
            har ju inte gjort det ännu.
          </note>
          <note>
            Nu fick jag faktiskt ett klargörande svar. Jag vill bara kontrollera
            att det verkligen är rätt att Beatrice Ask inte har ändrat uppfattning,
            men är beredd att ändra uppfattning om någonting kommer fram i
            utredningen.
          </note>
          <note>
            Det är ett klart och tydligt svar på att Beatrice Ask i dag inte
            anser att det ska införas en bestämmelse om samtycke, bara att
            det kan utredas. Sedan kan hon eventuellt inta en annan ståndpunkt.
          </note>
          <note type="speaker">
            Anf. 62 Justitieminister BEATRICE ASK (m) replik:
          </note>
          <note>
            Herr talman! Det är självklart att man berättar om man har ändrat
            uppfattning. Vi moderater brukar stå fast vid våra uppfattningar
            tills något annat bevisats.
          </note>
          <note>
            Vad jag har velat säga i debatten är att jag har stor respekt
            för dem som har en annan uppfattning och att det faktiskt har
            gått en tid. Jag tycker att man måste ta intryck av det. Jag är
            beredd att lyssna.
          </note>
          <note>
            Som någon sade tidigare i debatten kan man ha haft fel. Jag tror
            att det var Alice Åström som kände att hon hade haft fel när hon
            fattade beslut tillsammans med Socialdemokraterna. Det kan man
            ju förstå.
          </note>
          <note type="speaker">
            Anf. 63 LENA OLSSON (v) replik:
          </note>
          <note>
            Herr talman! Jag kan också ställa mig bakom mycket av det som
            ministern säger. Men jag vill på nytt fråga när det gäller en
            obligatorisk utbildning för domare. Ni tycker att frivilligheten
            ska gälla. Vi tycker att det ska var mer tvingande.
          </note>
          <note>
            Domare kan nu välja att gå utbildningen eller att inte göra det.
            Men det är inte frivilligt för den kvinna som står i rättssalen
            att bli utsatt för de domare som frivilligt avstår från utbildningen.
          </note>
          <note>
            Ministern borde tänka sig för.
          </note>
          <note>
            När man läser protokoll och sådant från rättegångar ser man att
            det ofta ställs väldigt mycket konstiga frågor som inte har med
            fallet att göra. Jag anser att det är nödvändigt med en utbildning.
          </note>
          <note type="speaker">
            Anf. 64 Justitieminister BEATRICE ASK (m) replik:
          </note>
          <note>
            Herr talman! Vi har ju en ordning för vad som krävs för att bli
            domare. Det ställs rätt rejäla krav. Det blir man inte hur som
            helst. Det krävs väldigt hög kompetens och bra erfarenhet av svensk
            lagstiftning och allt vad det nu kan vara innan man får den typen
            av positioner.
          </note>
          <note>
            Vad frågan nu gäller är om man kan tänka sig en obligatorisk
            kurs eller utbildning i just sexualbrottsfrågor. Jag vänder mig
            emot det av det enkla skälet att jag då kan se 50 olika utbildningar
            till som vi skulle behöva. Då skulle de aldrig ha tid att döma
            i några mål.
          </note>
          <note>
            Jag tycker därför att det finns en väldigt bra ordning. Det är
            att man erbjuder bra vidareutbildningar och bra möjligheter för
            dem som känner att de behöver jobba med det här.
          </note>
          <note>
            Jag är övertygad om att svenska domare själva kan känna om det
            är någonting de behöver fördjupa sig i eller uppdatera. Då klarar
            man det utan påbud från riksdagen.
          </note>
          <note type="speaker">
            Anf. 65 LENA OLSSON (v) replik:
          </note>
          <note>
            Herr talman! Men ministern säger ju i sitt anförande att det
            här är väldigt komplicerade mål att driva. Av just den anledningen
            är det väl ganska nödvändigt att man har en utbildning på det
            här området, att man kan bemöta de här kvinnorna på ett sjyst
            sätt, att man ställer de rätta frågorna och att man som domare
            också går in och bryter där det finns irrelevanta frågor.
          </note>
          <note>
            Du säger själv i din inledning att det är väldigt komplicerade
            fall. Behövs det då inte en obligatorisk utbildning?
          </note>
          <note type="speaker">
            Anf. 66 Justitieminister BEATRICE ASK (m) replik:
          </note>
          <note>
            Herr talman! Ja, men man måste se helheten. Det är väldigt komplicerade
            frågor i nästan alla familjerättsliga fall och i väldigt många
            civilmål. Ekobrotten är mycket besvärliga. Jag tänker på grov
            organiserad brottslighet och på våldsbrott över huvud taget. Det
            vore fel att bara lyfta ut denna viktiga pusselbit och kräva ett
            obligatorium.
          </note>
          <note>
            Jag tycker att vi ska ha rejäla krav på domare i svenska domstolar,
            men vi måste ge domarna den självständighet som är viktig. Vi
            ska inte ha politiskt styrda domare.
          </note>
          <note type="speaker">
            Anf. 67 JOHAN LINANDER (c):
          </note>
          <note>
            Herr talman! Jag vill börja med att säga att jag tycker att det
            är bra att vi har denna debatt om sexualbrottslagstiftningen här
            i dag efter den livliga debatt som har varit i medierna och i
            samhället de senaste veckorna.
          </note>
          <note>
            När jag skulle förbereda den här debatten plockade jag fram mitt
            eget gamla anförande från debatten 2005, alltså den vi hade inför
            ändringen av sexualbrottslagstiftningen. Jag blev nästan förvånad.
            Jag skulle kunna hålla samma anförande här i dag. Den kritik som
            vi från Centerpartiet hade mot Socialdemokraternas, Vänsterpartiets
            och Miljöpartiets förslag 2005 gäller i ännu högre grad i dag.
          </note>
          <note>
            Det var framför allt två saker som jag inriktade mig på 2005.
            Jag ska hålla mig till samma två frågor i dag, nämligen samtyckeskravet
            och att begreppet hjälplöst tillstånd borde utökas eller utvidgas
            till att även innefatta särskilt utsatta situationer. Jag återkommer
            till det och ska förklara det senare.
          </note>
          <note>
            Det finns många missförstånd kring kravet på samtycke, framför
            allt i mediedebatten. Från Miljöpartiets sida har missförstånden
            varit beklagligt stora. Då menar jag inte enbart att Peter Eriksson
            i diverse debatter och artiklar har påstått att Miljöpartiet nu
            helt plötsligt skulle vara först med att ställa det här kravet
            på samtycke. Han borde åtminstone veta att han röstade emot det
            själv för två år sedan. Men det är väl så ibland inom politiken
            att man har selektivt minne.
          </note>
          <note>
            Nej, det allvarligaste felet i Miljöpartiets argumentation har
            varit att ett samtyckeskrav i sexualbrottslagstiftningen automatiskt
            skulle leda till fler åtal och fler fällande domar. Det är att
            dra alldeles för långtgående slutsatser. Det har också många talare
            här i dag sagt.
          </note>
          <note>
            Det har vid tidigare tillfällen, som jag har följt i medierna,
            verkat som att Miljöpartiet inte har förstått att åklagaren fortfarande
            har bevisbördan när det gäller att visa vad som hänt, även om
            ett samtyckeskrav införs. Men jag vill också säga att Esabelle
            Reshdouni här i dag gav ett betydligt mer genomtänkt och påläst
            intryck än vad hennes partiledare tidigare har gjort i tv och
            tidningar.
          </note>
          <note>
            Trots allt är det bra att Miljöpartiet och Vänsterpartiet nu
            inser att det var fel att rösta emot en utredning om samtyckeskravet
            år 2005.
          </note>
          <note>
            Anledningen till att vi i Centerpartiet då, 2005, drev och nu,
            2007, driver kravet på ett samtycke i sexualbrottslagstiftningen
            är inte att vi tror att det automatiskt skulle leda till fler
            fällande domar, utan vi menar att det är principiellt rätt och
            att det har en normativ verkan i samhället.
          </note>
          <note>
            Dagens svenska sexualbrottslagstiftning utgår från att det är
            okej att genomföra sexuella handlingar med en annan person tills
            denna säger nej eller gör motstånd. Med andra ord skulle man kunna
            säga att kvinnan eller mannen är sexuellt tillgänglig tills hon
            eller han säger ifrån eller visar på annat sätt att hon eller
            han inte vill vara med.
          </note>
          <note>
            Jag tycker att detta är en mycket förlegad syn på sexualitet.
            Det är en förlegad syn på kvinnan. Det är också en förlegad syn
            på mannen.
          </note>
          <note>
            Det självklara för mig, och säkert för alla er andra som sitter
            här i dag, är att det är okej med sexuella handlingar först när
            man vet att den andra personen är med på det. Det är självklart.
            Då kan man fråga sig varför inte denna självklarhet speglas i
            lagstiftningen.
          </note>
          <note>
            Det är, som sagt, inte för att vi tror att det automatiskt kommer
            att bli fler fällande våldtäktsdomar utan för att människors sexuella
            relationer ska bygga på bådas fria vilja och inte på att kvinnor
            eller män är sexuellt tillgängliga tills de säger nej eller gör
            motstånd.
          </note>
          <note>
            Herr talman! Samtyckeskravet i sexualbrottslagstiftningen vill
            vi ha för att det har en normativ verkan i samhället och för att
            vi tycker att det är principiellt rätt. Men det är självklart
            också viktigt att genomföra lagändringar och andra åtgärder som
            gör att fler som begår sexualbrott också kan dömas för dessa.
          </note>
          <note>
            Ett lämpligt sätt är att utöka begreppet hjälplöst tillstånd
            genom att lägga till särskilt utsatt situation.
          </note>
          <note>
            I våldtäktsparagrafen, brottsbalkens 6 kap., befinner sig den
            som är berusad, som är drogad, som sover, som är medvetslös, som
            är sjuk, som har någon kroppslig skada eller psykisk störning
            eller annat i ett hjälplöst tillstånd. Då anses det vara en våldtäkt.
            Men vi menar att man ska tala om den som befinner sig i ett hjälplöst
            tillstånd eller i en annan särskilt utsatt situation. Det skulle
            öppna för åtal om våldtäkt i fler fall, även där den utsatta kvinnan
            inte varit direkt i ett hjälplöst tillstånd. Det kan till exempel
            vara en situation där kvinnan är så rädd för att över huvud taget
            göra något motstånd, kanske på grund av tidigare våld, att hon
            bara är passiv. Då befinner hon sig i en särskilt utsatt situation.
            Det skulle också kunna vara en våldtäktssituation.
          </note>
          <note>
            Detta tror vi är en viktigare lagstiftningsändring för att fler
            ska kunna dömas för våldtäkt än just samtyckeskravet.
          </note>
          <note>
            Samtidigt ska man komma ihåg det måste alltid betonas att sexualbrottsmål
            är svåra. De kommer att förbli svåra. Men det visar sig, som också
            Alice Åström var inne på, att ett strukturerat arbetssätt ger
            bättre resultat i vissa polisområden än i andra, så polisen och
            övriga rättsväsendet måste ta lärdom av varandra och utveckla
            sina arbetsmetoder. På det sättet kan vi få bättre utredningsresultat,
            en bättre bevissäkring och i förlängningen fler fällda våldtäktsmän,
            detta utan att vi tummar på rättssäkerheten.
          </note>
          <note type="speaker">
            Anf. 68 ESABELLE RESHDOUNI (mp) replik:
          </note>
          <note>
            Herr talman! Det gläder mig, Johan Linander. Jag instämmer i
            allt det du säger. Skillnaden mellan dig och mig är att du nu
            sitter i regeringsställning och har makten. Du har även tagit
            ställning i frågan. Du säger uttryckligen att du är för ett samtyckeskrav.
            Då undrar jag hur långt du är beredd att driva den här frågan
            i ditt samarbete.
          </note>
          <note type="speaker">
            Anf. 69 JOHAN LINANDER (c) replik:
          </note>
          <note>
            Herr talman! Det är klart att jag önskar att jag satt i regeringen,
            och visst är det så att mitt parti, Centerpartiet, sitter i regeringsställning.
          </note>
          <note>
            Vi kommer att tillsätta en utredning. En utredning är alltid
            viktig, även om jag i dag tycker att ett samtyckeskrav är bra.
            Det finns andra personer, vilket kanske har varit uppenbart, också
            inom alliansen som tycker att detta kanske inte är riktigt lämpligt.
            Utredningen är oerhört viktig för att vi ska få fakta på bordet.
            Det är så svensk lagstiftning går till, och så ska det gå till
            även i det här fallet.
          </note>
          <note>
            Visar utredningen entydigt och remissvaren också att en samtyckeslagstiftning
            inte är den bästa vägen att gå är jag beredd att ändra mig. Det
            är just därför vi har ett utredningsväsende. Man ska alltid lyssna
            på goda argument.
          </note>
          <note type="speaker">
            Anf. 70 MARYAM YAZDANFAR (s) replik:
          </note>
          <note>
            Herr talman! Jag blev lite nyfiken på hur den borgerliga alliansen
            ska klara av att sy ihop det här. Jag är också otroligt tveksam
            till samtyckeskravet. Jag tycker att Cecilia Wigström på ett väldigt
            bra sätt under replikskiftena har redogjort för varför det finns
            mycket synpunkter på samtycket.
          </note>
          <note>
            Tror du att ni kommer att gå på Centerpartiets linje, eller kommer
            ni att gå på de andra borgerliga partiernas linje? Det är annars
            en kritik vi i oppositionen får, att vi är så spretiga. Här kanske
            den kritiken kan komma tillbaka till den borgerliga alliansen.
            Ni är väldigt spretiga i er syn.
          </note>
          <note type="speaker">
            Anf. 71 JOHAN LINANDER (c) replik:
          </note>
          <note>
            Herr talman! Ungefär lika spretiga som oppositionen, kan man
            väl säga. Socialdemokraterna säger en sak, och Vänsterpartiet
            och Miljöpartiet säger en annan. Det är därför vi tillsätter en
            utredning. Jag är helt övertygad om att om vi hade haft en socialdemokratisk,
            vänsterpartistisk och miljöpartistisk regering, även om inte alla
            i den konstellationen tycker om varandra, så hade ni gjort på
            precis samma sätt. Det är just för att man ska få sakkunskapen.
            Man ska få alla argument.
          </note>
          <note>
            Därför tillsätter vi en utredning. Vi kommer att titta på den.
            Vi kommer att lyssna på remissinstanserna. Sedan är jag övertygad
            om att regeringen kommer till en ståndpunkt. Den tror jag kommer
            att vara riktigt bra faktiskt.
          </note>
          <note type="speaker">
            Anf. 72 MARYAM YAZDANFAR (s) replik:
          </note>
          <note>
            Herr talman! Skillnaden mellan oppositionen och majoriteten är
            väl att vi aldrig har stuckit under stol med att vi tycker många
            olika saker, och vi tycker att det är sunt att våra åsikter bryts
            mot varandra för att bli ett rättvist alternativ för Sverige i
            nästa val. Ni har hela tiden sagt att ni alltid är eniga. Så därför
            var den här diskussionen väldigt intressant, tycker jag.
          </note>
          <note type="speaker">
            Anf. 73 JOHAN LINANDER (c) replik:
          </note>
          <note>
            Herr talman! Jag står här och är förvånad. Har vi någonsin sagt
            att vi alltid är eniga? Vi ser väl här i dag att det finns olika
            ståndpunkter. Vi är fyra olika partier, men till skillnad från
            den andra sidan kan vi fyra samarbeta. Vi kan kompromissa med
            varandra, och vi trivs tillsammans. Det är skillnad mot hur det
            ser ut på oppositionssidan.
          </note>
          <note>
            Vi kommer att lösa det här också, kan jag lova dig.
          </note>
          <note>
            Anf. 74 CECILIA WIGSTRÖM i Göteborg (fp):
          </note>
          <note>
            Herr talman! Är det okej att säga nej efter att man har blivit
            bjuden på en drink? Är det okej att säga nej när man dessutom
            kanske har stått och hånglat i ett hörn på en bar? Är det okej
            att säga nej när man väl har satt sig i en gemensam taxi? Är det
            okej att säga nej när man har stigit innanför tröskeln till en
            mans bostad?
          </note>
          <note>
            Ja, det är okej att säga nej när som helst. Man kan ångra sig.
            Man kan säga nej. Sådan är den rådande normen i samhället, och
            så är också lagstiftningen utformad. Det ser vi efter domen i
            hovrätten angående Stureplansprofilerna. Men tyvärr är det inte
            självklart bland ungdomar. De frågor jag ställde ställdes i ett
            ungdomsprogram på radion för en vecka sedan. Det var nästan ingen
            som sade att det var okej att säga nej när som helst.
          </note>
          <note>
            Det finns ett förråat klimat bland ungdomar. Man har inte respekt
            för varandra. Tjejer hånas, blir kallade för könsord. Bris rapport
            visar i dag att en tredjedel av killarna har blivit slagna. Det
            behövs mer vuxennärvaro. De normer som vi i den här salen har,
            att det är okej att säga nej när som helst och att allas kroppar
            respekteras, är normer som vi som vuxna måste föra ut till ungdomar
            och barn. Det behövs en skola med arbetsro, där lärare markerar
            mot oacceptabla attityder.
          </note>
          <note>
            Våldtäkt är något fasansfullt. Jag tror att det är det värsta
            en kvinna kan tänkas utsättas för. Det är det som gör att vi nästan
            som legosoldater tittar efter varenda rörelse när vi går hem på
            nätterna. Vi undrar vad som kommer efter nästa gathörn.
          </note>
          <note>
            Våldtäktslagstiftningen skärptes 2005, men vi ville då från Folkpartiets
            sida se att den gav ytterligare skydd för kvinnor mot våldtäktsmän.
            Vi är väldigt besvikna på att Thomas Bodström, Vänsterpartiet
            och Miljöpartiet då inte lyssnade på oss och andra partier och
            Lagrådet som ville utvidga begreppet hjälplöst tillstånd till
            att också gälla andra särskilt utsatta situationer. I dag måste
            du i princip vara medvetslös för att lagen ska erkänna att du
            är hjälplös och inte kan värja dig. Det behöver vara klarare och
            fler situationer där män måste vara mer försiktiga, där det finns
            en större risk att fällas.
          </note>
          <note>
            I stället driver Miljöpartiet och Vänstern i dag ett krav på
            samtycke i lagstiftningen. Man ger sken av att det i dag skulle
            vara tillåtet att ha sex med en kvinna mot hennes vilja. Så är
            det inte. Det är inte lagligt att ha sex med en person mot den
            personens vilja. Det låter bra, men det är förrädiskt mot brottsoffret.
            Eftersom sexuella kontakter i dag inte sker efter att man har
            slutit ett avtal eller kanske ens uttalat några ord kommer domstolarna
            att behöva utveckla en praxis för vad som är samtycke. Det innebär
            en grillning av offret i stället för gärningsmannen. Det är vad
            vi har sett i Storbritannien, och det var därför en enig sexualbrottskommitté
            avvisade samtyckeskravet.
          </note>
          <note>
            Samtyckeskravet ändrar inte heller bevisfrågan. Ord kommer fortsatt
            att stå mot ord. Vi har också hört i debatten att samtyckeskravet,
            som Alice Åström säger, inte kommer att spela någon roll. Det
            kommer inte att innebära att fler döms för våldtäkt.
          </note>
          <note>
            Jag har blivit väldigt illa berörd. Jag fick mejl det kanske
            andra av er också fick för någon vecka sedan med bild på Stureplansprofilerna,
            foto, hemadress, och inte bara det. Det var knogjärn och knivar
            inklistrade i mejlet. Det var en uppmaning att ta lagen i egna
            händer och inte vänta på domstolens domslut.
          </note>
          <note>
            Jag ser det som mycket allvarligt. Vi lever trots allt i en rättsstat
            där vi i riksdagen stiftar lagarna, och det är domstolarna som
            dömer. Det är inte vi i riksdagen som dömer. Det är inte folket
            som ska döma. Det är domstolarna som dömer.
          </note>
          <note>
            Jag tycker att det är viktigt att vi här står upp för detta.
            Vi ska ha höga beviskrav. Står ord mot ord är det väldigt svårt
            att fälla någon om man inte har stödbevisning. Vi har slagit fast
            att principerna i en rättsstat är att det måste vara fastställt
            bortom rimligt tvivel innan man kan döma någon som skyldig. Hellre
            ska vi fria än fälla.
          </note>
          <note>
            Justitiekanslern har visat i sin rapport över felaktigt dömda
            att i 60 procent av fallen med de få men dock felaktigt dömda
            handlar det om människor som blivit dömda för sexualbrott. Jag
            vill inte och jag är övertygad om att ni i den här kammaren inte
            heller vill se fler oskyldigt dömda. Det ska vara färre oskyldigt
            dömda.
          </note>
          <note>
            Avslutningsvis, herr talman, vill jag säga: Låt inte våldtäktsoffrets
            klädsel, beteende eller tidigare sexualliv bli ännu mer centralt
            i våldtäktsdomstolarna! Det som behövs är en utvidgning av begreppet
            hjälplöst tillstånd. I dag måste man i praktiken vara medvetslös
            för att man som kvinna ska få ett extra skydd. Om Bodström hade
            lyssnat på Folkpartiet och Lagrådet hade vi haft en lag i dag
            som i betydligt högre utsträckning hade skyddat svenska kvinnor.
          </note>
          <note type="speaker">
            Anf. 75 ALICE ÅSTRÖM (v) replik:
          </note>
          <note>
            Herr talman! Jag vill börja med att säga att jag givetvis instämmer
            i Cecilia Wigströms anförande när det gäller vikten av rättssäkerhet
            och att man inte tar lagen i egna händer. Det är våra domstolar
            som ska döma. Vi ska akta oss väldigt noga för att skapa ett system
            där vi frångår rättssäkerheten och där det snarare är gatans parlament
            som är den dömande makten.
          </note>
          <note>
            Men i den här situationen har vi skyldighet att som lagstiftare
            se hur våra domstolar agerar, hur vår lagstiftning fungerar och
            då vidta de förändringar som behövs. Då blir ändå min fråga till
            Cecilia Wigström: Är det inte principiellt rätt att man faktiskt
            säger ja och inte nej som utgångspunkt i all lagstiftning?
          </note>
          <note>
            Anf. 76 CECILIA WIGSTRÖM i Göteborg (fp) replik:
          </note>
          <note>
            Herr talman! Jag håller helt och hållet med Alice Åström om att
            vi som lagstiftande församling självklart har ett ansvar att se
            hur lagarna implementeras i domstolsväsendet. Hovrättens bedömning
            visar nu att lagen är tillräcklig vad gäller att skydda kvinnor
            som ångrar sig i en sexuell situation.
          </note>
          <note>
            Vi har dock också sett att lagen inte har varit tillfyllest när
            det gäller att skydda kvinnor som har varit i ett hjälplöst tillstånd.
            Domar i Högsta domstolen, till exempel Södertälje- och Tumbamålet,
            pekar på detta. Det gjorde att vi och Lagrådet ville ha en sänkt
            ribba för hjälplöst tillstånd. Däremot skulle samtyckeskrav inte
            hjälpa någon kvinna på något sätt.
          </note>
          <note type="speaker">
            Anf. 77 ALICE ÅSTRÖM (v) replik:
          </note>
          <note>
            Herr talman! Det är oerhört viktigt att se att förutom denna
            hovrättsdom och några andra fällande domar har vi också lika många
            domar där det inte blivit det här utfallet. Jag tror alltså inte
            att vi som lagstiftare ska fokusera för mycket på den senaste
            domen och utgå från att lagstiftningen fungerar, utan se det i
            ett mycket bredare perspektiv.
          </note>
          <note>
            Där ser jag att just den normativa verkan är det som kan förändra
            i grunden. Men vi får återkomma till frågan. Det lär vi göra flera
            gånger.
          </note>
          <note>
            Anf. 78 CECILIA WIGSTRÖM i Göteborg (fp) replik:
          </note>
          <note>
            Herr talman! Jag tycker ändå att det blir väldigt tydligt i debatten
            att ett samtyckeskrav inte kommer att få fler våldtäktsmän dömda.
            Ord kommer fortfarande många gånger att stå mot ord, och då har
            inte domstolen tillräcklig bevisning för att fälla någon.
          </note>
          <note>
            Anledningen till att jag känner att ett samtyckeskrav absolut
            bör avvisas är hur det har varit i Storbritannien. Där har det
            blivit ett ökat fokus på offret i stället för på gärningsmannen.
            Man måste utveckla en praxis för vad ett samtycke är. Det blir
            mer fokus på kvinnan med frågor som: Hur uppträdde du? Hur betedde
            du dig? Vad hade du för kläder på dig?
          </note>
          <note type="speaker">
            Anf. 79 ESABELLE RESHDOUNI (mp) replik:
          </note>
          <note>
            Herr talman! Cecilia Wigström är uppenbarligen emot en förändring
            som innebär samtyckeslagstiftning. Problemet i dag är att för
            få anmälningar går till prövning, och vi hävdar att det bästa
            sättet att få människor att förändra attityd är via lagstiftning.
          </note>
          <note>
            Min fråga till Cecilia Wigström är: Hur tror du att man påverkar
            människors attityder? Hur tror du att man kan få människor att
            tänka om? Det handlar om att vi måste ändra synen på vad en våldtäkt
            är och inte bara gå i samma tankar som i dag, för då blir det
            ingen förändring.
          </note>
          <note>
            Anf. 80 CECILIA WIGSTRÖM i Göteborg (fp) replik:
          </note>
          <note>
            Herr talman! Jag tror framför allt att vi vuxna har ett ansvar
            att förändra attityder. Jag håller med Esabelle Reshdouni om att
            det är oroväckande med de attityder som finns bland vissa unga.
            Jag berättade här om radioprogrammet jag lyssnade på. Det ska
            vara självklart för ungdomar att man bestämmer över sin egen kropp.
            Ingen ska tvingas ha sex mot sin vilja. Man har rätt att säga
            nej.
          </note>
          <note>
            Men jag tror inte på endast lagstiftning. Vi måste jobba på många
            andra sätt. Justitieministern redovisade en rad åtgärder från
            regeringen, och jag tror framför allt på fler vuxna som engagerar
            sig, en skola där lärare säger ifrån, där man har arbetsro, och
            där man markerar mot oacceptabla attityder. Det är väldigt viktigt.
          </note>
          <note>
            Jag tycker också att det vore intressant att få ett svar från
            Miljöpartiet, eftersom du inte svarade i vårt tidigare replikskifte:
            Hur tänker du dig att samtycke ska visas av en kvinna?
          </note>
          <note type="speaker">
            Anf. 81 ESABELLE RESHDOUNI (mp) replik:
          </note>
          <note>
            Herr talman! Nu är det jag som ställer frågor.
          </note>
          <note>
            Jag menar ändå att det är väldigt konstigt att vi i den här församlingen
            ska stifta lagar om vi ändå inte själva tror på lagstiftningens
            verkan. Det räcker inte med att tro att det beror på informationsproblem
            att människor uppför sig på ett visst sätt. Jag vill peka på lagstiftningen
            mot barnaga. Den har gett effekt, och jag undrar fortfarande vad
            Folkpartiet tycker att man ska göra.
          </note>
          <note>
            Anf. 82 CECILIA WIGSTRÖM i Göteborg (fp) replik:
          </note>
          <note>
            Herr talman! Självklart har lagstiftning en roll att spela, och
            jag säger som jag har sagt tidigare: Jag tycker att vi har en
            bra lagstiftning i dag. Vår lagstiftning bygger på att båda parter
            måste samtycka till att ha sex. Miljöpartiet vilseleder när ni
            ger sken av att en kvinna som går ut på gatan bara är ett hett
            villebråd för vilken man som helst. Så är det inte. Det är förbjudet
            i lagen i dag att ha sex mot någons vilja.
          </note>
          <note type="speaker">
            Anf. 83 LENA OLSSON (v) replik:
          </note>
          <note>
            Herr talman! Vi känner till Cecilia Wigströms principiella inställning
            till samtycke. Däremot påkallar hon att man kan göra en massa
            åtgärder. Jag skulle vilja ställa frågan: Är du beredd att driva
            frågan om en obligatorisk utbildning kring sexualbrott för domare?
            Domare kan i dag frivilligt välja en sådan utbildning. Det innebär
            att en kvinna som har blivit våldtagen och kommer in i förhandlingen
            kan bli utsatt för en domare som har valt att avstå från utbildning.
          </note>
          <note>
            Är du, Cecilia Wigström, beredd att stödja en obligatorisk utbildning?
          </note>
          <note>
            Anf. 84 CECILIA WIGSTRÖM i Göteborg (fp) replik:
          </note>
          <note>
            Herr talman! Ett klart besked är att jag inte är villig att stödja
            en obligatorisk utbildning för domare. Vi har en kompetent domarkår
            i Sverige. Domarna genomgår en lång obligatorisk utbildning innan
            de blir domare. Där ingår utbildning kring sexualbrottslagen.
          </note>
          <note>
            Men eftersom vi har en oberoende domarkår ska vi som politiker
            inte sitta som i Kina och styra domarna som parlamenten gör i
            många diktaturer. Jag vill inte göra annat än att erbjuda utbildning.
            Alliansen har gett ett uppdrag till Brottsoffermyndigheten att
            ta fram en utbildning för domare, åklagare och poliser i hur man
            bättre bemöter offer för sexualbrott.
          </note>
          <note>
            Det finns mycket mer att göra. Vi har en handlingsplan mot kvinnovåld
            på gång. Vi har satsat rejält på polisen. Vi gjorde den största
            satsningen på rättsväsendet förra året, och det är ett otroligt
            stöd för utsatta kvinnor.
          </note>
          <note type="speaker">
            Anf. 85 LENA OLSSON (v) replik:
          </note>
          <note>
            Herr talman! Men vi ställer ju faktiskt dessa krav på polisen.
            På polis och åklagare ställer vi kravet att de ska ha utbildning
            inom det här området. Vore det då inte principiellt viktigt att
            se till att de kvinnor som står i rättssalen inte blir utsatta
            för de domare som avstått från utbildning? Vi har en åldrande
            domarkår som hade en helt annan lagstiftning med sig när de började
            jobba. Det är en annan sak med de nya.
          </note>
          <note>
            Anf. 86 CECILIA WIGSTRÖM i Göteborg (fp) replik:
          </note>
          <note>
            Herr talman! Det finns rötägg inom alla organisationer. Det är
            självklart. Jag vill ändå slå fast att vi har en väldigt kompetent
            domarkår. Obligatorisk utbildning finns möjligen för poliser och
            åklagare, men det är en väsentlig skillnad mellan dessa och domstolarna.
            Domare och domstolar ska vara oberoende och självständiga. Vi
            har en maktdelning som innebär att vi stiftar lagar och de dömer.
          </note>
          <note>
            Det är dock viktigt att vi försöker underlätta för domare att
            hålla sig uppdaterade med omvärldens förändringar genom att erbjuda
            utbildningar.
          </note>
          <note type="speaker">
            Anf. 87 INGER DAVIDSON (kd):
          </note>
          <note>
            Herr talman! Inte minst efter den senaste tidens händelser finns
            det anledning att föra denna debatt.
          </note>
          <note>
            Jag tycker att det finns all anledning att fråga sig och fundera
            över vad som har lett fram till att unga män anser sig kunna utnyttja
            en tjej sexuellt som om hon vore vilken sak som helst. Var har
            de fått den kvinnosyn ifrån som de ger uttryck för i de referat
            som kommit från rättegångarna? Vad har fått den våldtagna tjejen
            att tro att hon förväntas ställa upp på vilka sexuella handlingar
            som helst, eftersom hon är kär i en av killarna? Hon uttryckte
            det ungefär så.
          </note>
          <note>
            Det finns ingen enkel förklaring det är självklart. Men det är
            inte så långsökt att se ett samband till exempel med de porr-
            och våldsfilmer som många unga är storkonsumenter av, där kvinno-
            och mansidealen ger en förvrängd bild av verkligheten. En av de
            nu dömda männen hänvisar själv till hur det går till i porrfilmer
            i ett väldigt spydigt svar till kvinnans advokat under rättegången.
          </note>
          <note>
            Handlingar börjar ofta med ord. Ordets makt över tanken är stor,
            och på senare år har språkbruket, inte minst i våra skolor men
            också i medierna, förråats på ett sätt som jag inte kunde föreställa
            mig när jag slutade som lärare för 20 år sedan. Att bli kallad
            hora är vardagsmat för både tjejer och många kvinnliga lärare
            i en del skolor, så vanligt att de flesta tjejer rycker på axlarna
            och många lärare inte orkar reagera längre. På idrottsläktarna
            är kvinnliga könsord det mest nedsättande uttryck man kan ta till,
            och det står pappor och skriker intill sina söner. Det är klart
            att de tar intryck av de orden.
          </note>
          <note>
            Nu har de två unga männen i det uppmärksammade rättsfallet dömts
            för våldtäkt. Rättssamhället har sett till att de får ta ansvar
            för sina handlingar och de våldsamma kränkningar som de har utsatt
            sitt offer för. Men är inte alla de här ungdomarna produkter av
            det samhällsklimat som vi alla är medskyldiga till?
          </note>
          <note>
            Visst behöver lagen skärpas. Det har jag och Kristdemokraterna
            krävt och kommer att kräva i dag också, men det räcker inte. Det
            behövs också en mer djupgående diskussion om etik och moral i
            hela samhället. Skolans sexualundervisning måste inriktas mer
            på relationer än på teknik. Unga män ska lära sig att ett nej
            till sex är ett nej och alltid måste respekteras, oavsett omständigheter.
            Alkoholens och drogernas roll måste också uppmärksammas mer. Fler
            manliga förebilder behövs. Uppropet i en kvällstidning häromkvällen
            tycker jag är ett väldigt gott tecken. Det kanske kan leda till
            ändrad jargong och attityd, för tyvärr finns jargongen och attityden
            i hela samhället, också inom rättsväsendet.
          </note>
          <note>
            Det gäller att börja hos sig själv. Vi måste hjälpas åt varenda
            en för att få ett mjukare samhälle. Om den råa och respektlösa
            människosynen tillåts sprida sig ännu mer blir samhället bara
            otryggare i takt med att kylan breder ut sig.
          </note>
          <note>
            Nu diskuterar vi sexualbrottslagen, hur vi kan skärpa den och
            täppa till de luckor som jag och många med mig anser finns. Då
            handlar det om hjälplöst tillstånd. Jag ska inte gå in på det.
            Det har så många andra talare gjort. Men det rekvisitet måste
            skärpas, och där verkar det finnas en ganska stor enighet.
          </note>
          <note>
            Tyvärr lyckades inte Thomas Bodström ändra just den delen, och
            det kan jag bara beklaga. Det tog faktiskt sju år, så det var
            ingen kort tid, och debatten fördes i alla sammanhang, både här
            i riksdagen och bland många debattörer som ville ha den förändringen
            redan då. Den här fördröjningen har faktiskt lett till att kvinnor
            har varit väldigt utsatta. Vi har Jordbrofallet som ett varnande
            exempel, men det finns fler, där en ensam tjej på rymmen tillsammans
            med tre män inte gjorde så stort motstånd som hon förväntades
            göra, och därför kunde bara två av männen dömas. Det är viktigt
            att vi ändrar den delen.
          </note>
          <note>
            När det gäller frågan om samtycke finns det stöd för en lagändring
            på högsta nivå. Europadomstolen krävde redan 2003 att varje land
            inom EU ska kriminalisera och effektivt lagföra varje sexuell
            handling mot någon som inte samtycker till den. Så står det.
          </note>
          <note>
            Lagstiftningsarbete är en utdragen process. Därför måste vi börja
            med det här nu. Vi ska självklart utreda den här delen, som flera
            har varit inne på. Jag hoppas för min del att det ska kunna leda
            till att vi får en förändring också på det här området, därför
            att jag tror, som flera också har varit inne på, att det har en
            normativ effekt. Vi ska när vi har sexualundervisning i skolan
            kunna säga att det inte finns någon tvekan. Det är samtyckesregeln
            som gäller och ingenting annat.
          </note>
          <note>
            Tillsammans tror jag jag hoppas i alla fall det att skärpt lagstiftning
            och förändrade attityder kan leda till att färre kvinnor i framtiden
            behöver utsättas för sexuella övergrepp och att de som ändå drabbas
            får upprättelse genom att de som har begått övergreppen döms för
            det.
          </note>
          <note type="speaker">
            Anf. 88 THOMAS BODSTRÖM (s) replik:
          </note>
          <note>
            Herr talman! Vissa historieförfalskningar måste korrigeras. Det
            var inte så att vi satt i sju år med detta. Utredningen kom 2001
            och gick ut på remiss varvid remissinstanserna kunde konstatera
            att den inte höll för lagstiftning, varvid vi fick göra hela arbetet
            själva på departementet. Vi kom fram med förslag 2003 och 2004.
            De gick ut på ny remiss. Sedan kom lagstiftningsarbetet i riksdagen.
            Så gick det till, Inger Davidson. Det borde du känna till.
          </note>
          <note>
            Då kom det också frågor, eftersom det var 75 större eller mindre
            förändringar, bland annat hjälplöst tillstånd. Vi var helt överens
            med v och mp liksom med Johan Pehrson från Folkpartiet som ursäktade
            sig lite och sade: Vi stöder det här, men det kommer också att
            vara så att vi måste motionera. Men vi vill ju inte försena detta.
            Vi vill inte tillsätta nya utredningar.
          </note>
          <note>
            Det var det som var bakgrunden till att vi genomförde den största
            lagstiftningsförändringen någonsin till skydd för kvinnor och
            barn. Jag förstår att det retar upp borgerliga ledamöter, men
            ni var faktiskt med på det, så ni kan ta åt er äran också.
          </note>
          <note type="speaker">
            Anf. 89 INGER DAVIDSON (kd) replik:
          </note>
          <note>
            Herr talman! Thomas Bodström kan inte komma ifrån att det här
            var en otroligt lång och utdragen process från det att Sexualbrottskommittén
            tillsattes och kom med sitt förslag. Sedan kan man skylla på att
            det inte var så bra och att departementet fick göra om det och
            så vidare. Det är möjligt att det ligger någonting i det. Men
            det var en otroligt utdragen process, och det tillsattes inte
            någon ny utredning omedelbart efteråt, trots att alla de nya förslagen
            hade kommit till.
          </note>
          <note>
            Om man nu tyckte att det låg någonting i dem behövde det faktiskt
            inte vara en så långdragen process att tillsätta en ny utredning
            och säga: Nu tycker jag att detta har kommit en bit på väg, men
            eftersom de här frågorna också har kommit upp och så många, inklusive
            Lagrådet, vill ha en förändring när det gäller hjälplöst tillstånd
            ser vi över det snabbt. Man kunde ha gjort det i särskild ordning,
            inte sett över hela lagen utan gjort det i särskild ordning. Jag
            tycker att Thomas Bodström har ansvar för att det inte gjordes.
          </note>
          <note type="speaker">
            Anf. 90 THOMAS BODSTRÖM (s) replik:
          </note>
          <note>
            Herr talman! Om vi hade påbörjat en utredning omedelbart hade
            vi kommit i den situationen att den utredningen hade blivit klar
            innan det fanns tillräckliga fall att utreda. Då hade vi kommit
            i den otroliga situationen att ytterligare en utredning hade behövt
            tillsättas för att vara av något värde. Det hade inte varit särskilt
            lyckosamt.
          </note>
          <note>
            När det gäller hjälplöst tillstånd tycker jag att man kanske
            ändå bör ha en viss respekt för riksåklagaren och inte minst det
            som har framförts från åklagarhåll om att detta inte ger fler
            fällande domar. När vi nu hör det från olika håll är det väl bättre
            att vi genomför förändringar som leder till fler fällande domar
            än en som bara ska ha symbolvärde.
          </note>
          <note type="speaker">
            Anf. 91 INGER DAVIDSON (kd) replik:
          </note>
          <note>
            Herr talman! Men detta är ju struntsnack. I den dom som jag hänvisade
            till, som brukar kallas Jordbrofallet, hänvisar domstolen till
            att eftersom inte lagstiftarna utvidgade lagen så att den också
            omfattade en särskilt utsatt situation kan vi inte döma de här
            männen. Så står det i domslutet. Då kan man inte säga att vi har
            gjort allt vad vi har kunnat för att se till att kvinnor skyddas
            i tillräcklig omfattning.
          </note>
          <note>
            Men nu går vi vidare, och det är bra. Det måste gå fort, Beatrice
            Ask, vill jag bara säga.
          </note>
          <note type="speaker">
            Anf. 92 HILLEVI LARSSON (s):
          </note>
          <note>
            Herr talman! Det talas väldigt mycket om ungdomars värderingar.
            Där tror jag att det är väldigt farligt att isolera ungdomar som
            en grupp i samhället och säga att ungdomarna har de här värderingarna
            och att vi som vuxna, vi som vet bättre, ska berätta för ungdomarna
            vad de ska tycka.
          </note>
          <note>
            Barn och ungdomar får ju sina värderingar någonstans ifrån. De
            får värderingarna från vuxna, och de får dem från det samhälle
            de växer upp i. Ända från det man är liten får man hela tiden
            värderingar som man naturligtvis påverkas av. Jag tror att det
            är väldigt viktigt att man även riktar kritik mot vuxenvärlden.
            Vi har faktiskt inte gjort tillräckligt.
          </note>
          <note>
            Vi kan inte heller komma ifrån, oavsett hur välutbildade domarna
            är och hur bra rättsväsendet är, att värderingar och attityder
            finns även där. Det är faktiskt människor som finns i rättsväsendet.
            Det kan också vara en förklaring till de skillnader vi har kunnat
            se. Det finns ju forskning nu som visar att det kan vara helt
            avgörande var man bor och var övergreppet har skett, beroende
            på vilken domstol man kommer till, vilka människor som finns och
            verkar där. Det gäller naturligtvis inte bara domare utan även
            åklagare, poliser och hela rättsväsendet.
          </note>
          <note>
            Vi kan naturligtvis inte lagstifta om värderingar. Däremot får
            vi göra vad vi kan för att förbättra värderingarna, attityderna
            och bemötandet av brottsoffren. Jag tycker när det gäller domarna
            att det faktiskt vore lämpligt om i alla fall de domare som dömer
            i de här fallen, kanske inte nödvändigtvis domare som dömer i
            andra fall, ändå har någon form av utbildning. Det kommer inte
            att lösa alla problem. Det är ändå en människa som i grunden har
            med sig värderingar, som kan ha verkat under en tid när lagarna
            såg annorlunda ut. Det finns eldsjälar, och det finns sådana som,
            tyvärr, kunde anstränga sig lite mer. Vi kan ändå på det sättet
            verka i rätt riktning.
          </note>
          <note>
            Attityderna är tyvärr helt avgörande i många domar. De som försvarar
            de misstänkta gärningsmännen har förstått det. Tyvärr går en del
            av arbetet ut på att skandalisera offret. Man har sett att det
            sänker offrets trovärdighet. Det är svårt att bevisa i de här
            fallen. Där finns de faktiska bevisen, men det är också en trovärdighetsfråga.
          </note>
          <note>
            Det som hände i Malmö, där jag kommer från, är skrämmande. Det
            var en plastikkirurg som begick övergrepp på en nedsövd flicka.
            Hon skulle genomgå en plastikoperation. Flickan hängdes ut i medierna.
            Det påstods att hon hade varit utvikningsbrud och att hon till
            och med varit prostituerad. Hon hade haft sex på kliniken med
            plastikkirurgens son. Allt detta gjorde gärningsmännen och deras
            försvarare för att hänga ut henne. Det är bara ett av många exempel.
            Detta gick tack och lov inte vägen den här gången. Det fanns för
            övrigt inget som helst belägg för anklagelserna mot henne.
          </note>
          <note>
            Även om det hade varit så är det viktigt att också en flicka
            som har den bakgrunden ska bli trodd. Det finns en gammal syn
            som tyvärr är levande, nämligen att det bara är fina flickor som
            kan våldtas och de andra flickorna får man göra vad man vill med.
            Det är tyvärr lite den synen som ibland genomsyrar en del ungdomars
            värderingar. Ungdomar är ofta väldigt ärliga och säger vad de
            tycker, men värderingarna genomsyrar hela samhället. Vi som lagstiftare
            kan inte bortse från detta. Därför räcker det inte med bra lagar
            utan vi måste också se till att tillämpningen av lagarna blir
            bättre. Självklart ska vi i de fall det går flytta fram positionerna
            även när det gäller lagstiftningen i sig.
          </note>
          <note>
            Det var det som skedde med den nya sexualbrottslagstiftningen.
            Det skedde förändringar på ett sjuttiotal punkter. Det var många
            viktiga steg framåt där riksdagen var enig. Men det är naivt att
            tro att man kan göra allt på en gång. Man får ta det stegvis,
            men det viktiga är att vi rör oss framåt i rätt riktning.
          </note>
          <note>
            Det här handlar om tillämpningen, nämligen värderingsarbete från
            det att barnen är små, i skolan. Det handlar om utbildning för
            domare, och det handlar om en debatt i samhället där dessa frågor
            lyfts upp. Problemet anser jag är mörkertalet. I fall av överfallsvåldtäkt
            på en tjej som går ensam har många lättare för att anmäla. Det
            blir ingen diskussion. Man ska inte bli överfallen när man går
            ute. Däremot om man känner gärningsmannen, eller gärningsmännen,
            om man har följt med dem hem, om man har druckit, om man har sänt
            ut så kallade signaler, då börjar skuldbeläggandet av kvinnan.
          </note>
          <note>
            Några tjejer i Stockholm som ibland festar vid Stureplan har
            kommenterat att de nu vågar anmäla om något sådant händer. Det
            är många som inte vågar anmäla, just för att de är rädda för att
            inte bli trodda och för att bli skandaliserade. Det är ett stort
            rättssäkerhetsproblem. Det sker trots allt en hel del, men vi
            måste som lagstiftare se att det inte bara handlar om lagarna
            i sig utan också om tillämpningen. Där har vi också ett ansvar.
          </note>
          <note>
            I detta anförande instämde Maryam Yazdanfar (s).
          </note>
          <note type="speaker">
            Anf. 93 INGE GARSTEDT (m) replik:
          </note>
          <note>
            Fru talman! Jag undrar om Hillevi Larsson anser att den socialdemokratiska
            politiken som har varit förhärskande i vårt land under lång tid
            har någon grund till de värderingar som ungdomar har i dag när
            de kallar varandra för både det ena och det andra i till exempel
            skolorna.
          </note>
          <note type="speaker">
            Anf. 94 HILLEVI LARSSON (s) replik:
          </note>
          <note>
            Fru talman! Jag kan inte se att vi har kommit med någon lagstiftning
            i den riktningen eller att vi på något sätt skulle ha uttalat
            oss i den riktningen.
          </note>
          <note>
            Självklart kan det alltid göras mer. Jag tycker att vi har gjort
            mycket, men vi måste alltid vara självkritiska och göra mer. Det
            gäller oss alla över partigränserna.
          </note>
          <note type="speaker">
            Anf. 95 INGE GARSTEDT (m) replik:
          </note>
          <note>
            Fru talman! Hillevi Larsson menar att den socialdemokratiska
            politiken inte alls har påverkat samhällets värderingar och barns
            och ungdomars värderingar i frågorna?
          </note>
          <note type="speaker">
            Anf. 96 HILLEVI LARSSON (s) replik:
          </note>
          <note>
            Fru talman! Jag tror tvärtom att bland annat det vi gjorde häromåret,
            där Thomas Bodström modigt gjorde verkliga framsteg på många punkter,
            har en normativ effekt. Om lagstiftaren tydligt säger att detta
            inte är acceptabelt tror jag också att det påverkar människor.
            Det gör domarna i sig också. Men det gäller även vad vi lagstiftar,
            gör och säger. Till exempel lagen om barnaga har påverkat värderingarna.
          </note>
          <note type="speaker">
            Anf. 97 ANTI AVSAN (m) replik:
          </note>
          <note>
            Fru talman! Hillevi Larsson berör frågan om domares utbildning
            och en hel del annat också. Vad som är viktigt att komma ihåg
            i den diskussionen är att domstolar prövar enskilda fall. Vi har
            ett beviskrav som heter ställt utom rimligt tvivel eller styrkt.
            Om bevisningen inte räcker till kan man aldrig ersätta det gapet
            upp till beviskravet med utbildning.
          </note>
          <note>
            Om man tror detta tror man fel. Det är möjligen så att det är
            syftet med alla propåer som finns om obligatorisk utbildning för
            domare och annat just att beviskravet ska fyllas på ett annat
            sätt med andra medel. Jag vill bestämt säga att det inte är möjligt
            om vi ska ha något som kallas rättssäkerhet i det här landet.
            Om man diskuterar från den utgångspunkten har man blandat ihop
            korten.
          </note>
          <note type="speaker">
            Anf. 98 HILLEVI LARSSON (s) replik:
          </note>
          <note>
            Fru talman! Problemet är att i många fall finns det bevis. Det
            har funnits allvarliga skador på kvinnornas kroppar. Det gäller
            till och med minderåriga flickor. Ändå har man inte fällt där
            det finns tydliga vittnesmål, bevis och så vidare. Sedan är det
            ytterst en tolkning och en värdering.
          </note>
          <note>
            Det senaste Stureplansfallet visar att det kan bli olika resultat.
            Även om det tillkom lite i bevisning i hovrätten fanns en större
            del av bevisningen redan i tingsrätten. Det handlar uppenbarligen
            mycket om värderingar.
          </note>
          <note>
            Det är också en fråga om huruvida kränkande frågor släpps fram.
            Många domstolar har tyvärr släppt fram sådana frågor till offren.
            Jag vet inte om det kan räknas som otillåtet, men det kan vara
            en fråga om man väntar sig att få dricka te om man följer med
            två män hem. Det är ett kränkande exempel.
          </note>
          <note type="speaker">
            Anf. 99 ANTI AVSAN (m) replik:
          </note>
          <note>
            Fru talman! Självklart sker det en prövning. Men det är en bevisprövning
            som sker, inte något allmänt psykologiserande. Om man har kunskap
            är det inte säkert att just den kunskapen är tillämplig på det
            fallet. Därför menar jag att den typen av utbildning rent generellt
            inte är lösningen.
          </note>
          <note>
            Hillevi Larsson drar slutsatser utifrån de olika domar som meddelas
            bland sexualbrottmål. Då riskerar man att missa det som var avgörande,
            och det tror jag att Hillevi Larsson har gjort i det här fallet.
          </note>
          <note type="speaker">
            Anf. 100 HILLEVI LARSSON (s) replik:
          </note>
          <note>
            Fru talman! Just Stureplansmålet är egentligen ganska glasklart.
            Där var ju massiv bevisning. Sedan är dessa fall självklart svåra
            eftersom det av naturliga skäl saknas vittnen. Det blir ord som
            står mot ord. Men när det finns tung bevisning tycker jag att
            det är viktigt att kvinnorna ska våga anmäla. Det finns ett enormt
            stort mörkertal.
          </note>
          <note>
            Vi ska inte ha som inriktning att döma över lag, men i de fall
            där det finns tung bevisning ska man kunna döma.
          </note>
          <note type="speaker">
            Anf. 101 JOHAN LINANDER (c) replik:
          </note>
          <note>
            Fru talman! Hillevi Larsson är som vanligt bra på att beskriva
            vilka problem som finns i samhället, men samtidigt är förslagen
            till lösning få.
          </note>
          <note>
            Självklart ska domare som dömer i sexualbrottmål ha tillräcklig
            kunskap. Frågan är vem som ska bedöma om en domare som har fått
            ett mål tilldelat sig har tillräcklig kunskap. Där är vi inne
            på en farlig väg. Glöm inte bort att domare är oavsättliga. Eller
            vill Hillevi Larsson ändra på det?
          </note>
          <note type="speaker">
            Anf. 102 HILLEVI LARSSON (s) replik:
          </note>
          <note>
            Fru talman! Att de är oavsättliga gör det väl ännu viktigare
            att se till att de har rätt kompetens. Det är märkligt att man
            just i de här fallen säger att domarna inte behöver ha rätt kompetens.
            Jag tycker att det är extra viktigt här.
          </note>
          <note>
            Man har genom forskning kunnat se att för vissa kvinnor till
            exempel gifta kvinnor som inte har haft många partner, som inte
            hade kort kjol och så vidare är det betydligt lättare att bli
            trodd, självklart även med stöd av bevisning, medan trovärdigheten
            minskar om man har kunnat skandalisera någon. Detta är alltså
            värderingar och attityder, och det kan man inte bortse från.
          </note>
          <note>
            När det gäller vad man ska göra åt det här har jag nämnt några
            saker. Men jag tror att man också till exempel måste ändra regeln
            när det gäller ålder där har det faktiskt brustit flickor under
            15 år som har blivit våldtagna av äldre män, alltså inte bara
            män som har varit ett eller två år äldre utan betydligt äldre
            män. Det är en sak som vi måste göra något åt, som exempel.
          </note>
          <note type="speaker">
            Anf. 103 JOHAN LINANDER (c) replik:
          </note>
          <note>
            Fru talman! För att inget tvivel ska råda ska domare självklart
            ha rätt kompetens. Det är väl ingen som tycker något annat. Man
            ska också komma ihåg att den domare som väljer att inte gå en
            utbildning kommer att fortsätta att vara domare i alla fall.
          </note>
          <note>
            Jag skulle vilja ställa ytterligare en fråga till Hillevi Larsson
            gällande samtyckeskravet. Du har inte tagit upp det under ditt
            anförande, men jag skulle vilja ha ett kort svar på huruvida du
            tycker att samtyckeskrav borde införas i sexualbrottslagstiftningen
            eller inte.
          </note>
          <note type="speaker">
            Anf. 104 HILLEVI LARSSON (s) replik:
          </note>
          <note>
            Fru talman! Nej, det tycker jag inte. Och det är många som väldigt
            väl har förklarat varför. Här handlar det också om attityder och
            värderingar. Om man följer med någon hem, har man då samtyckt?
            Man kanske till och med har inlett ett samlag och sedan ångrar
            sig. Då har man ju samtyckt. Jag är rädd för att det här kommer
            att göra kvinnans situation ännu svårare.
          </note>
          <note>
            Däremot ansluter jag mig gärna till min partikollega Maryam Yazdanfars
            förslag om grov oaktsam våldtäkt, att om gärningsmannen borde
            ha förstått att kvinnan inte ville ska han dömas.
          </note>
          <note type="speaker">
            Anf. 105 ANNA KÖNIG JERLMYR (m):
          </note>
          <note>
            Fru talman! I dag står jag i den här talarstolen och är väldigt
            glad och tacksam. Det är jag med anledning av att jag för ungefär
            ett år sedan stod här och efterlyste att våldtäkter skulle komma
            högre upp på den politiska dagordningen. I dag kan jag konstatera
            att våldtäktsfrågan är en av de politiska frågor som har fått
            mest uppmärksamhet under det här året.
          </note>
          <note>
            Men tyvärr har de som bidragit till att frågan har uppmärksammats
            fått betala ett väldigt högt pris, till exempel den kvinna, 20
            år, som fick över 40 olika skador på kroppen eller den kvinna
            som för tjugonde gången blev våldtagen av sin sambo. Bakom varje
            anmälan, brott och åtal finns en stor tragedi, och det är viktigt
            att vi inte glömmer det.
          </note>
          <note>
            Fru talman! Den stora utmaningen handlar inte om att förändra
            lagtexten. Jag håller med om att den nuvarande lagstiftningen
            behöver ses över. Jag är också glad att justitieministern har
            initierat en översyn av lagen.
          </note>
          <note>
            Den stora utmaningen, och det vet ni som sitter i den här salen,
            är att förändra normer, attityder och värderingar. Det är först
            då som vi kan förebygga att fler våldtäkter begås.
          </note>
          <note>
            Visst kan vi tala om fler poliser ute på gator och torg och om
            skärpta lagar. Men det viktiga är att vår roll som opinionsbildare
            som mammor, pappor, syskon och vänner talar om för våra unga killar
            att en full tjej nödvändigtvis inte är en billig tjej och att
            det är mer macho att avbryta en gruppvåldtäkt än att titta på.
          </note>
          <note>
            Vad kan vi då göra, fru talman? Det är inte så att lagstiftningen
            inte alls är viktig. Jag tror att en översyn av lagen är viktig.
            En skärpning av lagstiftningen kan också innebära ett viktigt
            symbolvärde, vad som är rätt och fel, för samhället.
          </note>
          <note>
            En sak som har debatterats mycket under den senaste tiden är
            kravet på samtycke. Jag upplever att frågetecknen är lite för
            många, framför allt eftersom det i efterhand är svårt att bevisa
            om samtycke förevarit eller inte. Däremot har jag stor respekt
            för de argument som till exempel Alice Åström har anfört här i
            talarstolen i dag.
          </note>
          <note>
            Jag förordar i stället en översyn av möjligheten att införa grov
            oaktsamhet i sexuallagstiftningen. Det har införts i Norge. Det
            innebär att man inte kan skylla ifrån sig med att kvinnan var
            med på det hela. Vad jag har förstått av erfarenheterna är det
            inte så många fall som har anmälts under den här rubriceringen
            eller ens lett till åtal, så det finns anledning att ifrågasätta
            om det här ger resultat. Men man kan i alla fall se över möjligheten.
          </note>
          <note>
            Fru talman! Jag skulle vilja lista en rad åtgärder som jag är
            övertygad om kommer att ge effekt och som inte innebär en skärpning
            av sexuallagstiftningen. En är ökad forskning om våldtäktsbrott.
          </note>
          <note>
            I dag finns det massor av forskning kring statistik och siffror,
            men vi saknar fortfarande information om vilka faktorer som ligger
            bakom våldtäkter och sexualbrott. Handlar det om normer, om makt,
            om förövare som själva blivit utsatta när de var små, om frustration
            eller psykisk sjukdom? Allt det här måste vi få svar på. Och är
            det ett önskemål som jag skulle vilja skicka med justitieministern
            i dag så är det att det ska satsas på forskning om sexualbrott.
          </note>
          <note>
            Vi vet att vuxna sexualförövare ofta begår sexuella övergrepp
            som unga. Därför är det av stor vikt att de unga som i dag döms
            genomgår behandling. De kan placeras ut på Statens institutionsstyrelses
            behandlingshem. Trots komplexiteten i behandlingen och den mycket
            svåra målgruppen har ingen av dem som behandlats återfallit i
            brott. Men problemet är att längden på de utdömda LSU-påföljderna,
            som givetvis är i enlighet med straffskalan, inte alls behöver
            motsvara den behandlingstid som behövs på två år.
          </note>
          <note>
            Forskning visar också att de som påbörjar behandling men sedan
            avbryter den är farligare än de var innan behandlingen inleddes.
            Därför bör det finnas en möjlighet för socialtjänsten att ansöka
            om att pojkarna blir fortsatt omhändertagna enligt LVU. Den möjligheten
            finns men har bara använts vid ett fåtal tillfällen, för problemet
            är att då börjar det kosta pengar för kommunerna. Här har regeringen
            en viktig uppgift att bedriva påtryckningar på kommunerna, så
            att de här unga verkligen får den behandling som de behöver, alternativt
            att ta över kostnaderna för unga sexualförövare.
          </note>
          <note>
            Vi har varit inne på frågan om målsägarbiträde. Jag tror att
            det är viktigt att offren får tillgång till målsägarbiträde, från
            anmälan ända in i rättegångssalen. Det är också viktigt att målsägarbiträdena
            inte bara är tillgängliga utan också aktiva, därför att det är
            minst lika viktigt att förklara för ett offer varför ett brott
            ej kan styrkas, att motivera varför en utredning läggs ned.
          </note>
          <note>
            Ytterligare en viktig åtgärd är att kvaliteten på utredningarna
            som ligger till grund för åtal förbättras. Forskning har bedrivits
            här i Stockholms län. Den visar att en tredjedel av de misstänkta
            utpekade gärningsmännen inte ens har hörts, och det tycker jag
            är det minsta man kan begära.
          </note>
          <note>
            Det finns också forskning som visar att det finns ett samband
            mellan sämre utredningskvalitet och icke ideala brottsoffer. Det
            kan handla om tonåringar, det kan handla om kvinnor i misshandelsförhållanden
            eller kvinnor med missbruksproblem.
          </note>
          <note>
            För att komma åt alla de här problemen tror jag att det är viktigt
            att i alla fall fundera över införande av en brottsutredningsgaranti,
            lik den patienträttighetslag som nu bereds inom Regeringskansliet,
            som kan bidra till kvalitetsmässiga utredningar inom tydliga tidsramar.
          </note>
          <note>
            Det finns givetvis väldigt mycket mer att säga, men jag tror
            att jag stannar här.
          </note>
          <note>
            Jag vill tacka alla som har engagerat sig i frågan. Och jag hoppas
            att vi fortsätter att samarbeta även efter debatten om den här
            viktiga frågan.
          </note>
          <note type="speaker">
            Anf. 106 MARYAM YAZDANFAR (s) replik:
          </note>
          <note>
            Fru talman! Även Anna König Jerlmyr pratar om normer och värderingar
            väldigt viktiga frågor. Jag undrar om Anna König Jerlmyr anser
            att de härskande normerna och värderingarna på ställen som Stureplan
            och på somrarna Båstad och Visby kan bidra till att sådana normer
            och värderingar sprids i samhället.
          </note>
          <note type="speaker">
            Anf. 107 ANNA KÖNIG JERLMYR (m) replik:
          </note>
          <note>
            Fru talman! Jag kan inte riktigt svara på hur det ser ut i Båstad
            jag tror faktiskt att jag aldrig har varit där eller på andra
            ställen.
          </note>
          <note>
            Jag tror att normer och värderingar grundas i tidig ålder. Därför
            är det viktigt att man som förälder, som jag var inne på, och
            skolan talar om sexualitet. Hur ser manlig sexualitet ut? Hur
            ser kvinnlig sexualitet ut? I dag finns det otroligt mycket snedvridna
            attityder och fördomar om vad som är manligt och kvinnligt.
          </note>
          <note>
            Det som vi måste göra och som är vårt ansvar är att ta upp de
            här frågorna till diskussion och på så sätt förebygga att de här
            attityderna och fördomarna cementeras.
          </note>
          <note type="speaker">
            Anf. 108 MARYAM YAZDANFAR (s) replik:
          </note>
          <note>
            Fru talman! Jag fick bara den funderingen, för när man läser
            dokumentationen av till exempel Stureplansvåldtäkten ser man att
            det finns en härskande norm som säger att tjejer ska vara snygga
            och villiga och att killar ska vara manliga och väldigt översexuella,
            kort uttryckt.
          </note>
          <note>
            De normer och värderingar som sprids på sådana ställen och i
            sådana kulturer tror jag är mer avgörande för att sådana här saker
            händer än till exempel ett långt socialdemokratiskt maktinnehav.
          </note>
          <note type="speaker">
            Anf. 109 ANNA KÖNIG JERLMYR (m) replik:
          </note>
          <note>
            Fru talman! Det är klart att det finns snedvridna attityder och
            normer. Var de sedan föds, om det är på geografiska platser eller
            i vissa kulturer, kan man ifrågasätta. Helt klart är det att vi
            måste föra upp frågan och initiera att detta diskuteras på skolnivå
            och i familjer. Den lätta vägen är inte lagstiftningsvägen, utan
            det viktiga är att vi sätter i gång ett samtal om vad som är manligt
            och kvinnligt och hur vi sätter stopp för de fördomar som finns.
          </note>
          <note type="speaker">
            Anf. 110 MARYAM YAZDANFAR (s):
          </note>
          <note>
            Fru talman! Kan en kvinna som gillar lack och läder eller en
            tjej som gillar att ha sex med två killar samtidigt inte bli våldtagna?
            Kan homosexuella tjejer eller killar bli våldtagna? Kan direktörer
            eller familjefäder våldta? Alla dessa frågor skulle kunna besvaras
            med ett ja. För det är så. Alla kan bli våldtagna och alla kan
            våldta. Men frågan är om sanningen kan utrönas i domstol och om
            rätt person kan bli dömd för rätt brott i Sverige i dag.
          </note>
          <note>
            I vad som kallas världens mest jämställda och sexuellt frigjorda
            samhälle är våra föreställningar om kön, genus, makt och sexualitet
            så stereotypa att jag menar att de ibland hindrar rättssystemet
            från att göra rätt tolkningar av lagen. När jag påstår det är
            det många som slår ifrån sig och vägrar diskutera detta. De blir
            arga. Inte skulle väl rättsväsendet, denna objektivitetens högborg,
            döma utifrån något annat än lagstiftarens, det vill säga denna
            kammares, intentioner.
          </note>
          <note>
            Men det är människor som har ett rättsmedvetande, det är människor
            som stiftar lagar, det är människor som tolkar lagar och det är
            människor som är aktörer i rättssystemet. Därmed spelar vår förförståelse,
            uppfattning och åsikt roll, även i rättskedjan.
          </note>
          <note>
            Fru talman! Föreställningarna om den kvinnliga sexualiteten är
            starka och stereotypa. Det är den fina flickan, madonnan, och
            den stygga, som vissa kallar horan. Däremellan, eller utanför
            dessa två stereotyper, finns ingenting.
          </note>
          <note>
            Föreställningarna om mannens sexualitet är om möjligt kanske
            ännu mer stereotyp. Mannen är alltid villig och känslokall och
            begriper absolut inte subtila signaler.
          </note>
          <note>
            Unga kvinnor vittnar om en känsla av att det enda som kan leda
            till en fällande sexualbrottsdom är den perfekta våldtäkten. En
            fin flicka, en madonna, som rastar hunden i sitt bostadsområde
            blir påhoppad av en riktig våldtäktsman, en obildad slusk. Polisen
            kommer till platsen efter några minuter, och både offer och gärningsman
            är kvar på plats. Tjejen åker till sjukhus och blir undersökt,
            killen körs till polisen och erkänner. Då kan man kanske få en
            fällande dom.
          </note>
          <note>
            Problemet är att den bild som jag målar upp av den perfekta våldtäkten
            till stor del saknar verklighetsförankring. Den typiska våldtäkten
            ser inte ut så här. Den typiska våldtäkten sker i det egna hemmet.
            Den typiska våldtäkten begås av en man som har ett förhållande
            med kvinnan som blir våldtagen. Den typiska våldtäkten har inga
            vittnen.
          </note>
          <note>
            Kanske har den senaste veckans debatt om hovrättsdomen mot de
            så kallade Stureplansprofilerna gett ett något bättre intryck
            av vårt rättssystem. Men fortfarande frågar sig många om det är
            någon idé att anmäla en våldtäkt, om det är någon idé att fläka
            ut de allra mest intima delarna av sin person för en domstol och
            sedan inte bli trodd.
          </note>
          <note>
            Debatten har pågått i många år och hela tiden varit perifer.
            Så kan det inte fortsätta. Frågan om rättssäkerhet och människors
            förtroende för rättssystemet är en av de viktigaste i vår tid.
          </note>
          <note>
            Lagändringar kan förvisso vara ett sätt att förbättra rättssäkerheten.
            Därför tycker jag att vi ska utreda det norska exemplet med lagen
            om grov oaktsam våldtäkt. Men det räcker inte. Till syvende och
            sist är det människor som dömer, och människor i rättsväsendet
            måste ha tillräcklig kompetens. Det gäller för såväl den nyutsedda
            nämndemannen som domaren med 40 års arbetslivserfarenhet. Det
            duger inte att erbjuda domarna frivilliga utbildningar lite vid
            sidan om. Det duger inte att bara diskuterar dessa frågor i kammaren.
            Diskussionen måste föras av rättsväsendets aktörer. Diskussionen
            måste in under huden på rättsväsendet.
          </note>
          <note>
            Fru talman! Justitieminister Beatrice Ask säger att sexualbrottslagen
            ska ses över efter årsskiftet. Det är bra. Men jag blir förvånad
            över att hon inte vågar tänka högt innan översynen har påbörjats.
            Jag trodde att politik handlade om att bryta sina åsikter, att
            stå för något och sedan ta diskussionen för att komma fram till
            ett bra beslut. Det är svårt när vi har en minister som hela tiden
            hänvisar till utredningar.
          </note>
          <note>
            Det är skarpt läge nu. Frågan står på dagordningen och diskuteras.
            Vi i kammaren måste vara med.
          </note>
          <note>
            I detta anförande instämde Ameer Sachet (s).
          </note>
          <note>
            Anf. 111 ULRIKA KARLSSON i Uppsala (m) replik:
          </note>
          <note>
            Fru talman! Maryam Yazdanfar sade i sitt anförande att alla kan
            bli våldtagna och alla kan våldta, och i tidigare replikskifte
            förde hon ett resonemang om Stureplan, Båstad och Visby, kanske
            med en inriktning på en klassfråga.
          </note>
          <note>
            Med anledning av detta och det Maryam Yazdanfar sade om kön och
            genus i sitt anförande vill jag fråga om Maryam anser att klass,
            kön och genus är ställt över rättssäkerhetsperspektivet.
          </note>
          <note type="speaker">
            Anf. 112 MARYAM YAZDANFAR (s) replik:
          </note>
          <note>
            Fru talman! Självklart inte!
          </note>
          <note>
            Anf. 113 ULRIKA KARLSSON i Uppsala (m) replik:
          </note>
          <note>
            Fru talman! Tack för svaret! Det låter betryggande att Maryam
            Yazdanfar säger självklart nej.
          </note>
          <note>
            Samtidigt för Maryam ett resonemang om att könet ska vara överordnat
            i en rättegång. Kvinnan ska bli trodd, och det ska vara ställt
            över rättssäkerheten.
          </note>
          <note type="speaker">
            Anf. 114 MARYAM YAZDANFAR (s) replik:
          </note>
          <note>
            Fru talman! Det gör jag inte alls.
          </note>
          <note type="speaker">
            Anf. 115 ANDREAS NORLÉN (m) replik:
          </note>
          <note>
            Fru talman! Jag reagerade också på anslaget som Maryam Yazdanfar
            hade, nämligen att detta skulle handla om en klassfråga. Hon lyfte
            fram Stureplan och Båstad som miljöer med särskilt förgripliga
            värderingar.
          </note>
          <note>
            Det är ingen hemlighet att det uppmärksammade Stureplansfallet
            har offentliggjort en hel del synnerligen unkna värderingar som
            vi alla har anledning att utan tvekan ta avstånd från. Frågan
            är om Maryam Yazdanfar anser att det är så enkelt att det bara
            är i sådana miljöer som denna typ av värderingar frodas eller
            om det är ett mer allmänt och brett samhällsproblem. I så fall
            är det ärligare att föra resonemanget utifrån lite andra utgångspunkter.
          </note>
          <note>
            Man kan också fundera på detta som Maryam Yazdanfar beskrev som
            den typiska våldtäkten och att den inte ser ut som hon beskrev.
            Nej, det gör den absolut inte. Och det är ett grundläggande problem
            att det finns allvarliga svårigheter när det gäller att utreda
            dessa frågor. Samtidigt för hon ett resonemang som bygger på att
            skrämma unga kvinnor ytterligare från att anmäla. Frågan är om
            det är särskilt konstruktivt när mycket har gjorts för att förbättra
            rättsväsendets värderingar.
          </note>
          <note type="speaker">
            Anf. 116 MARYAM YAZDANFAR (s) replik:
          </note>
          <note>
            Fru talman! Jag börjar med det sista. Mycket har gjorts och det
            är bra. Det jag beskriver är intryck från möten på kvinnojourer
            och med expertis som jobbar med dessa frågor. Det här är vad de
            kvinnor som har blivit utsatta känner.
          </note>
          <note>
            Svaret på fråga ett är nej. Men däremot var det en av dina partikamrater
            som undrade om dessa normer och värderingar kunde bero på ett
            långt socialdemokratiskt maktinnehav. Då kan man fråga sig om
            det kanske inte beror på de normer och värderingar som råder på
            Stureplan. Det var inte jag som tog in den aspekten.
          </note>
          <note type="speaker">
            Anf. 117 ANDREAS NORLÉN (m) replik:
          </note>
          <note>
            Fru talman! Tack för de klargörandena, Maryam Yazdanfar! Mäns
            attityd till kvinnor och kvinnors attityd till sin egen sexualitet
            är en viktig diskussion. Det har vi all anledning att diskutera
            seriöst. Det finns mycket kvar att göra i de frågorna.
          </note>
          <note>
            Det man kan fundera på är ungas attityd till sexualitet mer allmänt.
            Vi ser att man har flera olika partner och mer riskfyllt sex i
            många olika sammanhang. Det är snarast ageranden som i viss mån
            har understötts av vänsterrörelsen och den kulturrevolutionära
            strömningen att allt sex är bra sex. Det är lite 68-attityd, och
            jag undrar om det är så lyckat.
          </note>
          <note type="speaker">
            Anf. 118 MARYAM YAZDANFAR (s) replik:
          </note>
          <note>
            Fru talman! Jag tycker att allt sex mellan jämlika vuxna människor
            som kan säga ja till det sex de vill utöva är bra sex. När det
            är tvång, barn eller andra avarter med i bilden är jag inte med
            längre.
          </note>
          <note type="speaker">
            Anf. 119 ANTI AVSAN (m) replik:
          </note>
          <note>
            Fru talman! Jag vet inte om Maryam Yazdanfar vet hur en process
            i domstol går till. Det är mycket möjligt att hon gör det. Det
            är viktigt att framhålla att det som är ramen för processen är
            åklagarens gärningspåstående. Den fråga rätten ska ta ställning
            till är om åklagaren har styrkt att den tilltalade har gjort sig
            skyldig till den påstådda gärningen eller inte. Det är detta som
            är domstolens fråga. Det är alltså inte fråga om något allmänt
            tyckande utifrån olika värderingar, som Maryam Yazdanfar kan ägna
            sig åt.
          </note>
          <note>
            Frågan som domstolen ska besvara är alltså om bevisningen räcker
            för en fällande dom. Om den tilltalade befinns skyldig är det
            styrkt. Det kan också vara så att det inte är styrkt. Det kan
            finnas flera förklaringar till att det blir en friande dom. Antingen
            kan man konstatera att den tilltalade är oskyldig eller att domstolen
            inte vet för att bevisningen inte räcker till. Där vill vissa
            fylla gapet med någon form av utbildning och allmänt psykologiserande.
          </note>
          <note type="speaker">
            Anf. 120 MARYAM YAZDANFAR (s) replik:
          </note>
          <note>
            Fru talman! Jag talar inte alls om allmänt psykologiserande utan
            om kunskaper om vilka normer och värderingar som styr vårt samhälle.
            Anti Avsan låter som vissa jag har debatterat med inom rättsväsendet
            som säger: Vi behöver inte det där. Vi står fria från de normerna
            och värderingarna. Om man tycker på det sättet är man naiv. Som
            domare, åklagare eller advokat måste man rimligtvis vara en del
            av det samhälle vi lever i och påverkas av samma strukturer som
            alla andra. Annars låser man in sig i ett tyst rum och reflekterar
            inte över samhällsutvecklingen.
          </note>
          <note type="speaker">
            Anf. 121 ANTI AVSAN (m) replik:
          </note>
          <note>
            Fru talman! Man kan ägna sig åt allmänt tyckande. Det är helt
            uppenbart. Men frågan är hur det är i verkligheten. Det är det
            som är avgörande. Det jag har redogjort för är hur en sådan här
            prövning går till i verkligheten, vilket är en viss kontrast mot
            vad Maryam Yazdanfar ger sken av. Det går inte till på det sättet.
            Det är viktigt att framhålla det. Man kan komma med en massa fantastiska
            förslag om man har fel utgångspunkter. Jag tycker att det är viktigt
            att vi har rätt utgångspunkter för diskussionen, om vi nu alla
            har denna goda ansats.
          </note>
          <note type="speaker">
            Anf. 122 MARYAM YAZDANFAR (s) replik:
          </note>
          <note>
            Fru talman! Jag kan citera en domare som jag har mött i mina
            många samtal med aktörer inom rättsväsendet. Hon sade: Det krävs
            en domare med unken kvinnosyn för att saker och ting ska barka
            åt skogen.
          </note>
          <note>
            Jag tror att det finns unken kvinnosyn också inom rättsväsendet.
            Jag tror att det finns unkna föreställningar även där. Vågar vi
            inte diskutera det är vi naiva.
          </note>
          <note type="speaker">
            Anf. 123 INGE GARSTEDT (m):
          </note>
          <note>
            Fru talman! Sexuella övergrepp är vidriga. För den som drabbas
            sätts outplånliga spår. Offret, den drabbade, måste alltid få
            allt stöd och all hjälp som är möjlig, vilket också justitieministern
            har poängterat. Samtidigt är det oerhört viktigt att inte en oskyldig
            döms.
          </note>
          <note>
            Stureplansfallet har nu väckt starka känslor, och kvinnor kanske
            känner sig lite säkrare. Samtidigt måste man komma ihåg att Stureplansfallet
            visar hur viktigt det är att man inte följer instinkten att rusa
            hem och tvätta sig innan man anmäler utan i stället omedelbart
            kontakta polisen och få en bevissäkring.
          </note>
          <note>
            Kompetens och arbetsmetoder måste hela tiden utvecklas hos alla
            som har att utreda sexualbrott. Det är därför väldigt tillfredsställande
            att det nu i den nya domarutbildningen ingår obligatorisk utbildning
            om sexualbrott. Domarutbildningen sker innan man får sin fullmakt.
            Sedan kan man inte tvinga domare att gå utbildning, men självklart
            är det önskvärt att man på olika sätt påverkar så att så många
            domare som möjligt går den här utbildningen.
          </note>
          <note>
            Det är också viktigt att det görs en kompetent utredning oavsett
            om det är i Malmö eller Sveg. Så är inte situationen i dag. Det
            är något som vi i alliansen trycker hårt på att vi bör förändra.
          </note>
          <note>
            När det gäller sexualbrott är det oerhört viktigt att man hela
            tiden flyttar fram positionerna. Det har skett successivt under
            det förra århundradet, och det sker nu. Det finns kvinnor i vårt
            land som kommer ihåg att det var fullständigt meningslöst att
            anmäla våldtäkter på grund av samhällets inställning och det bemötande
            man fick. Detta har gudskelov förändrats. Själv kommer jag ihåg
            hur urbota ilsken jag blev när jag hörde om hur domare hade frågat
            vilken klädsel offren hade om det var lång eller kort kjol och
            urringning etcetera. Detta kunde till och med finnas med i skrivningarna
            i domen. Så är det inte i någon större utsträckning längre, och
            man hittar det sällan i domstolarnas skrivningar.
          </note>
          <note>
            Huruvida offret gör motstånd eller inte har egentligen ingen
            betydelse i svenskt rättsväsende. Samtidigt frågar man ibland
            hur kvinnan har agerat i situationen. Då måste man vara medveten
            om att män och kvinnor reagerar olika i olika situationer. Mäns
            reptilhjärna är lite annorlunda än kvinnors reptilhjärna. Här
            finns en risk för att domstolar fortfarande utgår från männens
            sätt att reagera och inte från kvinnans sätt att reagera. Där
            behöver vi en större forskning och en bättre kunskap.
          </note>
          <note>
            Sedan kommer jag till detta med ålder. Det är inte rimligt att
            man i ett rättssamhälle, där man i lagstiftningen har specifika
            åldersgränser utsatta, gör bedömningar av huruvida en 14-årig
            flicka ser äldre ut. En 14-årig flicka är ett barn, och det är
            fullständigt irrelevant om hon ser ut som 17 eller 18. Det finns
            åldersgränser. Här kan vi se hur man på olika sätt har slirat.
            Nu bortser jag från fall där parterna är ungefär jämnåriga.
          </note>
          <note>
            Här krävs också mer utredning, men framför allt måste man här
            få till stånd en diskussion och debatt så att man flyttar tillbaka
            normer och värdering till vad lagstiftaren säger. Offrets mognad
            och utseende får i Sverige 2007 aldrig ha någon betydelse för
            rättsutslaget.
          </note>
          <note type="speaker">
            Anf. 124 MATS G NILSSON (m):
          </note>
          <note>
            Fru talman! En förmån med att vara sist i en debatt är att man
            kan snabbrecensera de andra. Jag vill passa på att tacka samtliga
            deltagare. Jag tycker att det har varit en väldigt bra debatt.
            Man skulle egentligen kunna knyta ihop det på samma sätt som Thomas
            Bodström inledde: Egentligen vill vi alla samma sak. Det är faktiskt
            glädjande i en så viktig fråga.
          </note>
          <note>
            Våldtäkt är en fruktansvärd kränkning av en individ. Det är en
            ohyggligt viktig utgångspunkt. Om man träffar våldtäktsoffer är
            det svårt att inte bli berörd och inte ta till sig historierna
            in i märgen. Man minns våldet, förödmjukelsen och smärtan, och
            man talar ofta om att man aldrig känner sig riktigt hel, riktigt
            ren eller riktigt säker igen.
          </note>
          <note>
            Även om många av mina partikamrater reagerade annorlunda tycker
            jag att det var bra att Maryam Yazdanfar tog upp ett antal situationer
            som inte rör det nu omtalade Stureplansmålet. Vi vet ju faktiskt
            om att de flesta våldtäkterna äger rum i hemmet och i relationen.
          </note>
          <note>
            Där finns ganska mycket forskning som är intressant om att våldtäkter
            ofta är betingade som en våldshandling. Det är ofta ett ytterligare
            steg i en misshandelsutveckling som är rätt skrämmande.
          </note>
          <note>
            Familjen och skolan har en uppgift i att lära ut en människas
            omistliga rätt att inte behöva bli kränkt. Polisen behöver resurser
            och kompetens för att ingripa och helst förhindra att våldtäkter
            äger rum. Domstolsväsendet behöver förmåga att hantera svåra och
            komplicerade brottmål. Även sjukvården, som inte har tagits upp
            här, har en väldigt viktig inte bara vårdande utan faktiskt uppsökande
            roll för att finna riskpersoner och vårda dem i preventivt syfte.
            Riskpersoner behöver nämligen nås tidigt då de flesta inte är
            kända förövare.
          </note>
          <note>
            Vi är nog alla eniga om att samhället har ett ansvar för att
            varje våldtäktsoffer ska få bästa tänkbara stöd och hjälp tillbaka
            till ett värdigt och bra liv.
          </note>
          <note>
            Samhället har också ett särskilt ansvar att inte låta förövare
            få begå samma brott igen, och här brister det i dag. Jag tycker
            att vi har ägnat för lite uppmärksamhet åt det. Var tredje person
            som döms för sexualbrott lämnar kriminalvården utan behandling.
          </note>
          <note>
            Det finns en hormonmodulerande behandling som kallas kemisk kastrering.
            Det är ett mycket provokativt ord. Men det är en hormonmodulerande
            behandling som hämmar könshormoner under entre månader. Det är
            en behandling som används i Tyskland, Danmark, Frankrike, Nederländerna,
            Finland, Norge, USA, Kanada och Sverige. Den används i Sverige
            inom relations- och samlevnadsprogrammet för behandling av sexualbrottslingar.
            Den kopplas ihop med ett motivationsprogram och olika terapiinsatser
            för att en människa inte ska gå tillbaka till ett destruktivt
            våldtäktsbeteende.
          </note>
          <note>
            Det finns stater i USA som har infört lagbestämmelser om införande
            av kemisk kastrering som en straff- och behandlingsmetod. Socialdemokraterna
            i Danmark har föreslagit just detta, och man hänvisar där till
            studier som visar att metoden är hundraprocentig, det vill säga
            att ingen återfaller och begår nya sexualbrott.
          </note>
          <note>
            Jag tycker att det är dags att vi i Sverige gör en översyn av
            om inte vi också ska införa kemisk kastrering som en straff- och
            behandlingsmetod. Det är ett straff för den lagförde våldtäktsmannen
            som inte under några omständigheter kan betraktas som värre än
            det öde som drabbar ett våldtäktsoffer.
          </note>
          <note>
            Socialpolitik
          </note>
          <note type="speaker">
            Anf. 125 KURT KVARNSTRÖM (s):
          </note>
          <note>
            Fru talman! Jag tänkte tala om rehabilitering och finansiell
            samordning. Rehabiliteringsarbete är mycket viktigt för att hjälpa
            människor till arbete eller tillbaka till ett arbete. Samhällets
            olika organisationer är till för att ge den enskilde stöd, och
            detta arbete måste ske mycket mer samordnat än i dag och med utgångspunkt
            i den enskilde.
          </note>
          <note>
            Men regeringen minskar andelen köp när det gäller arbetslivsinriktad
            rehabilitering. Nästa år minskar stödet med 200 miljoner kronor,
            2009 med ytterligare 500 miljoner kronor och 2010 med 800 miljoner
            kronor. Dessa resurser ska i stället användas till arbetsförmågebedömningar
            och utredningar. Dessutom drar man ned på anslagen till rehabiliteringspenning.
          </note>
          <note>
            En närmare granskning visar att det som regeringen kallar sin
            rehabiliteringsgaranti snarare är en sorteringsgaranti, inte minst
            den så kallade rehabiliteringskedjan som man nu inför i kombination
            med ensidiga tidsgränser när det gäller sjukpenningsprövningar.
          </note>
          <note>
            Vi socialdemokrater tror inte att det bara är arbetsförmågebedömningar
            och tester som behövs. Regeringen börjar i fel ände. Man är på
            jakt efter de långtidssjukas och de förtidspensionerades villkor
            i stället för att lägga kraft på att nysta i de system som vi
            har och den oförmåga som finns i dag och på att hitta lösningar
            på de problem som alla medborgare ser orimligheten i att sjukskriva
            människor till passivitet när kostnaderna vida överstiger kostnaderna
            för just rehabilitering.
          </note>
          <note>
            I stället behövs åtgärder som ska underlätta tidiga insatser
            och förhindra att människor faller mellan stolarna. Individens
            behov måste alltid stå i centrum.
          </note>
          <note>
            Under den förra mandatperioden pekade vi socialdemokrater i regeringsställning
            ut sjukskrivningarna och de höga ohälsotalen som en av mandatperiodens
            största utmaningar. Vi vidtog också en rad åtgärder i syfte att
            sätta individen i centrum och öka resurserna för att varje individ
            ska komma tillbaka till arbete för att man därigenom ska få ned
            de höga ohälsotalen.
          </note>
          <note>
            Att individen ska stå i centrum låter sig lätt sägas, men i praktiken
            är det svårare. Det borde vara så att tjänstemän som ska hjälpa
            till med rehabilitering oftare ska vara mindre än en meter från
            den som de ska hjälpa.
          </note>
          <note>
            När det gäller rehabilitering tillskapade vi finansiell samordning,
            Finsam. Jag engagerade mig en hel del för att få i gång Finsamsamarbete,
            inte bara i mitt eget hemlän Dalarna utan även på andra platser
            i landet. I Dalarna har vi fem samordningsförbund som omfattar
            nio kommuner. Finsam omfattar Försäkringskassan, arbetsförmedlingen,
            landsting och kommuner som gemensamt var och en satsar 25 procent
            och bildar ett förbund som har till uppgift att hjälpa och stödja
            människor med det gemensamma målet att den enskilde ska få ett
            eget arbete och en egen försörjning. Detta samarbete är mycket
            viktigt och framgångsrikt.
          </note>
          <note>
            Finsam i AvestaHedemora, som jag känner väl till, har varit i
            gång i snart två år. Där har vi valt att i första hand arbeta
            med människor mellan 20 och 40 år. Vi har fyra medarbetare som
            var och en har sin anställning i respektive organisation men som
            arbetar tillsammans i gemensamma lokaler. Där möter dessa medarbetare
            hela tiden de enskilda människorna med utgångspunkt i att hitta
            olika former av rehabiliterande insatser som den enskilde behöver.
            Utgångspunkten är alltid den enskilde. Det gemensamma målet är
            att hjälpa den enskilde till en egen försörjning.
          </note>
          <note>
            Detta har varit ett mycket bra sätt att skapa en bra samordning
            mellan samhällets olika instanser som tillsammans stöder den enskilde
            till en egen försörjning.
          </note>
          <note>
            Vi har under dessa knappa två år konstaterat att det som ungdomar
            i väldigt stor omfattning behöver är stöd i vardagen. De flesta
            behöver inte några ytterligare utredningar, utan de behöver faktiskt
            stöd i vardagen för att komma tillbaka.
          </note>
          <note>
            Vi har fört en diskussion om att nu höja målsättningen och öka
            resurserna för att också nå en grupp äldre, nämligen personer
            över 40 år. I den första diskussionen som vi har haft med huvudmännen
            har Försäkringskassan och länsarbetsnämnden varit mycket positiva.
            När vi sedan ber att få ett mer definitivt besked när budgeten
            har lagts fram säger man att man är tveksam om resurserna räcker
            till.
          </note>
          <note>
            Personer med behov av socialt bistånd under en lång tid kommer
            tillbaka till arbetsmarknaden förbluffande snabbt. Därför vill
            jag ställa en fråga till regeringens företrädare. Varför är man
            inte beredd att satsa resurser för att faktiskt genomföra rehabilitering
            för den enskilde?
          </note>
          <note type="speaker">
            Anf. 126 FINN BENGTSSON (m) replik:
          </note>
          <note>
            Fru talman! Det är ljuv musik i öronen att höra Kurt Kvarnström
            från Socialdemokraterna tala om individen i centrum och göra det
            dessutom upprepade gånger. Det är sällan man hör sådana väsentliga
            ord om vårdens innehåll.
          </note>
          <note>
            Låt mig ställa en fråga till Kurt Kvarnström. Samtidigt som man
            säger dessa vackra ord, hur fyller man dem med innehåll?
          </note>
          <note>
            Jag skulle gärna vilja veta vilka konkreta reformer som Socialdemokraterna,
            under den gångna regeringsperioden av Socialdemokraterna med hela
            tolv år, har föreslagit och röstat igenom här i riksdagen som
            har ökat möjligheten för just individen att själv välja, att få
            ett fritt vårdval, oavsett som det gäller hälso- och sjukvård
            eller äldrevård? Vad har den ambitionen i verkligheten lett till?
          </note>
          <note>
            Låt mig dessutom ställa en annan fråga. För att vårdvalet ska
            fungera måste det även finnas en möjlighet för den som utför vården
            att ha ett fritt val vid sidan om en toppstyrande, ofta landstingets,
            organisation. Vilka var de reformerna under denna tolvårsperiod?
          </note>
          <note type="speaker">
            Anf. 127 KURT KVARNSTRÖM (s) replik:
          </note>
          <note>
            Fru talman! Det jag beskriver är en av de åtgärder som vi vidtog
            under den förra mandatperioden för att faktiskt placera människor
            mer i centrum. Det visar sig väldigt tydligt efter de knappa två
            åren att det inte är något vårdbehov de flesta av de här människorna
            har. Det är mycket begränsat i den här gruppen människor. Vad
            man behöver är hjälp och stöd i vardagen för att hitta formerna
            tillbaka till ett aktivt arbetsliv.
          </note>
          <note>
            Det är inte på vårdens område som behoven finns. Som jag sagt
            tidigare behöver de absolut inga ytterligare utredningar eller
            bedömningar. De behöver hjälp i sin vardag för att kunna komma
            tillbaka. Det är ett av de tydligaste exemplen där man har placerat
            människor i centrum för att ge dem hjälp och stöd att komma tillbaka
            till sitt arbete. Jag har flera exempel som jag nu inte hinner
            ta upp på människor med långvarigt socialbidragsberoende som med
            det här stödet i vardagen har hittat tillbaka till arbete.
          </note>
          <note type="speaker">
            Anf. 128 FINN BENGTSSON (m) replik:
          </note>
          <note>
            Fru talman! Min erfarenhet kommer från Östergötlands län, där
            jag satt som ledamot i landstinget under förra mandatperioden.
            Gång efter annan under socialdemokratiskt styre fick vi höra att
            det inte fanns utrymme för just individen att välja. Individen
            var inte i centrum. Det var för kollektivets skull som man tog
            på sig manteln att skydda alla sina medborgare genom beslut som
            ju tyvärr ofta ledde till ransonering i stället för expansion
            av den här typen av insatser.
          </note>
          <note>
            Har Kurt Kvarnström någon kommentar till detta på riksplanet?
          </note>
          <note type="speaker">
            Anf. 129 KURT KVARNSTRÖM (s) replik:
          </note>
          <note>
            Fru talman! Nej, jag kan egentligen bara upprepa det väldigt
            tydliga i finansiell samordning och en lagstiftning som man har
            skapat, där man faktiskt ordentligt sätter individen i centrum
            och där man över huvud taget inte fackar in personer enligt olika
            behov. Den enskilde är utgångspunkten utifrån de behov som man
            faktiskt har.
          </note>
          <note>
            Det visar sig att väldigt få i den grupp människor som står väldigt
            långt från arbetsmarknaden är i behov av medicinska insatser.
            Några av dem finns inom den psykiatriska vården, men de behöver
            samtal och stöd i sin vardag.
          </note>
          <note type="speaker">
            Anf. 130 MATS G NILSSON (m) replik:
          </note>
          <note>
            Fru talman! Jag vet inte om jag skulle använda ordet ljuv musik,
            men det är mycket intressant att höra Kurt.
          </note>
          <note>
            Du talar om att du vill ha mer samarbete. Sedan talar du emot
            regeringen som just arbetar för mer samarbete mellan de instanser
            som du själv nämner. Du pratar om att du vill ha mer rehabilitering,
            men du är emot att man inför regler för att man ska få i gång
            snabbare rehabilitering. Du är emot att man inför en rehabiliteringsgaranti.
          </note>
          <note>
            Min fråga är: Vad är du emot egentligen av de här sakerna sakligt
            sett? Eller är det bara så att den alliansregering som överglänser
            vad din tidigare regering gjorde är vad du är emot? Finns det
            något sakligt så skulle jag gärna vilja höra det.
          </note>
          <note type="speaker">
            Anf. 131 KURT KVARNSTRÖM (s) replik:
          </note>
          <note>
            Fru talman! Det jag är emot är att de aktiva åtgärderna för att
            möta människor saknas. Utgångspunkten och jag skulle kunna göra
            den här diskussionen mycket längre om det fanns utrymme är arbetsplatsen,
            som är det centrala. För all rehabilitering är det centrala arbetsplatsen.
            Det är min utgångspunkt. Det är det som gör att de flesta kommer
            tillbaka till arbete.
          </note>
          <note>
            Därför beklagar jag att man tog bort det lilla krav som ändå
            fanns på arbetsgivarna att ta initiativ i de här frågorna och
            ge ett stöd till sina medarbetare.
          </note>
          <note>
            Med de förslag som kommer nu blir det inte aktiva åtgärder som
            möter människorna, utan det blir ett antal utrednings- och sorteringsinsatser
            som man genomför. Det viktiga med att flytta tillbaka detta till
            arbetsplatsen finns inte med.
          </note>
          <note>
            Jag beklagar att företrädare för alliansregeringen vid konferensen
            uttalade att man såg fram emot ett femprocentigt i stället för
            tioprocentigt stöd när det gäller Finsam. Nu verkar resurserna
            tryta för att gå vidare.
          </note>
          <note type="speaker">
            Anf. 132 MATS G NILSSON (m) replik:
          </note>
          <note>
            Fru talman! I sak håller jag med i väldigt mycket av det du säger.
            Dina slutsatser är dock häpnadsväckande. Det här ska ske på arbetsplatsen,
            säger du. Ja, det som är det tungt bärande i det som händer just
            nu är satsningen på företagshälsovården. Det är precis vad du
            egentligen ber om.
          </note>
          <note>
            Jag ska passa på att bemöta det du, lustigt nog, ställer en fråga
            om till allianspartierna. Med det minskade utanförskapet och med
            den minskade arbetslösheten överförs resurserna till dem som verkligen
            mest behöver det. Är det också någonting som Kurt Kvarnström är
            emot?
          </note>
          <note type="speaker">
            Anf. 133 KURT KVARNSTRÖM (s) replik:
          </note>
          <note>
            Fru talman! Jag är mycket positiv till företagshälsovården. Den
            måste finnas väldigt nära människor och arbetsplatserna. Jag beklagar
            det ställningstagande man gjorde för några år sedan då man trodde
            att marknadskrafterna skulle kunna lösa det här. Det har över
            huvud taget inte lyckats, utan här behöver vi få tillbaka en lagstiftning.
            Det tror jag vi kan vara överens om.
          </note>
          <note>
            Men jag saknar och är bekymrad över är att det inte verkar finnas
            några resurser för det fortsatta arbetet inom Finsam nästa år.
          </note>
          <note type="speaker">
            Anf. 134 EVA OLOFSSON (v):
          </note>
          <note>
            Fru talman! Jag går över till ett annat område, nämligen äldreomsorgen.
            Jag kan säga att i äldreomsorgsdebatten i dag finns uttryck och
            ord som faktiskt skrämmer mig. Äldre kvinnor och män som behöver
            stöd i vardagen hemma för att klara inköp, städning, tvätt eller
            mycket nära personlig omvårdnad betecknas som kunder. Som den
            verkliga valfriheten lanseras att man ska kunna välja vilket företag
            som utför den här hjälpen.
          </note>
          <note>
            I förrgår gick Almega och Nutek ut med sju punkter för att stärka
            vård- och omsorgsbranschen. Då pratar man om äldreomsorgen helt
            enkelt som en näringsgren. All vård och omsorg, all äldreomsorg
            från A till Ö, ska konkurrensutsättas. Överallt ska man ha kundvalsmodeller.
            Man anser det viktigt för att skapa acceptans för att vårdbolagen
            ska kunna tjäna pengar på äldre människors behov av stöd och hjälp.
          </note>
          <note>
            Jag säger stopp och belägg, och det gör vi i Vänsterpartiet.
            Äldre människor är inte kunder som ska ut och leta äldreomsorg
            på en alltmer kommersialiserad marknad där vinstintressena är
            med och styr. De är medborgare med rätt till bästa möjliga äldreomsorg
            utifrån sina behov.
          </note>
          <note>
            Det är det äldreomsorgen ska handla om om de äldres välfärd.
            Våra skattepengar ska inte hamna i fickorna på privata företag
            utan användas för att förbättra kvaliteten i äldreomsorgen.
          </note>
          <note>
            Vi i Vänsterpartiet vill verkligen ha en valfrihet i vardagen,
            men då handlar det inte i första hand om att välja mellan olika
            vårdbolag utan om att kunna påverka den hjälp som ges. Det handlar
            om att strikta biståndsbedömningar och stelbenta regler ska ändras,
            att kvinnor och män som behöver äldreomsorg ska kunna välja och
            tänka så här: Vad behöver jag hjälp med i dag? Är det städningen
            eller kanske tvätt och klädvård? Det kanske är just i dag som
            jag känner att min favoriträtt ska lagas hemma hos mig, och jag
            ska ha någon som är hos mig och äter den tillsammans med mig.
          </note>
          <note>
            Det här sättet att arbeta på finns på många ställen, men långt
            ifrån alla. På många ställen är det lite i sin linda. I Tynnered
            i Göteborg har man något som heter Önskemålet. Man kan alltså
            önska sig att någon kommer hem och lagar en viss maträtt hemma
            hos en själv. Inom äldreomsorgen i Eslöv kan man få två timmar
            att välja vad man själv vill göra. I Örgryte i Göteborg jobbar
            man likadant i delar av hemtjänsten. Det finns timmar där man
            kan lägga in vad man vill ha hjälp med. Det är väldigt mycket
            av sociala grejer. Man kan också slå ihop de här timmarna och
            ta ut dem varannan vecka eller en gång i månaden. Din Dag i Göteborg
            arbetar med att de äldre ska kunna påverka den hjälp de får. Falun
            är det ställe som har jobbat väldigt länge med det här. I Falun
            säger man att äldreomsorgen eller omsorgsbehovet egentligen är
            färskvara, man måste titta varje dag på vad man behöver.
          </note>
          <note>
            Jag tycker att verklig valfrihet speglas väldigt av vad personalen
            säger i Falun. Där säger undersköterskorna i hemtjänsten: Förr
            sade vi att nu ska vi städa, ringde på dörren och gick in till
            den äldre kvinnan eller mannen. Nu frågar vi: Vad vill du ha hjälp
            med?
          </note>
          <note>
            I stället för att satsa 300 miljoner på privatisering vill vi
            stötta den utveckling jag har berättat om med 100 miljoner om
            året tre år framöver. Men det stora arbetet måste naturligtvis
            göras ute i kommunerna.
          </note>
          <note>
            Verklig valfrihet kräver också att det finns tillräckligt med
            resurser i äldreomsorgen. Vi har en slimmad äldreomsorg med ont
            om tid och strikta bedömningar där hemtjänstens personal stressar
            mellan de äldre vårdtagarna. Då känner inte de äldre att de kan
            fråga den människa som de tycker så mycket om och som hjälper
            dem, oftast en kvinna men ibland en man, om hon eller han kan
            göra det extra som de behöver ha hjälp med. De äldre ser ju hur
            bråttom personalen har till nästa ställe.
          </note>
          <note>
            För lite personal är någonting som hindrar verklig valfrihet.
            Vi vet att Socialstyrelsen många gånger har sagt att detta saknas
            för att man på våra äldreboenden ska kunna känna att det händer
            något trevligt och roligt just i dag att de ska få en meningsfull
            vardag. Det fattas personal för det. Vi vet att man stressar inom
            hemtjänsten. Det som ska vara mertid i form av att sitta ned och
            prata eller verkligen göra det som människor känner är viktigt
            utifrån sina sociala behov och kontakter finns inte.
          </note>
          <note>
            Därför prioriterar inte vi i Vänsterpartiet skattesänkningar
            och skattesänkningar där de rika får ut mest. Vi vill i stället
            satsa de pengarna på bättre välfärd. Ett av de områden vi satsar
            på är just äldreomsorgen.
          </note>
          <note>
            Under de närmaste tre åren vill vi ha 25 000 fler anställda i
            äldreomsorgen 15 procent fler som jobbar där. Det här är en viktig
            del i den verkliga valfriheten. Men det är också viktigt att äldreomsorgens
            personal faktiskt får utrymme för att reflektera över sitt jobb
            och fundera över vilket arbetssätt vi har och hur vi bemöter äldre.
            De 40 procent som saknar rätt utbildning måste få möjlighet att
            få det. Äldreomsorgens personal måste få möjlighet att få spetskompetens
            när det gäller att jobba med dementa, när det gäller rehabilitering
            och när det gäller hur man jobbar med kost och näring. Därför
            var de kompetenspengar på 1 miljard som Vänsterpartiet satsade
            ihop med våra samarbetspartier så viktiga. Därför känns det nu
            så konstigt att alla de pengarna tar slut och stoppas i alliansens
            budget.
          </note>
          <note>
            Här vill vi fortsätta att satsa på verklig valfrihet. Det kräver
            att äldre har ett verkligt inflytande, det kräver tillräckliga
            resurser och det kräver att man satsar på äldreomsorgens personal.
          </note>
          <note type="speaker">
            Anf. 135 FREDRICK FEDERLEY (c) replik:
          </note>
          <note>
            Fru talman! Jag vill börja med att tacka Eva för ett minst sagt
            intressant anförande, där du slår fast att valfriheten ska vara
            viktig. Det är precis det som alliansregeringen lägger sig vinn
            om att sätta den enskilda äldre i centrum och öka hans eller hennes
            makt över sitt eget liv.
          </note>
          <note>
            Men jag är också frågande inför några saker. Tycker du verkligen
            att ni tillsammans med Socialdemokraterna och Miljöpartiet under
            den förra mandatperioden drev en trovärdig och trygg äldreomsorgspolitik
            när antalet äldreomsorgsplatser de facto minskade i princip i
            hela landet? Tror du att det är den offentliga sektorns begåvning
            på området som gör att allt fler företag växer fram inom äldreomsorgssektorn?
            Och tror du verkligen att det är just vinsten som är det drivande
            motivet när allt fler kvinnor väljer att driva företag inom äldreomsorgen?
            Om det är vinsten som driver dem vad är det som är så fel med
            att göra vinst på att driva en god, trevlig, trygg, bra och säker
            äldreomsorg? Vad är det för fel med att tjäna pengar på att göra
            en bra omsorg? Tror du att man jobbar bättre som undersköterska
            om man gör en förlust än om man gör en vinst?
          </note>
          <note type="speaker">
            Anf. 136 EVA OLOFSSON (v) replik:
          </note>
          <note>
            Fru talman! Det är nog inte undersköterskorna som kommer att
            göra den stora vinsten. Det mesta av den privata äldreomsorgen
            drivs av stora vårdbolag som inte bara finns i Sverige utan också
            i Danmark och England. De har ambitioner att växa och fungera
            som företag. Jag tycker att våra skattepengar ska gå till att
            förbättra äldreomsorgen. De ska inte gå till aktieutdelning eller
            till att företag expanderar utomlands.
          </note>
          <note>
            Däremot tycker jag att det kan finnas ideella och kooperativa
            företag som kan bidra till utvecklingen. Men då tror jag att vi
            får se över lagen om offentlig upphandling och se till hur den
            fungerar i dag. I dag har de små företagen små möjligheter, och
            de blir ofta uppköpta av vårdbolagen så småningom.
          </note>
          <note>
            Det finns brister i äldreomsorgen. Det är därför vi vill satsa
            på mer personal och på utbildning. Men vi gjorde också en stor
            satsning, och vi är överens om de satsningar som görs nu på fler
            äldreboenden, på mer pengar till äldreomsorgen och på bättre kvalitet.
            Där skiljer vi oss inte åt. Vi skiljer oss åt i synen på privatisering.
          </note>
          <note type="speaker">
            Anf. 137 FREDRICK FEDERLEY (c) replik:
          </note>
          <note>
            Fru talman! Om man med samma pengar kan driva en mer effektiv
            och bättre kvalitativ vård och ändå göra en vinst så måste det
            betyda något. Det du säger om att du vill ta mer pengar av folket
            i skatter och lägga dem på äldrevården betyder egentligen att
            man inom befintlig budget skulle kunna göra stora effektiviseringar.
            Helt uppenbart har inte den offentliga sektorn mäktat med det.
            Därför växer privata företag fram där det faktiskt förneka inte
            det är många kvinnor som får nya karriärmöjligheter, ny förmåga
            att lära sig ledarskap inom det som traditionellt anses vara ett
            manligt område. Är inte det någonting positivt för jämställdheten?
          </note>
          <note type="speaker">
            Anf. 138 EVA OLOFSSON (v) replik:
          </note>
          <note>
            Fru talman! Vi i Vänsterpartiet har gått in och tittat hur det
            ser ut i de största vårdbolagen Aleris, Attendo Care och Carema.
            Toppen består av män. Botten består av kvinnor. Det är alltså
            männen som sitter på de flesta chefsjobben och i bolagsledningarna
            på de här företagen.
          </note>
          <note>
            Jag tycker att vi ska satsa på kvinnorna. Vi har förslag, men
            ni tar ju bort de viktiga kompetenspengarna. Vi satsar 10 miljarder
            som man kan styra över till att höja kvinnolönerna en oerhört
            viktig fråga. Rätten till heltid är en jätteviktig fråga för äldreomsorgens
            personal.
          </note>
          <note type="speaker">
            Anf. 139 FINN BENGTSSON (m) replik:
          </note>
          <note>
            Fru talman! Det som Eva Olofsson säger är i grunden positivt
            och någonting som vi strävar efter att uppnå såväl i majoritet
            som i opposition. Men vi har olika vägar dit. Det blev tydligt
            under Eva Olofsson anförande att skattehöjningar är en central
            del i Vänsterns politik för att lösa detta. Vi har det omvända;
            vi har skattesänkningar och får ändå ihop ekvationen.
          </note>
          <note>
            Låt mig ställa en fråga till Eva Olofsson när det gäller den
            verkliga valfriheten, som du nämnde. Det kräver naturligtvis en
            trygg samhällsfinansierad välfärd, men det kräver också att man
            har lite pengar kvar i plånboken efter sitt lönearbete så att
            man kan köpa de saker som därtill alltid kommer att behövas. Då
            är det bra att det finns skattesänkningar.
          </note>
          <note>
            Om man tittar på er motion Fler i arbete fler vägar framåt ser
            man att ni varslar om 150 000 nya arbeten, varav du nämnde att
            25 000 är välkomna till äldreomsorgen. Det är blott en sjättedel
            av de 150 000.
          </note>
          <note>
            Hur kan Eva Olofsson göra trovärdigt att skattehöjningar kommer
            att leda till att just äldresatsningen kommer att genomföras av
            den överbudspolitik som Vänstern anför i sin motion?
          </note>
          <note type="speaker">
            Anf. 140 EVA OLOFSSON (v) replik:
          </note>
          <note>
            Fru talman! Vi vill inte sänka skatterna. Du pratar om skattehöjning,
            Finn Bengtsson. Vad ni har gjort är att plocka ut miljarder på
            miljarder som kunde ha använts till att förbättra välfärden. Det
            är många som redan har det gott ställt som får mycket pengar i
            fickorna.
          </note>
          <note>
            Vi vill och kommer också att göra det gå till val på att driva
            en bättre välfärd, en bättre skola, en bättre äldreomsorg, en
            bättre förskola och en bättre sjukvård. Detta ska fungera över
            hela landet, och det är viktigare än att människor med goda inkomster
            får ännu bättre inkomster.
          </note>
          <note>
            Om man sänker skatten och i stället använder de pengarna till
            att betala fler privata tjänster inom äldreomsorg och alltså får
            betala mycket mer grejer som den offentliga sektorn står för blir
            det inte billigare för den enskilde individen. Vi får i stället
            ett starkare klassamhälle med större skillnader mellan kvinnor
            och män och större skillnader mellan fattiga och rika. Det vill
            inte vi ha i Vänsterpartiet. Vi tycker att det är fullt möjligt
            att satsa på mer personal i äldreomsorgen.
          </note>
          <note type="speaker">
            Anf. 141 FINN BENGTSSON (m) replik:
          </note>
          <note>
            Fru talman! Detta var vänsterretorik. Min konkreta fråga var
            en annan. Den handlar om de 150 000 jobb som ni föreslår i motionen
            budgeterat till 7 miljarder kronor varav du nu talar väl för en
            sjättedel de 25 000.
          </note>
          <note>
            Min fråga var: Hur ska ni finansiera de 7 miljarderna för att
            göra trovärdigt att just de 25 000 just i äldreomsorgen verkligen
            kommer på plats? Vilka skattehöjningar blir det, och vem drabbar
            de 7 miljarder som ni ska dra in? Det är ju pengar ni plockar
            ur fickorna på löntagare, förmodar jag.
          </note>
          <note type="speaker">
            Anf. 142 EVA OLOFSSON (v) replik:
          </note>
          <note>
            Fru talman! Vi tror faktiskt att de som jobbar i Sverige vill
            ha en bra välfärd och är beredda att betala skatt för den. Välfärden
            är en trygghet. Det kanske inte alla gånger är fler saker att
            köpa vi vill ha. Det handlar kanske om tryggheten att veta att
            få det bra på ålderdomen även om man är en kvinna som har jobbat
            i äldreomsorgen, kanske på deltid, och inte kommer att få så hög
            pension och inte kan köpa hushållsnära tjänster och inte kan köpa
            den där bostadsrätten i seniorboendet. Det är för att alla människor
            ska kunna ha en bra äldreomsorg vi vill göra de här satsningarna.
          </note>
          <note type="speaker">
            Anf. 143 KENNETH JOHANSSON (c):
          </note>
          <note>
            Fru talman! Den svenska hälso- och sjukvården håller på många
            områden världsklass. Samtidigt har hälso- och sjukvården stora
            problem. Tillgängligheten, bemötandet, psykiatrin, primärvården,
            regionala skillnader redan det är fem områden som man behöver
            utveckla och jobba med.
          </note>
          <note>
            Centerpartiet var mycket kritiskt och tydligt i sin kritik mot
            den gamla regeringens och vänsterkartellens oförmåga att hantera
            problemen. Vi har fört fram en lång rad förslag om vilka förändringar
            som krävs. Sedan snart ett år har vi en regering som vi deltar
            i från Centerpartiets sida, och vi börjar också se resultat av
            vår politik.
          </note>
          <note>
            För oss är det självklart att vården ska vara solidariskt finansierad
            och fördelas efter behov. Basen är en välfungerande primärvård.
            Den ska finnas nära befolkningen och vara lättillgänglig. Den
            ska präglas av två principer. Det är för det första patientens
            självklara rätt att välja fast kontakt i primärvården och för
            det andra personalens rätt till fri etablering inom ramen för
            den utformning av primärvården som görs i respektive landsting.
          </note>
          <note>
            För att stärka primärvården har alliansregeringen tillsatt Patienträttighetsutredningen
            för att föreslå reformer som stärker patientens rätt i vården.
            En del i den utredningen är att föreslå en etableringsfrihet i
            primärvården som ska kunna utformas med ett bibehållet regionalt
            sjukvårdsansvar.
          </note>
          <note>
            Utredaren ska även föreslå hur kravet på allmänmedicinsk kompetens
            ska kunna slopas för de läkare som väljer att etablera sig i primärvården.
            Genom detta kan mångfalden i vården öka. Centerpartiet anser att
            vårdens kvalitet och tillgänglighet kan förbättras om flera aktörer
            är med och berikar och utvecklar vård och omsorg.
          </note>
          <note>
            I alltför hög utsträckning utformas vården enligt professionens
            arbetsrutiner och behov i stället för patientens. Det är ett traditionellt
            socialdemokratiskt tankemönster att individen närmast är en hjälplös
            varelse som måste tas omhand av samhället.
          </note>
          <note>
            Jag menar att vi ska se det precis tvärtom. Vi behöver ett värderingsskifte
            som innebär att vården utgår från patienten och att patienten
            och den enskilda är en resurs. Här har vi vårdgarantin som ett
            viktigt redskap. Att få vård inom rimlig tid är grunden för en
            god hälsa och en vård på lika villkor.
          </note>
          <note>
            Alliansregeringen har satt av pengar för vårdgarantin. Vi i Centerpartiet
            är övertygade om att vårdgarantin kan skärpas ytterligare både
            i tid och i lagstiftning. För en vård som organiserar sitt arbete
            ur ett genuint patientperspektiv är detta en sporre och inte ett
            problem.
          </note>
          <note>
            Vi i Centerpartiet är också glada över alliansregeringens kvalitetssatsningar
            med effektivare IT-system i vården, nödvändiga satsningar inom
            äldresjukvården, förstärkningar av den medicinska forskningen
            och att den nationella cancerplanen vi lovade före valet nu faktiskt
            är på väg fram. Patientsäkerheten förbättras. Omregleringen av
            apoteksmarknaden genomförs i syfte att öka konkurrensen och förbättra
            tillgängligheten. En stor tandvårdsreform är en annan viktig reform
            som nu är på väg att genomföras.
          </note>
          <note>
            Fru talman! Vi är alla unika, och vi vill också bli behandlade
            som de unika varelser vi är. Jag kan välja mellan restaurangen
            som serverar svensk husmanskost, falafel eller sushi. Men i vården
            är jag oftast hänvisad till ett alternativ.
          </note>
          <note>
            Så vill inte alliansregeringen och Centerpartiet ha det. Vi vill
            att alla goda idéer ska ha en chans att utvecklas och komma fram.
            Sedan är det vi som använder tjänsterna och har behovet som avgör
            om idéerna också håller i praktiken. Vi vill se ökad valfrihet
            och mångfald, och vi vill inte minst öppna för en dialog med den
            ideella sektorn.
          </note>
          <note>
            Under tolv år av socialdemokratiskt styre har psykiatrin nedmonterats.
            Det kommer att ta tid att få psykiatrin på rätt köl, och alliansregeringen
            har påbörjat det arbetet.
          </note>
          <note>
            För Centerpartiet är utgångspunkterna:
          </note>
          <note>
            Mer resurser krävs, och vi ska bemöda oss om att göra rätt saker
            i rätt ordning.
          </note>
          <note>
            Barns och ungas psykiska hälsa ska prioriteras. Centerpartiet
            vill göra psykisk hälsa till ett uttalat folkhälsomål.
          </note>
          <note>
            Fru talman! Det gör skillnad när Centerpartiet och alliansgeringen
            lägger grunden till framtidens hälso- och sjukvård byggd på en
            helhetssyn på människan. Vi har i varje fall kommit en bit på
            väg.
          </note>
          <note type="speaker">
            Anf. 144 EVA OLOFSSON (v) replik:
          </note>
          <note>
            Fru talman! Det är häpnadsväckande när Kenneth Johansson jämför
            behovet av hälso- och sjukvård och att välja mellan sushi och
            falafel. Jag kan faktiskt laga min mat hemma. Men skulle jag få
            bröstcancer kan jag inte fixa det själv. Jag ställer helt andra
            krav på sjukvården.
          </note>
          <note>
            Jag träffade Vänsterpartiets landstingspolitiker häromdagen.
            Det vore lite intressant utifrån sushi- och falafeldiskussionen
            att fundera på läget i Västmanland.
          </note>
          <note>
            Det var ett program på tv i Kalla fakta. Våra landstingspolitiker
            verifierade också att det finns stora skillnader mellan hur man
            ger möjligheter till sjukgymnaster, insatser av samtal och åtgärder
            med den formen av stödkaraktär hos flera av de privat drivna vårdcentralerna.
          </note>
          <note>
            När Vänsterpartiet har krävt en redovisning av vad alla använder
            sina pengar till har vi fått nej. Hur ska Kenneth Johansson garantera
            att man inte skriver färre remisser till sjukgymnastik för dem
            som behöver det för att man vill ha bättre vinst till dem som
            driver vårdcentralen?
          </note>
          <note type="speaker">
            Anf. 145 KENNETH JOHANSSON (c) replik:
          </note>
          <note>
            Fru talman! Skillnaden mellan Eva Olofsson och mig är att jag
            har tilltro till att den enskilda människan kan göra egna val.
            Jag tror att den enskilda människan som har erfarenheter av vård
            själv kan bedöma om man tycker att det ena eller andra alternativet
            är bättre. Jag är övertygad om att det är mycket bättre än det
            uppifrånperspektiv som Eva Olofsson och hennes parti företräder.
          </note>
          <note>
            Valfrihet för patienten och för personal att göra egna val är
            något som Centerpartiet och alliansregeringen står för. Det ska
            ske på ett klokt sätt. En upphandling ska göras, och det ska ske
            enligt klara och tydliga regler. Det är kvalitetsmål som i hög
            grad ska sättas upp.
          </note>
          <note>
            Jag har tilltro till att sjukvårdshuvudmännen och andra kan göra
            de bedömningarna mycket bättre än vad Eva Olofsson och hennes
            parti kan göra.
          </note>
          <note type="speaker">
            Anf. 146 EVA OLOFSSON (v) replik:
          </note>
          <note>
            Fru talman! Uppenbarligen har man inte gjort det i Västmanland.
          </note>
          <note>
            Jag vill ställa en annan fråga. En annan stor oro som fanns här
            i Stockholm var detta med fri etableringsrätt. Man använder sig
            av denna på det sättet att det är patienterna som ska välja om
            man får starta vårdcentraler överallt. Man kan se att Rinkeby
            och Tensta inte är de ställen som kommer att få flest vårdcentraler,
            utan det är centrala Stockholm. Det är dyrt när man behöver tolk
            och annat.
          </note>
          <note>
            Det fanns också en jättestor oro för kranskommuner och glesbygden.
            Kommer man att få några läkare alls dit när man släpper fritt
            resurserna på det här sättet?
          </note>
          <note type="speaker">
            Anf. 147 KENNETH JOHANSSON (c) replik:
          </note>
          <note>
            Fru talman! Vi vet hur det är i dag med den uppifrånstyrning
            som Eva Olofsson företräder. Där har vi problem att få bemanning
            i områden på landsbygd och glesbygd. Så är det i dag. Vi vill
            underlätta och ge nya förutsättningar för att det ska bli en annan
            tingens ordning.
          </note>
          <note>
            Det jag sade i mitt anförande står i det utredningsdirektiv som
            lagts fram. Det handlar om en etableringsfrihet som ska utformas
            med bibehållet regionalt sjukvårdsansvar.
          </note>
          <note>
            Titta till exempel på Halland. Det är ett sådant exempel. Där
            sätter man upp kriterier och ställer krav. Sedan överlåter man
            det till ett entreprenörskap.
          </note>
          <note type="speaker">
            Anf. 148 CATHARINA BRÅKENHIELM (s) replik:
          </note>
          <note>
            Fru talman! Kenneth Johansson räknar upp vad som behöver göras.
            När jag läser alliansens budget på området och tittar på pengarna
            har jag svårt att se vad det egentligen är man vill göra.
          </note>
          <note>
            Man har tagit bort kompetenspengarna till utveckling och utbildning
            av personalen. Enbart i Stockholm är 70 procent av personalen
            inom hemtjänsten outbildad. Det finns inte extrapengar alls till
            psykiatrin trots att Milton har en bra utredning med många bra
            förslag som kostar ett antal miljarder. Det finns ingenting extra
            där.
          </note>
          <note>
            Man har heller inga extrapengar till handikapprörelsen. Man flyttar
            runt lite grann bland kontona och tror kanske att handikapprörelsen
            tror att den har fått extra pengar. Man monterar också ned det
            så viktiga narkotikaarbetet, Ett kontrakt för livet, som har pågått
            en tid, och man är i full färd med att slå sönder vårt fina apoteksmonopol.
          </note>
          <note>
            Jag är väldigt fundersam. Vad är det egentligen man vill göra
            mer än att sänka skatter?
          </note>
          <note type="speaker">
            Anf. 149 KENNETH JOHANSSON (c) replik:
          </note>
          <note>
            Fru talman! Samtliga av de exempel Catharina Bråkenhielm tog
            upp träffar precis fel. I den budget vi har finns det 2 miljarder
            kronor mer till äldresjukvården än vad den gamla regeringen hade.
            Psykiatrin får 500 miljoner kronor mer 2007 och 500 miljoner kronor
            mer 2008 än vad den gamla regeringen tidigare har aviserat. Handikapprörelsen
            får 20 miljoner kronor mer. Där har anslagen varit oförändrade
            i många år under den regering som Catharina Bråkenhielm höjer
            till skyarna. Jag kan fortsätta att räkna upp på det här viset.
            Catharina Bråkenhielm har uppenbarligen inte tagit del av de förslag
            som har lagts fram hittills. Vi får komma tillbaka till det. Jag
            hoppas att hon läser budgeten mer noggrant till den budgetdebatt
            som kommer.
          </note>
          <note type="speaker">
            Anf. 150 CATHARINA BRÅKENHIELM (s) replik:
          </note>
          <note>
            Fru talman! Jag har läst budgeten, men vi läser den kanske på
            olika sätt. Om man tar gamla siffror, som Kenneth Johansson gör,
            blir det så, men om man är uppdaterad blir det som jag sade.
          </note>
          <note>
            Är det när man är gammal och sjuk, Kenneth Johansson, och ligger
            hemma och behöver hjälp som man ska få en broschyr under näsan,
            vara kund och veta vilket bolag man vill ha hjälp av? Jag tror
            att det är precis då man vill känna att samhället finns där och
            att man är trygg. Därför vill jag inte ha det här valsystemet
            som alliansen nu inför. Vilken är din motivering till att man
            tycker att det är det absolut viktigaste?
          </note>
          <note type="speaker">
            Anf. 151 KENNETH JOHANSSON (c) replik:
          </note>
          <note>
            Fru talman! Jag brukar läsa det som står i budgeten. Då brukar
            det bli ganska bra. Gör så också, Catharina Bråkenhielm!
          </note>
          <note>
            När det gäller valfrihet för de äldre vill jag säga att detta
            är ett erbjudande. Det handlar om att göra en lagstiftning som
            möjliggör för kommuner som så vill och som har en majoritet som
            vill att bygga upp system som ökar möjligheterna att göra egna
            val. Jag kan inte förstå varför man ska vara så rädd för att de
            äldre och deras anhöriga även på äldre dagar ska kunna få göra
            ett eget val.
          </note>
          <note type="speaker">
            Anf. 152 KURT KVARNSTRÖM (s) replik:
          </note>
          <note>
            Fru talman! Jag har berört det område som gäller finansiell samordning.
            Jag tror inte Kenneth hörde hela mitt anförande, men jag tänker
            i alla fall ställa frågor på det området. I sitt anförande berörde
            Kenneth vikten av samordning i samhället när det gäller psykiatrin,
            samarbete mellan kommun och landsting och den typen av frågor.
            Det här är väldigt konkret. För mig är arbetsplatsen mycket central
            och den allra viktigaste delen. Då förstår inte jag varför man
            tar bort arbetsgivarens skyldighet att göra rehabiliteringsutredningar.
            Varför tar man ut det i samhället där man är ännu längre från
            det viktiga?
          </note>
          <note>
            Sedan vill jag ställa den viktigaste frågan. Kenneth Johansson,
            på den konferens som du och jag var på i Falun utlovade du att
            de 5 procenten när det gäller Finsam skulle bli 10 procent. Vart
            tog de pengarna vägen? Gick de allihop till fastighetsskattesänkningar
            och skattesänkningar på olika områden? Vart tog pengarna vägen?
            Nu är signalen den att det inte ens finns pengar till att gå vidare
            och bygga ut det Finsam som bara har kommit en liten bit på vägen.
          </note>
          <note type="speaker">
            Anf. 153 KENNETH JOHANSSON (c) replik:
          </note>
          <note>
            Fru talman! Detta kommer från en person som representerar ett
            system som har slarvat bort hela den goda idén som fanns från
            början om finansiell samordning. Det handlar om att få en flexibelt
            utformad samordning där man lokalt avgör vilka parter som deltar.
            Det handlar också om att höja den finansiella delen i samordningen
            rejält. Det är bortslarvat, och det försöker vi rätta till. Det
            första steget tas nu i budgetpropositionen. Det är mycket klart
            uttalat att det ska vara lokalt utformat och öka möjligheterna
            för flexibilitet. Om man lokalt finner det lämpligt att nöja sig
            med två eller tre i stället för fyra parter ska det vara upp till
            den lokala och regionala nivån att lösa det.
          </note>
          <note>
            Det här är ett första steg. Det är min ambition att medverka
            till att steg två innebär att man också kan samordna mer finansiellt
            utrymme.
          </note>
          <note type="speaker">
            Anf. 154 KURT KVARNSTRÖM (s) replik:
          </note>
          <note>
            Fru talman! Det var inte riktigt svar på min fråga. Du utlovade
            mer resurser för att bygga vidare när det gäller finansiell samordning.
            Den signal man får nu är att det kanske inte ens finns pengar
            till det som redan har skapats. Du har pratat väldigt starkt för
            vikten av samordning med landstinget, och det är den part som
            i de flesta fall inte har medverkat i detta. Frågan är fortfarande:
            Varför finns inte resurser att bygga vidare på ett väldigt brett
            samarbete i de här frågorna?
          </note>
          <note type="speaker">
            Anf. 155 KENNETH JOHANSSON (c) replik:
          </note>
          <note>
            Fru talman! När det gäller landstinget tycker jag att vi kan
            lyfta fram sjukvårdsmiljarden som ett positivt exempel. Jag tror
            att vi är ganska överens om sjukvårdsmiljarden. Om man minskar
            ohälsan ger det också ökade möjligheter att jobba ekonomiskt.
            Dalarna är ett exempel där vi har fått ganska mycket pengar nu
            genom att aktivt arbete. Det tycker jag är bra.
          </note>
          <note>
            Steg ett är taget. Förslaget är tydligt och klart. Det står ökad
            lokal och flexibel finansiell samordning. Jag utgår ifrån att
            steg två också kommer att få ett ökat finansiellt innehåll.
          </note>
          <note type="speaker">
            Anf. 156 HANNAH BERGSTEDT (s):
          </note>
          <note>
            Fru talman! Samhället förändras i en rasande fart. Världen har
            blivit större, och samtidigt har avstånden krympt. Vi kan kommunicera
            med människor på andra sidan jordklotet i realtid när helst vi
            vill. Information och kunskap om världen runt omkring finns tillgänglig
            bara några knapptryckningar bort. Vi kan kommunicera och konsumera
            dygnet runt. Vi ska vara effektiva, tillgängliga, välinformerade
            och flexibla.
          </note>
          <note>
            Dagligen möter vi reklammakarnas budskap om hur vi ska vara och
            vad vi ska äga för att vara lyckliga och framgångsrika. Den goda
            ekonomiska standard som har gjort detta möjligt har också skapat
            nya problem. Psykisk ohälsa kopplad till stressrelaterade sjukdomar
            ökar markant.
          </note>
          <note>
            Psykisk ohälsa är ett problem att ta på stort allvar. Vi lever
            i en tid där vi ständigt förväntas leverera och visa resultat,
            där vi oftare får bekräftelse för det vi gör än för det vi är.
            Ny teknik och tillgänglighet är positivt, men vi måste få lära
            oss att förhålla oss till det utifrån våra förutsättningar.
          </note>
          <note>
            Världen har förändrats snabbt, men den mänskliga organismen förändras
            inte lika fort. Vår hjärna har fortfarande en begränsad förmåga
            att hantera ny information, och vi behöver vila och återhämtning.
            Marginalerna minskar ständigt. Utrymmen för återhämtning minimeras.
            Den viktiga sociala samvaron på arbetsplatserna minskar. I dag
            finns få platser i världen där det finns tystnad.
          </note>
          <note>
            Konsekvenserna för individen är skrämmande. Att vårt generella
            välstånd till trots må så dåligt att man inte längre orkar leva
            kan betecknas som ett i-landsproblem för många. Förvisso kan det
            vara så, men likväl är en utmattningsdepression inget tillstånd
            man ens en gång vill önska sin värsta fiende. Psykisk ohälsa drabbar
            inte bara individen utan även familjer och vänner.
          </note>
          <note>
            Forskning visar att psykisk ohälsa och sömnstörning ofta går
            hand i hand. På så sätt kan man säga att socialförsäkringsministern
            var rätt ute när hon stannade hemma och sov i några dagar. Men
            om ministern och regeringen på allvar tror att utmattningssyndrom
            eller utmattningsdepression är något man får en släng av, någonting
            man sover bort på ett par dagar, är det riktigt skrämmande. Det
            förklarar varför man som nästa enda åtgärd tar till greppet kortade
            sjukskrivningstider.
          </note>
          <note>
            Behovet av sjukvård kopplat till stressrelaterade sjukdomar ökar
            kraftigt i vårt samhälle. Det ledet till sänkt välbefinnande,
            lägre effektivitet, ökat mänskligt lidande och sänkt livskvalitet.
            För samhället innebär det kostnader i form av behandling och sjukskrivningar
            där den sjuke ofta behöver just tid för att kunna läka.
          </note>
          <note>
            Att unga kvinnor i högre grad finns med i siffrorna över människor
            med stressrelaterade sjukdomar är ingenting som förvånar. Möjligheterna
            för kvinnor att komma ut på arbetsmarknaden har ökat, men ansvaret
            för arbetet i hemmet och för barnen är fortfarande i stor utsträckning
            kvinnornas. Talesättet att kvinnor minsann kan göra flera saker
            samtidigt är ingenting annat en gigantisk kvinnofälla som riskerar
            att slå igen, och fångvaktarna heter ångest och depression.
          </note>
          <note>
            Myten om positiv och negativ stress florerar flitigt. Allt fler
            ser sitt arbete som en del av ett fritidsintresse och tycker att
            det är intressant och roligt. Och visst är det viktigt att tycka
            att jobbet är roligt, men risken är att vi arbetar oss till döds.
            Stress påverkar nämligen kroppen på samma sätt oavsett om man
            tycker att det är roligt eller om man tycker att det är jobbigt.
            Många som har utmattningsdepression är aktiva, mycket viljefulla
            och energirika människor.
          </note>
          <note>
            Fru talman! Den borgerliga regeringens politik förvärrar för
            den som redan drabbats, och jag blir rent av förbannad när jag
            ser förslagen. Kraftigt försämrad privatekonomi gör ingen friskare!
            Kortare sjukskrivningstider ger ingen positiv effekt på människors
            hälsa!
          </note>
          <note>
            Att komma tillbaka efter att ha drabbats av en stressrelaterad
            sjukdom tar i regel tid även om du får exakt den hjälp du behöver.
            Fokus bör vara på vad som hjälper människor tillbaka i stället
            för på att krympa det ekonomiska utrymmet och minska tiden du
            kan vara sjukskriven. Det ger nämligen bilden av att människor
            i psykisk ohälsa inte behöver vård och tid för att komma ur sin
            situation utan att ekonomiska incitament ska göra dem benägna
            att tillfriskna.
          </note>
          <note>
            Jag erfar att det är precis tvärtom. Den som lider av stressrelaterad
            sjukdom och utmattningsdepression skuldbelägger sig själv tillräckligt
            utan att behöva regeringens hjälp.
          </note>
          <note>
            I stället borde regeringen ta sitt ansvar och satsa på att ge
            stöd och hjälp till dem som drabbats och framför allt se till
            att starta det förebyggande arbetet mot den ökande psykiska ohälsan
            i samhället. Och det bör ske på bred front med folkhälsosatsningar
            som ger kunskap om stress och hur man undviker den och utbildningssatsningar
            mot företagsledare, chefer och fackliga organisationer. Vi måste
            lära våra barn att vila det är jätteviktigt och våga tro på och
            vara sig själva och att fatta besluten utifrån vem jag vill vara,
            inte från vem jag förväntas vara.
          </note>
          <note>
            Fru talman! Det som oroar mig är att regeringen inte bara för
            en politik som ökar klyftorna och orättvisorna utan att man också
            tydligt verkar sakna en medvetenhet om problembilden kring psykisk
            ohälsa.
          </note>
          <note>
            Det är dags att vakna upp. Sverige behöver även under denna mandatperiod
            en aktiv politik i denna fråga. Det behövs mer än någonsin. För
            inte tror väl regeringen att lösningen på problemet är att sova
            ett par dagar?
          </note>
          <note>
            I detta anförande instämde Caroline Helmersson-Olsson (s).
          </note>
          <note type="speaker">
            Anf. 157 FINN BENGTSSON (m) replik:
          </note>
          <note>
            Fru talman! Detta tema som Hannah Bergstedt vällovligt talar
            om är ämnet för mitt huvudanförande som jag hoppas kommer som
            nästa inlägg.
          </note>
          <note>
            Däremot blir jag lite besviken när du presenterar en situation
            där du förutsätter att man efter ett års alliansregering har ett
            problem framför sig. Visst har vi det, men det har ju utmynnat
            ur tolv års misskötsel av psykiatrin!
          </note>
          <note>
            Du talade om den sociala samvaron på arbetsplatserna att den
            minskar som en orsak till stress. Jag är böjd att hålla med dig.
            Om man efter ett långvarigt regeringsinnehav lämnar en och en
            halv miljon människor i arbetsför ålder i utanförskap och många
            av dem har berövats möjligheten till denna arbetsplatssamvaro
            för att just minska sin stress och vi dessutom på medicinsk grund
            vet att sådant utanförskap leder till en sju gånger ökad risk
            för förtida dödlighet, då kan man ju ställa sig den här frågan,
            Hannah Bergstedt: Känner du ingen skuld för ditt parti? Kan du
            inte bli förbannad på ditt parti lite grann också?
          </note>
          <note type="speaker">
            Anf. 158 TREDJE VICE TALMANNEN:
          </note>
          <note>
            Tack! Får jag be ledamöterna att vårda språket.
          </note>
          <note type="speaker">
            Anf. 159 HANNAH BERGSTEDT (s) replik:
          </note>
          <note>
            Fru talman! Finn Bengtsson pratar om den socialdemokratiska regeringens
            politik. Det har varit väldigt ofta förekommande i denna talarstol,
            har jag märkt, att fokus ligger på vad vi har gjort eller vad
            vi tänker göra.
          </note>
          <note>
            Den borgerliga alliansen lovade i valrörelsen att storsatsa på
            psykiatrin, men det finns inte en enda ny krona till psykiatrin.
            Tvärtom föreslår man att resurserna till psykiatrin ska minska
            till 2009, medan man om man läser Socialdemokraternas budgetmotion
            kan se att de vill satsa 1,4 miljarder mer på psykiatrin under
            perioden 20082010.
          </note>
          <note>
            Samtidigt är detta ett problem som handlar om förebyggande åtgärder
            där vi behöver en bra bild av vad som är det bakomliggande problemet.
          </note>
          <note type="speaker">
            Anf. 160 FINN BENGTSSON (m) replik:
          </note>
          <note>
            Fru talman! Jag får be om ursäkt för det ovårdade språket, men
            det uttrycktes från talarstolen och jag citerade det som sades.
            Jag ställde frågan retoriskt tillbaka.
          </note>
          <note>
            Jag tycker fortfarande att det är väldigt konstigt att läsa i
            budgetmotionen att ni säger att det inte satsas några resurser
            på psykiatrin. Det är ju faktiskt lögn. Vi satsar 1,25 miljarder
            kronor under en treårsperiod budgeterat, planerat och uttalat
            redan från den första budgetmotionen. Det är alltså inte sant.
          </note>
          <note>
            Däremot, sent under galgen, kommer nu Socialdemokraterna med
            pengar de ännu inte har förfogande över och erbjuder någonting.
            Det är skralt.
          </note>
          <note type="speaker">
            Anf. 161 HANNAH BERGSTEDT (s) replik:
          </note>
          <note>
            Fru talman! Får jag påminna om att den socialdemokratiska regeringen
            tillsatte en utredning Miltonutredningen som blev färdig för precis
            ett år sedan. Om man tittar i budgeten ser man att det är 500
            miljoner kronor 20072008, 2009 är det 250 miljoner kronor och
            2010 är det 250 miljoner i den borgerliga alliansens budgetförslag.
          </note>
          <note type="speaker">
            Anf. 162 FREDRICK FEDERLEY (c) replik:
          </note>
          <note>
            Fru talman! Det var ett mycket bra anförande du hade de första
            fyra minuterna där jag kan dela mycket av den verklighetsbeskrivning
            som du gav, Hannah Bergstedt. Men beskrivningen är också en historisk
            konsekvens av hur man tidigare har behandlat psykiatrin och hur
            det har sett ut på arbetsmarknaden, hur människor har haft svårt
            att få ekonomin att gå ihop, hur pressen har varit stor på enskilda
            människor som har befunnit sig i ett långvarigt utanförskap och
            därmed också många gånger hamnat i en depression och blivit föremål
            för sjukskrivning.
          </note>
          <note>
            Det är därför vi har tagit tag i de problem som har funnits med
            Försäkringskassan som tidigare hade en sjustegsraket där det sjunde
            steget var att vara tillbaka på arbetsmarknaden. När man tittade
            på dem som fortfarande var sjukskrivna efter år såg man att det
            var en enormt stor del av dem som fortfarande befann sig på steg
            ett. Vi inför nu en trestegsraket med inriktning på att få människor
            tillbaka till arbetsmarknaden.
          </note>
          <note>
            Jag kan instämma i det Finn sade om att man bör idka en del självkritik
            och inte tro att den egna vägen är den allenarådande. Tror du
            inte att det är bättre för människor att de får en bättre ekonomi
            och fler arbeten att välja mellan i stället för att befinna sig
            i ett utanförskap?
          </note>
          <note type="speaker">
            Anf. 163 HANNAH BERGSTEDT (s) replik:
          </note>
          <note>
            Fru talman! Fredrick Federley pratar om ekonomi. En trygg ekonomi
            är väl knappast någonting som en sänkt sjukersättning kan räknas
            som, utan detta är snarare ytterligare en belastning för den som
            är långtidssjukskriven!
          </note>
          <note>
            Det är ett problem med att människor hamnar i utmattningsdepression,
            men en kortare sjukskrivningstid visar sig inte vara till hjälp
            för den som är i utmattningsdepression. Snarare är det tvärtom
            tid är en av de viktiga saker som man behöver för att återhämta
            sig från en utmattningsdepression.
          </note>
          <note type="speaker">
            Anf. 164 FREDRICK FEDERLEY (c) replik:
          </note>
          <note>
            Fru talman! Det vore skönt att höra Hannah kommentera det förändringsarbete
            som nu pågår på Försäkringskassan där vi tidigt lägger in rehabiliteringsresurser,
            företagshälsovård och direkt och omedelbart försöker arbeta för
            att få människor tillbaka till arbete. Det vore skönt att höra
            Socialdemokraterna ge regeringen beröm för att man här går åt
            rätt håll.
          </note>
          <note>
            En annan bit som jag vill ta upp är att oerhört mycket press
            som människor upplever i sin vardag ju beror på ekonomi och att
            man inte får pengarna att räcka till. Det är därför oerhört viktigt
            att vi sänker skatterna så att människor får behålla mer pengar
            i plånboken och därmed kan undvika den privatstress de upplever.
          </note>
          <note type="speaker">
            Anf. 165 HANNAH BERGSTEDT (s) replik:
          </note>
          <note>
            Fru talman! Jag markerar att detta med pengar är väldigt viktigt,
            i alla fall för dem som är i arbete, men tydligen inte för den
            som redan är sjukskriven.
          </note>
          <note>
            Jag tog mig tiden att titta lite grann på vad Socialstyrelsen
            säger. Det finns inga starka bevis för att generella arbetsplatsinriktade
            insatser ger någon effekt för den som är i sjukskrivning på grund
            av utmattningsdepression. Snarare är det tvärtom så att man behöver
            god tid på sig att läka innan man kommer i fråga för en sådan
            här åtgärd. Att korta tiden för sjukskrivning är alltså inte något
            som hjälper.
          </note>
          <note type="speaker">
            Anf. 166 FINN BENGTSSON (m):
          </note>
          <note>
            Fru talman! Nedrustningen av psykiatrin är en nationell katastrof.
            Den bedömningen har jag själv gjort både som politiker och yrkesverksam
            läkare sedan 25 år. Vid en moderat hearing i riksdagen nyligen
            bekräftades detta både av Svenska Psykiatriska Föreningen och
            av anhörig- och brukarrepresentanter.
          </note>
          <note>
            Fakta talar sitt tydliga språk. För 30 år sedan investerades
            nära 200 procent mer än i dag av hela sjukvårdsbudgeten i psykiatrin.
            Under samma tid har moderna psykiatriska metoder avancerat kraftigt.
            Socialdemokratiska regeringar såg inte unika möjligheter för de
            psykiskt sjuka. De ransonerade medlen och bortsåg från betydelsen
            av en enorm teoretisk och praktisk kunskapsutveckling till gagn
            för psykiatrin.
          </note>
          <note>
            Facit förskräcker. Antalet psykiatriska vårdplatser i Sverige
            är nu så begränsat att vi nått den lägsta nivån i Europa, från
            ca 18 000 platser 1986 till under 5 000 platser år 2006. Ansvarslöst
            nog drabbas extremt utsatta, svårt psykiskt sjuka och deras anhöriga
            mest.
          </note>
          <note>
            Fru talman! Euro Health Consumer Index 2007 visar att Sverige
            nu är sämst av 29 europeiska länder när det gäller tillgänglighet
            till vård. Bristen på tillgänglighet försämrar prognosen och livskvaliteten
            för samtliga psykiskt sjuka.
          </note>
          <note>
            Den största gruppen sjukskrivna i dag 30 procent har en psykiatrisk
            diagnos. Trots detta saknas tillgänglighetsstatistik i vårt land
            för dessa stora folksjukdomar. Det saknas till och med data om
            i vilken omfattning långtidssjukskrivningar i primärvården sker
            utan remiss till psykiatrin.
          </note>
          <note>
            Då är det inte underligt att den hastigt påkomna vårdgarantin
            sällan används för psykiatrins patienter. De svagaste av de svaga
            gavs lägst prioritet i Socialdemokraternas Sjukvårds-Sverige!
          </note>
          <note>
            Noteras bör att den enskilt största gruppen av alla sjukskrivna,
            14 procent, faller inom depressionsdiagnostiken. Gruppen består
            främst kvinnor om vars möjlighet till vård man inte brytt sig.
            Så mycket för socialistisk feminism när det verkligen gäller!
          </note>
          <note>
            Men den politiska misskötseln har dessvärre satt djupare spår
            än så. En alarmerande kompetensflykt från fackpsykiatrin pågår.
            Riksdagens utredningstjänst anger en psykiaterkår med nära hälften
            över 55 år och en mycket orättvis fördelning över landet. I mitt
            eget län, Östergötland, som har haft socialdemokratiskt styre
            i landstinget parallellt med regeringsinnehavet, går det strax
            under 10 000 psykiskt sjuka på en enda specialist under åren 19952006.
            Detsamma gäller hela norra Sverige. Denna siffra är fyra gånger
            lägre än i Stockholm, som i sin tur inte imponerar i internationell
            jämförelse.
          </note>
          <note>
            Av alltför få psykiatrer har dessutom flera försvunnit genom
            att den fria etableringsrätten upphörde vid Socialdemokraternas
            maktövertagande för tolv år sedan. Vi finner i dag inte sällan
            duktig psykiatrisk vårdpersonal strävande i vanmakt inom en landstingskoloss
            med erkänt låg produktivitet.
          </note>
          <note>
            En öppnare politik stimulerar till avknoppningar och leder till
            en mångfald av konkurrerande alternativ. Konkurrens om brukarens
            gunst lyfter upp tillgängligheten men också vårdpersonalens frihet
            att välja arbetsgivare. Här ses alltså samtidigt möjligheter för
            en praktisk lösning på en försummad rättvise- och jämställdhetsfråga
            för många kvinnors arbetsliv.
          </note>
          <note>
            Fru talman! För få psykiatrer möter för få patienter. Det s-märkta
            styret har med ideologisk tjurskallighet kommit till vägs ände
            med världens högsta skatter i kombination med världens sämsta
            tillgänglighet till psykiatri i ett civiliserat land.
          </note>
          <note>
            Att Socialdemokraterna nu i sin skuggbudget, återigen under galgen,
            lyfter fram extra miljarder till psykiatrin är ett direkt hån
            mot de psykiskt sjuka och deras rättmätiga behov av en fungerande
            verksamhet. Med ointresse för problemets komplexa natur kan man
            inte med en fiktiv påse pengar hjälpa den psykiatri vars strukturella
            kris man själv bär ett huvudsakligt ansvar för. Om absolut brist
            på insikt och trovärdig politik har ett ansikte, fru talman, då
            är det socialdemokratins.
          </note>
          <note>
            Alliansens miljardsatsningar på psykiatrin är en reell vitamininjektion
            hand i hand med ett nytt ideologiskt tänkande. Vi ser vikten av
            det individuella vårdmötets unika funktion. Patient, anhöriga
            och vårdpersonal är nyckelspelare där effektiv och bra vård kan
            uppstå. Makten över vården ska ligga där, inte hos toppstyrande
            organisationer och politiker med tunnelseende på den egna budgeten.
            Patienter och personal är de främsta tillgångarna i vården, inte
            som i dag belastningar och problem inom en onödigt byråkratisk,
            centralstyrd och ineffektiv sjukvårdsorganisation.
          </note>
          <note>
            Fru talman! Alliansen ser behovet av förbättrat psykiatriskt
            kunskapsinnehåll. Med långsiktigt arbete syftar vi till ökad patientsäkerhet
            men också till ökad attraktionskraft som får förlorad kompetens
            att äntligen vilja återvända till psykiatrin.
          </note>
          <note>
            Fru talman! Fler kompetenta personer som bemyndigas bedriva vården
            med större befogenhet än i dag med därtill kopplat eget ansvar
            och i sund konkurrens det är rätt medicin för ökat engagemang,
            vilket på ett naturligt sätt kommer att skapa god tillgänglighet
            som var och en i behov av kompetent psykiatri har en självklar
            rätt att kräva i vårt land.
          </note>
          <note type="speaker">
            Anf. 167 EVA OLOFSSON (v) replik:
          </note>
          <note>
            Fru talman! Världens sämsta tillgänglighet, talade Finn Bengtsson
            om. Jag tror att du aldrig har besökt psykiatrin i Tanzania, Finn
            Bengtsson. Det har jag gjort.
          </note>
          <note>
            Det som är intressant, tycker jag, är att få veta nu vad ni som
            har makten egentligen tänker göra. Det går ju an att prata om
            fiktiva pengar, men så är det ju att vara i opposition. Vi lägger
            fram budgetar, vi finansierar och vi talar om vad vi vill göra
            när vi får tillbaka makten. Men just nu är det ni som har möjligheten
            att göra något.
          </note>
          <note>
            Den fråga jag vill ställa till dig handlar om detta: Vad kommer
            ni att lägga fram för resurser när det gäller att få de reformer
            som föreslås i Psykiatrireformen genomförda? Den är ju bra, den
            är bred och den är förankrad. Jag tror att vi alla är överens
            om de allra flesta förslagen där.
          </note>
          <note>
            Ni lägger fram 500 miljoner i år, och vi lägger 500 till från
            Vänsterpartiet. Sedan går ni ned till 250 åren 2008 och 2009,
            medan vi säger att vi vill finansiera de förslag som finns i Psykiatriutredningen.
            Nu har vi underlag för bra reformer. Nu är det dags att lägga
            fram pengarna. Kommer ni att göra det?
          </note>
          <note type="speaker">
            Anf. 168 FINN BENGTSSON (m) replik:
          </note>
          <note>
            Fru talman! Jag vill kommentera Eva Olofssons sista kommentar.
            Vi lägger fram de här 500 miljonerna just i avvaktan på att remissrundan
            av Miltonutredningen blir avslutad, och det kommer en proposition
            i frågan. De här pengarna ser jag som en akut vitamininjektion
            för att möjligen råda bot på den försummelse under tolv års socialdemokratiskt
            regerande som Eva Olofssons parti har backat upp, då det fanns
            mycket lite pengar att sätta av.
          </note>
          <note>
            Men det är klart: Vi hörde ju löftespolitiken i ditt eget anförande
            när det gällde äldreomsorgen plus de 150 000 nya satsningarna
            för totalt 7 miljarder kronor. Då undrar jag vilka pengar vi egentligen
            nu ska få mera.
          </note>
          <note>
            Vi har konkret satt av dessa medel, och det första årets anslag
            på 500 miljoner kommer att delas ut enligt regler som gör att
            huvudsakligen barn- och ungdomspsykiatrin får del av detta. Det
            kommer också att aviseras lika mycket för kommande budgetår.
          </note>
          <note>
            Den första frågan handlade om den dåliga tillgängligheten. Jag
            jämförde med europeiska länder. Det är bara vi och möjligtvis
            Litauen som har en så usel tillgänglighet, och detta påverkar
            patienters hälsa och faktiskt också överlevnad. Det är mycket
            allvarligt.
          </note>
          <note type="speaker">
            Anf. 169 EVA OLOFSSON (v) replik:
          </note>
          <note>
            Fru talman! Jag tänkte bara säga att världen är större än Europa.
          </note>
          <note>
            Jag håller med dig i din kritik av tillgängligheten till psykiatrin
            den är riktig men jag delar inte synen på den medicin du vill
            ge. Jag tror inte att privatiseringar löser psykiatrins problem.
          </note>
          <note>
            Vänsterpartiet började faktiskt tillsammans med de andra partierna
            att satsa på psykiatrin, och det tror jag att du är väl medveten
            om. Men det behövs mycket mer, och det är min stora oro. Kommer
            ni att lägga fram det som behövs enligt Miltonutredningens förslag?
          </note>
          <note type="speaker">
            Anf. 170 FINN BENGTSSON (m) replik:
          </note>
          <note>
            Fru talman! Med den bakgrundsinformation som jag lämnade är jag
            mycket tacksam för att inte Eva Olofsson och Vänsterpartiet delar
            just den medicin som vi tänker dela ut. Den kommer nämligen att
            skapa tillgänglighet, den tillgänglighet vi saknar.
          </note>
          <note>
            Låt mig konstatera att det är patetiskt att jämföra med u-länder
            när det handlar om dålig tillgänglighet. Sverige är trots allt
            ett rikt land, och precis som Eva Olofsson och hennes parti ofta
            har lyft fram bör de svaga och de utsatta i rika länder naturligtvis
            få del av stödet. Så är inte fallet efter långvarigt socialdemokratiskt
            styre då ni själva har suttit vid makten. Jag förmodar att det
            skulle vara detsamma i Tanzania.
          </note>
          <note type="speaker">
            Anf. 171 CATHARINA BRÅKENHIELM (s) replik:
          </note>
          <note>
            Fru talman! Finn Bengtsson räknar upp massor av saker som han
            tycker bör göras och som den här utredningen pekar på. Man kan
            säga att det är våra direktiv som har lett fram till resultatet
            i den här utredningen, Miltonutredningen.
          </note>
          <note>
            Men du säger också att vi har ett rikt land. Ändå minskar alliansregeringen
            på pengarna till psykiatrin. Man ger en liten, liten vitamininjektionsspruta,
            säger du, men varför är den sprutan inte större? Och varför följer
            man inte de saker som Milton har hänvisat till i sin utredning?
            Vad är det man väntar på? Det tycker jag är väldigt intressant.
          </note>
          <note>
            Vi har mycket pengar i landet i dag. Man väljer att sänka skatter.
            Exempelvis förmögenhetsskattepengarna skulle man ha kunnat lägga
            in direkt i psykiatrin. För visst behövs det väl också pengar
            för att kunna åtgärda det som Milton anser är brister i landet
            i dag?
          </note>
          <note type="speaker">
            Anf. 172 FINN BENGTSSON (m) replik:
          </note>
          <note>
            Fru talman! I den mån som Catharina Bråkenhielm kan historien,
            vilket jag förmodar att hon gör, vore det ärligt att säga att
            det fanns en utredare före Milton. När Milton avrapporterade sina
            resultat första gången hänvisade han till Sten Heckschers utredning
            och sade att han i praktiken kommit fram till samma resultat.
            Det fanns alltså redan en analys gjord som inte den tidigare socialdemokratiska
            regeringen lyssnade till, utan man tillsatte ytterligare en utredning.
            Det är vi tacksamma för, men vi hade varit ännu mer tacksamma
            om man hade förstått de här problemen långt tidigare. Jag menar
            att det här är försummelse av det grövsta slaget.
          </note>
          <note>
            Vad vi nu gör är att ta hänsyn till alla de analyser som är gjorda.
            Vi gör en akut vitamininjektion som sedan kommer att efterföljas
            av en proposition baserad på Miltons 104 förslag. Men även remissrundan
            är naturligtvis viktig, nu när den finns.
          </note>
          <note>
            Försök inte spela bort korten här. Ni har haft den här informationen,
            men ni har inte haft förmåga att se den. Ni har haft ett ideologiskt
            täcke över er som har gjort att ni inte har kunnat rå på problemen
            med tillgängligheten, och konsekvenserna är den ökade sjuklighet
            och det ökade lidande som vi ser i psykiatriska sjukdomar. Jag
            tillskriver er det ansvaret.
          </note>
          <note type="speaker">
            Anf. 173 CATHARINA BRÅKENHIELM (s) replik:
          </note>
          <note>
            Fru talman! Det du räknar upp är ju vad vi har gjort. Mina frågor
            handlade om vad ni kommer att göra.
          </note>
          <note>
            Jag har besökt ett antal föreningar inom det här området i höst.
            Man har haft väldigt stora förhoppningar. Man har haft studiecirklar
            runt Miltonutredningen, man väntar på det här och man har med
            glädje sett fram emot att de här resultaten äntligen ska komma.
            Och sedan hänvisar ni bara till att ni behöver ännu mer tid.
          </note>
          <note>
            Du säger att det har varit ytterligare en utredning före Milton.
            Ja, då har det ju varit ännu mer utredningar och gått ännu längre
            tid. Varför drar ni inte i gång direkt? Behovet är ju akut och
            jättestort. Vad väntar ni på?
          </note>
          <note type="speaker">
            Anf. 174 FINN BENGTSSON (m) replik:
          </note>
          <note>
            Fru talman! Jag får då återigen lov att påminna Catharina Bråkenhielm
            om att vi inte kom till ett dukat bord. Vi kom till ett fullständigt
            skövlat bord. Det var en och en halv miljon människor i utanförskap.
            Vi måste sätta folk i arbete. Det är enda sättet att skapa rimliga
            förutsättningar för att sedan kunna bygga på och plussa på i välfärden,
            vilket vi ju vill.
          </note>
          <note>
            Ni hade raserat möjligheterna att lägga fram de här resurserna.
            Det var kanske därför ni inte gjorde det. Ni lade i stället resurserna
            på bidrag till människor som egentligen skulle, kunde och ville
            arbeta. Vi började i andra änden.
          </note>
          <note>
            Det kommer nu en proposition med just Miltons förslag. Var så
            säker på att den kommer att vara mycket mer konstruktiv än något
            vi någonsin har sett ifrån Socialdemokraterna.
          </note>
          <note>
            Justitiefrågor
          </note>
          <note type="speaker">
            Anf. 175 HENRIK VON SYDOW (m):
          </note>
          <note>
            Fru talman! Jag vill tacka för detta tillfälle att uppmärksamma
            kammaren på de samtal, överläggningar och diskussioner som förs
            inom ramen för Grundlagsutredningens arbete. Det är den utredning
            som har till uppgift att se över den kanske främsta grundlagen,
            vår regeringsform från 1970-talet.
          </note>
          <note>
            Utgångspunkten, fru talman, är att Sverige förändrats sedan det
            1970-tal då vår nuvarande författning i huvudsak skrevs. Vårt
            land har blivit mer internationaliserat, vilket är uppenbart genom
            vårt medlemskap i EU, och också mer individualiserat. Det rymmer
            en större mångfald av olika livsstilar och religioner samt fler
            människor med bakgrund i andra länder. Den traditionella organiseringen,
            mätt till exempel i antalet medlemmar i politiska partier, har
            fallit ordentligt.
          </note>
          <note>
            Förutsättningarna för vår demokrati har förändrats. Den arbetande
            Grundlagsutredningen ska ta hänsyn till dessa förändringar så
            att vår främsta grundlag, regeringsformen, blir en samlande symbol
            för vår demokrati på 2000-talet.
          </note>
          <note>
            I ett samhälle med större mångfald, större heterogenitet och
            större skillnader i livsstilar blir det än mer angeläget att värna
            skyddet för alla människors lika rättigheter. När vi nu lämnar
            det som ofta beskrivits som ett land präglat av homogenitet blir
            det ännu viktigare att regeringsformens garanti för grundläggande
            fri- och rättigheter, till exempel religionsfrihet, föreningsfrihet
            och skydd mot diskriminering, får ett effektivt skydd.
          </note>
          <note>
            Det är centralt att Grundlagsutredningen söker former för att
            med stärkt lagprövning kunna göra vår främsta grundlag mindre
            till politisk retorik och mer till juridisk realitet. Vad ett
            starkare skydd för allas grundläggande fri- och rättigheter handlar
            om är att stärka den rättsliga kontrollen så att också politiker
            och den lagstiftande makten håller sig inom de konstitutionella
            spelregler som de själva satt upp.
          </note>
          <note>
            Även den offentliga makten ska utövas under lagarna. Detta blir
            allt viktigare och alltmer angeläget i takt med att samhället
            blir alltmer komplext, alltmer föränderligt och alltmer mångfasetterat.
          </note>
          <note>
            Låt mig påminna kammarens ledamöter om det som var millenniets
            första utredning, den stora och omfattande Demokratiutredningen
            under ledning av förre kulturministern Bengt Göransson. Den utredningen
            menade att tempot i det politiska beslutsfattandet ökat och samhällsmaskineriet
            blivit alltmer svåröverskådligt, vilket ytterligare stärker skälen
            för att öka domstolskontrollen av politiska beslut till skydd
            för medborgarnas rättigheter. Det fanns i Demokratiutredningen,
            fru talman, en majoritet för stärkt författningsprövning.
          </note>
          <note>
            Det är viktigt att kunna pröva om en lag strider mot vår egen
            grundslags fri- och rättigheter. Att makten själv kontrollerar
            detta är knappast den bästa garantin för en god rättssäkerhet.
            Därför har författningsprövning och författningsdomstolar införts
            i de allra flesta europeiska länder. Vilken form av möjlighet
            till lagprövning vi ska välja återstår att se, men klart är att
            Sverige skulle normaliseras i förhållande till vår omvärld om
            även vi fick ett starkare skydd för allas fri- och rättigheter.
            Det är viktigt för vår demokratis legitimitet hos hela folket,
            för rättsstatens legitimitet och för att värna rättssäkerheten
            för alla.
          </note>
          <note>
            Vi vet att maktdelning och minoritetsskydd minskar risken för
            maktmissbruk och stärker legitimiteten för folkstyret. Det yttersta
            minoritetsskyddet är skyddet för den enskilda människans grundläggande
            fri- och rättigheter. Just legitimitet och förtroende måste alltid
            värnas, i alla tider. Ska grundlagen bli en samlande symbol för
            vår demokrati måste den också bli ett effektivt verktyg för alla
            människors lika rättigheter.
          </note>
          <note>
            Låt oss hoppas att samtalen, diskussionerna och överläggningarna
            i Grundlagsutredningen på detta centrala område bär framåt.
          </note>
          <note type="speaker">
            Anf. 176 FINN BENGTSSON (m) replik:
          </note>
          <note>
            Fru talman! Det är en kanske något underlig situation att jag
            begär replik, men eftersom jag lyssnat på ett bra anförande och
            Henrik von Sydow sitter i Grundlagsutredningen undrar jag om han
            kunde säga något om ifall det finns en bred parlamentarisk samsyn
            till det han sade eller om det finns en annan syn från oppositionens
            sida.
          </note>
          <note>
            Jag inser att det är en något apart fråga att ställa till Henrik
            von Sydow, men jag gör det eftersom vi inte har någon representant
            för oppositionen närvarande.
          </note>
          <note type="speaker">
            Anf. 177 HENRIK VON SYDOW (m) replik:
          </note>
          <note>
            Fru talman! Jag har lite svårt att redogöra för andra partiers
            positioner, men vi vet sedan tidigare att det funnits åtminstone
            fem partier som ställt sig bakom en ökad normprövning. Detta framgår
            om man till exempel läser konstitutionsutskottets betänkanden
            från behandlingen av dessa frågor.
          </note>
          <note>
            Vi hoppas förstås att de samtal som förs mot bakgrund av att
            Sverige förändrats tar fasta på om än inte har som utgångspunkt
            den utredning som jag refererade till, nämligen Demokratiutredningen
            som leddes av den förre socialdemokratiske kulturministern. Där
            fanns en majoritet för en ökning av författningsprövningen, författningsskyddet.
          </note>
          <note>
            Låt oss hoppas, mot bakgrund av att Sverige och vår omvärld förändrats,
            mot bakgrund av vårt medlemskap i EU och hur det ser ut i andra
            europeiska länder, att det också ska ge avtryck i den utredning
            som nu arbetar.
          </note>
          <note type="speaker">
            Anf. 178 FINN BENGTSSON (m) replik:
          </note>
          <note>
            Fru talman! Låt mig precisera frågeställningen till Henrik von
            Sydow eftersom vi inte har någon representant för oppositionen
            närvarande. Tolkar du det så att ni har en samsyn, eller är det
            möjligtvis fråga om ett ointresse från oppositionens sida för
            så pass viktiga frågor?
          </note>
          <note type="speaker">
            Anf. 179 HENRIK VON SYDOW (m) replik:
          </note>
          <note>
            Fru talman! Vi får hoppas att det inte beror på ointresse.
          </note>
          <note>
            Jag hoppas att samtalen kommer att föras vidare, om inte nu i
            kammaren så med all säkerhet i samband med Grundlagsutredningens
            arbete. Jag hoppas också på en konstruktiv och god anda i detta
            arbete.
          </note>
          <note type="speaker">
            Anf. 180 INGEMAR VÄNERLÖV (kd):
          </note>
          <note>
            Fru talman! Rubriken för mitt anförande är Tillåt anonyma vittnesmål.
            Det har jag motionerat om sedan 2004. Vid Kristdemokraternas riksting
            2006 bestämdes att detta nu ska vara partiets politik.
          </note>
          <note>
            Rättstryggheten kräver bland annat att vi kan lita på våra domstolar,
            att domar avkunnas för att gärningsmän ska få rättmätiga straff.
            Ett måls avgörande beror i hög grad på goda vittnesmål. Det förutsätter
            att folk vågar ställa upp och vittna i en rättegång. Under senare
            år har rädslan för att vittna ökat markant. Till stor del beror
            det på den allt grövre organiserade brottslighetens framväxt.
          </note>
          <note>
            Den som med våld eller hot angriper någon för att denne gjort
            en polisanmälan eller vittnat om något, eller om någon som tänkt
            vittna angrips, gör sig skyldig till brottet övergrepp i rättssak.
            Antalet dömda för övergrepp i rättssak har på senare år ökat dramatiskt.
            2000 var antalet fällande domar för övergrepp i rättssak 65 stycken.
            2006 hade siffran stigit till 430, visar statistik från Brottsförebyggande
            rådet. Det betyder en i genomsnitt 37-procentig ökning varje år
            under 2000-talet. Det är en oerhört allvarlig trend som justitieministern
            och regeringen bör ta sig en allvarlig funderare på.
          </note>
          <note>
            Den kraftiga uppgången kan med stor sannolikhet sättas i samband
            med att de tungt kriminella gängen i Sverige ökat mångfaldigt
            under perioden 19952005, från 6 till 46 enligt en kartläggning
            redovisad i Dagens Nyheter den 27 september 2005.
          </note>
          <note>
            En annan konsekvens av gängens framfart är att flera grova våldsbrott
            förblir ostraffade, trots att polis och åklagare anser sig veta
            vem den skyldige är, eller i vart fall vet vem som känner till
            vem som begick brottet. Men eftersom alla tiger är det svårt eller
            omöjligt att bevisa något.
          </note>
          <note>
            I Sverige har vi på senare år börjat anpassa domstolarnas lokaler
            på ett sådant sätt att vittnen och brottsoffer inte ska behöva
            konfronteras med gärningsmannen, vilket är bra. Brottsofferjourer
            med flera gör en fantastisk insats vad gäller vittnesstöd. Allt
            detta är naturligtvis bra i sig, men det räcker inte för att hålla
            uppe vittnesbenägenheten. Inte heller de nya bestämmelserna i
            det av riksdagen i maj 2006 antagna betänkandet Personsäkerhet
            räcker.
          </note>
          <note>
            En ny bestämmelse har införts i polislagen som säger att särskilt
            personsäkerhetsarbete får bedrivas beträffande vittnen och andra
            hotade personer. Den nya regeln är dock tämligen verkningslös
            när det gäller att öka viljan att framträda som vittnen. Den som
            allvarligt blivit skrämd och hotad känner sig nog inte speciellt
            lugnad av att polisen kan bedriva personsäkerhetsarbete i hans
            eller hennes fall, i all synnerhet inte när uppgifter om verksamheten
            i ett dylikt personsäkerhetsarbete bara kan hållas hemliga för
            den misstänkte fram till och med förundersökningen, men inte under
            följande rättegång.
          </note>
          <note>
            Trots att polisen, förutom andra förebyggande åtgärder när det
            gäller vittneshot, haft möjlighet att under andra halvåret 2006
            även bedriva särskilt personsäkerhetsarbete fortsätter vittneshotssiffrorna
            att bli än mer alarmerande. De fällande domarna för övergrepp
            i rättssak ökade från 336 år 2005 till 430 förra året. Under samma
            tid ökade antalet motsvarande anmälningar från 4 696 till 5 041.
          </note>
          <note>
            Hur ska man då kunna öka benägenheten att vittna? En idé som
            förts fram är att nyckelvittnen skulle få vara anonyma, men det
            går inte i Sverige i dag. Ett samhällsprogram i Sveriges Radio
            2004 tog upp denna problematik. I programmet framkom att av alla
            chefsåklagare i våra tre största städer Stockholm, Göteborg och
            Malmö sade bara var fjärde nej till tanken på möjligheten att
            ett vittne skulle få framträda anonymt, alltså avlägga vittnesmål
            under sekretessbelagd identitet. Vittnet skulle inte vara anonymt
            för domstolen utan endast för den eller dem som begått den brottsliga
            gärningen.
          </note>
          <note>
            Herr talman! Möjligheten att vittna anonymt finns redan i våra
            grannländer. I Norge ändrades straffeprosessloven 2001 för att
            tillåta vittnesmål utan att identiteten röjdes. I Danmark ändrades
            retsplejeloven 2002 på samma sätt. Före lagändringen i Norge ansåg
            man att de kriminellas allt grövre hot om repressalier var ett
            allvarligt hot mot rättssamhället, och man var bekymrad över vad
            för slags konsekvenser denna typ av våld och hot skulle få för
            straffrättsapparatens effektivitet. Det uppfattades som särskilt
            negativt att ju mer hänsynslös en person var, desto svårare var
            det att få honom fälld.
          </note>
          <note>
            På grund av detta ville den norska regeringen införa ett regelverk
            som dels skulle göra det enklare att åtala kriminella, dels skulle
            ta hänsyn till vittnen och andra aktörer i straffprocessen på
            ett mer tillfredsställande sätt. Det blev preciserat att villkoren
            för att ett vittne skulle få vara anonymt skulle vara stränga
            och att det var avsett för allvarliga tillfällen.
          </note>
          <note>
            Herr talman! Även i Sverige måste nu regeringen låta utreda om
            detta kan vara en bland flera möjligheter för att upprätthålla
            vittnesbenägenheten på en hög nivå, så att domar kan avkunnas
            och brottslingar få rättmätiga straff.
          </note>
          <note type="speaker">
            Anf. 181 KRISTER HAMMARBERGH (m):
          </note>
          <note>
            Herr talman! Rättsområdet och debatten kring rättsområdet domineras
            oftast av spektakulära fall. Nu i dessa dagar är det två fall
            som har diskuterats kraftfullt dels den så kallade Stureplansdomen,
            dels den tragiska dödsmisshandel som skedde för någon vecka sedan
            på Kungsholmen.
          </note>
          <note>
            De här fallen får ett stort genomslag i den allmänna debatten,
            men vi ska komma ihåg att bortsett från dessa spektakulära fall
            finns en statistik med 1,2 miljoner brott. Andra människor har
            drabbats unga män har misshandlats av jämnåriga, kvinnor har våldtagits
            och gamla människor har blivit utsatta för tillgreppsbrott. Många
            gånger upplever de naturligtvis en lika stark kränkning som brottsoffer
            som i de fall som det nu har stått om i tidningarna.
          </note>
          <note>
            Medan den totala brottsligheten är oförändrad pekar mycket på
            att brottsligheten förråats. Den blir hårdare. Det blir mer misshandel
            och fler grova brott. Medborgarna tycker nog att det är stopp
            nu. Det är viktigt att vi börjar åstadkomma resultat, att vi förhindrar
            brottsligheten och den grova brottsligheten. Därför är det viktigt,
            herr talman, att politiken inte reducerar sig till att endast
            bestå av snabba statements. Det kommer ett pressmeddelande när
            medierna lyfter fram en fråga, men sedan får man inte tappa fokus
            och hoppa till nästa fråga när ett nytt ärende har dykt upp.
          </note>
          <note>
            Det är viktigt att politiken åstadkommer någonting. Regeringsskiftet
            innebar nya statsråd. Det är bra att vi i dag har ett statsråd
            på justitieministerposten som framför allt jobbar på för att åstadkomma
            förändringar genom ett resultatorienterat och noggrant arbete.
          </note>
          <note>
            Sexualbrotten har förvisso debatterats tidigare, vilket är viktigt,
            men jag kan konstatera att när det gäller resten av justitieområdet
            finns ingen oppositionsföreträdare i kammaren. Jag beklagar det
            ointresset för de frågor man är satt att bevaka.
          </note>
          <note>
            Herr talman! Ska vi få ned brottsligheten i framtiden är det
            viktigt att vi börjar fokusera på de ungas våldstendenser och
            ungdomsbrottsligheten. Det gäller att få stopp i tid, innan en
            ung människa skaffar sig en kriminell identitet. När den identiteten
            har kommit är det svårt att rehabilitera, erbjuda programverksamhet
            eller åstadkomma en förändring för den individen.
          </note>
          <note>
            Det är dags att vuxenvärlden tar sitt ansvar. Men det är också
            dags att ungdomar börjar ta sitt ansvar och börjar föra en diskussion
            med varandra om vad som är okej gentemot kamraterna, om vilka
            värderingar de vill ha gentemot kompisar. Är det okej att sparka
            skallen av någon som ligger på marken eller inte? Det finns nu
            de som startar ungdomsuppror och säger att man vill ha stopp på
            detta. Fortsätt! Ni har gjort en jätteinsats. Ni är viktiga!
          </note>
          <note>
            Men det handlar också om vuxnas ansvar, om föräldrars ansvar.
            Jag som förälder kanske inte alltid kan vara ute och nattvandra,
            men jag måste ha koll på vad mina ungdomar håller på med. Finns
            det tendenser till att mina barn börjar använda droger? Har mitt
            barn kanske en mobiltelefon som han inte borde ha? Sedan ska vi
            i riksdag och myndigheter se till att arbeta på ett sätt som understöder
            detta och ger verktyg som behövs för att stoppa brottsligheten.
            Det är också viktigt, herr talman, att de myndigheter vi har gett
            ansvaret också använder sig av de verktyg vi ger, att polisen
            utreder utredningsbara brott och att vi använder lagen rakt igenom.
          </note>
          <note>
            Regeringsskiftet har inneburit kraftiga signaler. Vi kommer nu
            att börja få en synlig polis i större utsträckning. 2010 kommer
            vi att ha 20 000 poliser. Det har hänt saker. I år antogs 830
            poliser på Polishögskolan. Det är rekord. Det har inte hänt förut.
            Det är skillnad mot den tidigare regeringsperioden, då den stängdes
            för att sedan öppnas i mindre skala.
          </note>
          <note>
            Vi tittar nu på straffmätningen. Varför dömer inte domstolarna
            efter hela straffskalan? Det ger en viktig signal till medborgarna
            om man ser till att använda de verktyg vi har erbjudit och sett
            till att rättssystemet kan hantera.
          </note>
          <note>
            Vi föreslår en mängd åtgärder för att få stopp på ungdomsbrottsligheten.
            Vi tittar på möjligheten att ge föräldrar strikt skadeståndsansvar
            gentemot sina barn, att göra det lättare vid polisförhör för unga
            brottslingar och att ta bort det så kallade solidariska betalningsansvaret
            för unga lagöverträdare, så att man inte kan lägga över hela beloppet
            och hela skulden på sina kompisar. Vi tror att det är viktigt
            att börja kunna drogtesta barn under 15 år för att få stopp på
            missbruk i god tid, detta även utan att föräldrarna gett sitt
            godkännande.
          </note>
          <note>
            De unga brottsförövarna behöver mer hjälp. Därför kommer vi nu
            att skapa bättre system för att ta hand om dem. Men framför allt
            är det viktigt att vi hjälper och stöttar alla de brottsoffer
            som finns. För barn mellan 0 och 6 år finns det 1 096 anmälda
            fall. 106 av dessa, en tiondel, ledde till åtgärd. För barn mellan
            7 och 14 år finns det 7 190 anmälda fall. 844 ledde till åtgärd.
          </note>
          <note>
            Herr talman! Jag ser en risk att medborgarna när de upplever
            att ingenting händer börjar ta saken i egna händer. Vi har sett
            det förr genom medborgargarden och miliser. Vi ser nu ett nytt
            fenomen som inte har funnits tidigare, och det sker på Internet.
            Man tar saken i egna händer och hänger ut misstänkta, som ska
            dömas av domstol och ingen annan. Man försöker föregripa rättsskeendet.
            Detta är mycket allvarligt. Man ska inte kunna gömma sig i en
            svart mask och föregripa vårt eget rättssystem.
          </note>
          <note>
            I detta anförande instämde Ulrika Karlsson i Uppsala (m).
          </note>
          <note type="speaker">
            Anf. 182 KARL SIGFRID (m):
          </note>
          <note>
            Herr talman! Jag skulle vilja ta upp ett ämne som berör alla
            oss som tillbringar en stor del av vår tid på Internet. Det berör
            en hel ungdomsgeneration och åtminstone en av tre svenskar i alla
            åldersgrupper. Så många är det nämligen som laddar hem film och
            musik genom fildelningsnätverk på Internet.
          </note>
          <note>
            Anledningen till att jag känner mig tvungen att ta upp just den
            här frågan är att de flesta beslutsfattare har dålig förståelse
            och inte så stor vilja att ta till sig den debatt som förs, framför
            allt i bloggvärlden.
          </note>
          <note>
            Alla borde kunna skriva under på att dagens upphovsrätt har blivit
            frånsprungen av den tekniska utvecklingen. Cd-skivor, dvd-filmer
            och sådant som säljs i butiker eller skickas med posten är på
            väg att fasas ut. I deras ställe kommer moderna fildelningstekniker.
            Det innebär att branscher som har byggts upp kring gamla distributionskanaler
            kommer att försvinna. Det är en utveckling som politiken varken
            kan eller bör förhindra.
          </note>
          <note>
            Jag skulle vilja gå tillbaka lite i tiden. Även om fildelningen
            är ett relativt nytt fenomen har uppfattningen att människor fritt
            ska få sprida information länge varit dominerande i Sverige. Inskränkningar
            i den rätten, vare sig de utgörs av censur eller av upphovsrättsliga
            regler, har egentligen aldrig haft någon förankring bland medborgarna.
          </note>
          <note>
            I dag kopieras filer över Internet. För ett par årtionden sedan
            var det kassettband som kopierades i stor omfattning. Även om
            detta var kontroversiellt bland upphovsrättsjurister var det fullt
            förenligt med det allmänna rättsmedvetandet. På den tiden gick
            upphovsrättsindustrin så långt att man ville förbjuda apparater
            som gav ägaren möjlighet att göra egna inspelningar. Det som är
            självklart i dag att man till exempel ska kunna spela in ett tv-program
            för att titta på det vid ett annat tillfälle var långtifrån självklart
            när videobandspelaren kom i slutet av 1970-talet. Då hävdade tv-bolagens
            upphovsrättsjurister att det var stöld att titta på ett tv-program
            vid en annan tidpunkt än den då det sändes. Rätten att titta på
            ett program då det passade tittaren hade man ju inte betalat för,
            och att tittarna nu kunde spola förbi reklampauserna beskrevs
            som närmast en dödsstöt för tv-industrin.
          </note>
          <note>
            Som vi vet uteblev katastrofen för tv-branschen. Tekniken blev
            en självklar del i människors vardag. Så blev det med videobanden.
            Så blev det med inspelningsbara dvd-skivor, och så kommer det
            också att bli med den kopiering som sker på Internet. Om det är
            något vi bör lära oss av historien så är det att den tekniska
            utvecklingen har sin gång och att den varken kan eller bör styras
            politiskt.
          </note>
          <note>
            En annan lärdom är att politikens försök att frånta människor
            möjligheten att använda ny teknik är dömda att misslyckas. Det
            kan vi se exempel på nu. De senaste åren har det gjorts försök
            att stoppa den fria informationsspridningen genom polisinsatser
            och lagstiftning mot att ladda hem upphovsrättsskyddat material.
            Statistiken visar att dessa insatser inte avskräcker och heller
            inte förändrar människors rättsuppfattning.
          </note>
          <note>
            För oss som förstår den tekniska utvecklingen är det uppenbart
            att det inte går att upprätthålla dagens upphovsrätt utan att
            staten trampar på människors integritet. Därför vill jag uppmana
            mina kolleger här i riksdagen att en gång för alla ge upp jakten
            på fildelare och i stället ta tag i arbetet med en ny, begränsad
            upphovsrätt som är förenlig med den nya tekniken.
          </note>
          <note>
            Om de berörda branscherna vill tjäna pengar är det upp till dem
            själva att hitta affärsmodeller som är förenliga med den tekniska
            utvecklingen. Vi kan tydligt se att den omställningen redan har
            börjat, och det vore väldigt olyckligt om den avtog på grund av
            politiker som med hårdare lagar försöker återuppliva affärsmodeller
            som hör till gårdagen.
          </note>
          <note type="speaker">
            Anf. 183 ANDREAS NORLÉN (m):
          </note>
          <note>
            Herr talman! Vad är ett människoliv värt? Den frågan har diskuterats
            intensivt med anledning av en dom som Högsta domstolen meddelade
            i mars i år. HD dömde då en man som hade knivmördat sin hustru
            till fängelse i tio år, vilket med rådande regler om villkorlig
            frigivning innebär att han släpps ut när två tredjedelar av strafftiden
            har avtjänats, det vill säga efter knappt sju år. Åklagaren hade
            i målet yrkat på livstids fängelse, men HD anger i domen att livstids
            fängelse för mord ska förbehållas de allvarligaste fallen.
          </note>
          <note>
            HD:s dom har fått snabb respons i rättspraxis. Man har kunnat
            notera en tydlig minskning av antalet domar till livstids fängelse
            för mord. Under första halvåret 2007 har såvitt jag känner till
            endast en sådan dom avkunnats. Även i fall där man har brukat
            grovt våld har underrätterna valt att döma till tio års fängelse.
          </note>
          <note>
            I dag anger brottsbalken att den som gör sig skyldig till mord
            ska dömas till fängelse i tio år eller på livstid. Straffvärdet
            för flertalet mord är som jag ser det så högt att livstids fängelse
            i de flesta fall framstår som det enda tänkbara alternativet.
            När någon berövar en annan människa livet och därmed alla hennes
            drömmar och möjligheter, allt hon kunde ha givit och kunde ha
            blivit, bör utgångspunkten vara att gärningsmannen ska dömas till
            livstids fängelse.
          </note>
          <note>
            HD anför i sin dom att en majoritet av dem som nu för tiden döms
            till ansvar för mord får livstids fängelse, alltså fram till dess
            att HD nu ändrade praxis, medan för 15 år sedan flertalet mördare
            fick tidsbestämda straff. HD har också noterat att regeringens
            nådepraxis till och med 1993 innebar att livstids fängelse normalt
            omvandlades till 1216 års fängelse men att praxis därefter ligger
            i intervallet 1825 år. Däremot är det svårt att hitta några tydliga
            argument för HD:s ståndpunkt utöver dessa statistiska upplysningar.
          </note>
          <note>
            Den ståndpunkt som Högsta domstolen har intagit torde dock ha
            sin utgångspunkt i brottsbalkens förarbeten. Enligt Straffrättskommitténs
            slutbetänkande, som var underlaget för den nya brottsbalken, skulle
            man beteckna uppsåtligt dödande som mord om det framstod som en
            särskilt grov gärning. I andra fall skulle det betecknas dråp.
            Den slutliga utformningen av dessa bestämmelser det som sedermera
            kom att inflyta i brottsbalken innebar dock en jämkning i departementet,
            som innebar att uppsåtligt dödande normalt skulle betecknas som
            mord och att dråp skulle föreligga om gärningen med hänsyn till
            omständigheterna framstod som mindre grov.
          </note>
          <note>
            HD:s avgörande tar till synes i och för sig med visst fog sin
            utgångspunkt i Straffrättskommitténs betänkande. Slutsatsen blir
            att med den slutliga utformning som brottsbalken fick med denna
            gränsdragning mellan mord och dråp hamnar åtskilliga fall av uppsåtligt
            dödande inom tillämpningsområdet för mordbestämmelsen, trots att
            Straffrättskommittén ansåg att sådana fall skulle bedömas som
            dråp. Strafflatituden för dråp är fängelse i sex till tio år.
            Detta är den rimligaste analysen av HD:s markering: Livstids fängelse
            för mord ska förbehållas de allvarligaste fallen.
          </note>
          <note>
            Det finns alltså skäl för den ståndpunkt som har kommit till
            uttryck i domen, men samhället och dess värdegrund kan ha förändrats
            i sådan grad att de värdebaserade avvägningarna i äldre förarbeten
            och tidigare domar blir mindre relevanta. Därför måste de skäl
            som HD har haft vägas mot andra goda argument. Det är till exempel
            vanligt att man betraktar en lags syften som viktiga när man tolkar
            den.
          </note>
          <note>
            Straffrätten har flera syften. Det handlar om att skydda samhället
            från brottslingar, att verka avskräckande, att rehabilitera brottslingarna
            och att vedergälla, det vill säga se till att brottslingarna får
            sona sina brott. När man talar om brottets straffvärde är det
            just vedergällningstanken man berör. Om man ska ändra normalstraffet
            för mord på det sätt som HD har gjort måste man rimligen ta samtliga
            dessa syften i beaktande.
          </note>
          <note>
            HD snuddar vid vedergällningen och tycks mena att straffvärdet
            för flertalet mord inte är så högt att livstids fängelse bör utdömas.
            Men jag vill i motsats till det hävda att vedergällningssyftet
            faktiskt lider allvarliga men av HD:s nya praxis. Straffvärdet
            för mord är så högt att livstids fängelse bör vara utgångspunkten.
          </note>
          <note>
            Likaså försvagar man naturligtvis avskräckningssyftet om man
            nu går tillbaka och mildrar normalstraffet för mord trots den
            underrättspraxis som har vuxit fram de senaste 15 åren. Det här
            borde rimligen ha vägt tyngre än lojalitet med gamla rättsfall
            och gamla förarbeten.
          </note>
          <note>
            Vad bör då göras? Jo, det enda man kan göra är naturligtvis och
            det hoppas jag att regeringen återkommer till att ändra lagstiftningen
            så att det tydligt framgår att livstids fängelse är normalstraffet
            för mord.
          </note>
          <note>
            Det hade varit intressant att få ta del av oppositionens synpunkter
            i den här frågan. Men de tycks lysa med sin frånvaro i den här
            justitiedebatten. Vi får väl hoppas att de läser riksdagstrycket
            och tar del av synpunkterna som har framförts i den här debatten.
            Det vore intressant att få veta om Socialdemokraterna med flera
            anser att dagens lagstiftning är väl avvägd.
          </note>
          <note>
            Utbildning
          </note>
          <note type="speaker">
            Anf. 184 ULF NILSSON (fp):
          </note>
          <note>
            Herr talman! I dag ser vi att antalet jobb ökar i Sverige och
            att det är alltfler som går från bidrag till arbete. Det är väldigt
            positivt. Men fortfarande är det väldigt sorgligt att det är alldeles
            för många ungdomar som börjar vuxenlivet utan en rättvis chans
            att komma in i yrkeslivet. Jag ser det som en av utbildningspolitikens
            viktigaste uppgifter att ändra på det.
          </note>
          <note>
            Intresset för yrkesutbildningar i Sverige har under många år
            varit minimalt. Samtidigt har vi sett hur avhoppen från gymnasieskolan
            ökat, och vi har sett att många har drabbats av det överordnade
            mål som den svenska gymnasieskolan har haft, att alla ska vara
            behöriga att läsa på högskolan.
          </note>
          <note>
            Tyvärr har den socialdemokratiska regeringen visat väldigt lite
            intresse för yrkesutbildningar för ungdomar. Jag brukar säga att
            det är konstigt att ett parti som kallar sig arbetarparti har
            värderat yrkeskunnande och icke-akademiska färdigheter så lågt.
            Vi har sett många avhopp på yrkesprogrammen i gymnasieskolan.
            Målet att alla ska läsa för högskolebehörighet är i många fall
            både orättvist och grymt, eftersom alla faktiskt inte vill bli
            akademiker.
          </note>
          <note>
            Nu förändrar alliansen utbildningspolitiken. Vi ser en ny gymnasieskola
            växa fram, förberedas, och en ny yrkesutbildning på gymnasienivå.
            Den nya gymnasieskolan ska ha en höjd ribba på de studieförberedande
            programmen och ha lärlingsutbildning, växelutbildning och så vidare
            på yrkesprogrammen.
          </note>
          <note>
            Men, herr talman, det behövs också yrkesutbildning efter gymnasieskolan.
            Det finns ett stort behov av eftergymnasial yrkesutbildning. Dagens
            högskola som har akademiska krav och ska ha akademiska krav passar
            faktiskt inte alltid för de eftergymnasiala yrkesutbildningarna.
            Tvärtom kan alltför akademiska krav försvåra utbildningen.
          </note>
          <note>
            Jag tror att vi behöver både en yrkeshögskola och en akademisk
            skola. På den akademiska högskolan ska man ha krav på vetenskapliga
            uppsatser och så vidare. Men det kanske är ett hinder på en yrkeshögskoleutbildning
            för hotellchefer eller kvalificerade hisstekniker att de ska behöva
            hålla på med akademiska seminariediskussioner.
          </note>
          <note>
            I dag är det svåröverskådligt med många olika eftergymnasiala
            utbildningar. Vi har påbyggnadsutbildningar, vi har folkhögskoleutbildningar
            och vi har så kallade kvalificerade yrkesutbildningar. Det är
            olika regler, ofta olika ersättningar och så vidare. Därför utreder
            nu regeringen en modell för en ny yrkeshögskola i Sverige som
            ska bli som ett paraply som definierar vad som är högskolekurser
            men där olika typer av anordnare och olika längd på kurser ska
            kunna ingå.
          </note>
          <note>
            Under den nya yrkeshögskolans paraply ska det kunna finnas till
            exempel yrkesinriktade folkhögskolekurser. Det ska kunna finnas
            privata utbildare och naturligtvis också den nya kvalificerade
            yrkesutbildningen som har funnits i ungefär tio år.
          </note>
          <note>
            Herr talman! Just den kvalificerade yrkesutbildningen har varit
            väldigt framgångsrik. Där har man lyckats med det som vi har varit
            så dåliga på i Sverige. Man har lyckats få branscherna och företagen
            att ställa upp. I den kvalificerade yrkesutbildning som finns
            i dag står faktiskt branscherna för ungefär en tredjedel av utbildningen.
            Därför är jag övertygad om att just den modell som kvalificerad
            yrkesutbildning står för kommer att vara en betydande del i den
            nya yrkeshögskolan.
          </note>
          <note>
            Tidigare när just Socialdemokraterna hörde våra liberala argument
            för en mer yrkesinriktad gymnasieskola sade de ofta att vi ville
            införa ett B-lag i utbildningssystemet. Sanningen är att det redan
            i dag finns ett B-lag, nämligen de ungdomar som slås ut från skolan.
          </note>
          <note>
            Nu vet jag att Socialdemokraterna har en intern skoldebatt som
            är mycket intressant. Det verkar nästan det är i varje fall många
            inlägg på debattsidor som om ni är beredda att gå på vår linje
            när det gäller gymnasieskolan. Därför vill jag nu fråga de socialdemokrater
            som är här i kammaren i dag om de också är positiva till alliansens
            tankar om en yrkeshögskola och om de är beredda att pröva de här
            nya vägarna för en kvalificerad yrkesutbildning efter gymnasieskolan.
          </note>
          <note>
            Herr talman! Jag tror att vi alla vet att Sverige behöver välutbildad
            arbetskraft. Men, som sagt, alla vill inte bli akademiker. Det
            är heller inget bra mål att alla ska bli det, om ett land som
            Sverige ska fungera. Andra utbildningar måste räknas, och andra
            yrkesutbildningar måste få fullvärdiga examina både i gymnasieskolan
            och efter gymnasieskolan i en ny yrkeshögskola.
          </note>
          <note type="speaker">
            Anf. 185 MAGDALENA STREIJFFERT (s) replik:
          </note>
          <note>
            Herr talman! Att långtidsarbetslösa ungdomar ska komma in i arbete
            tror jag att vi är överens om. Däremot ser vi att antalet långtidsarbetslösa
            ungdomar har ökat ganska drastiskt under det år som den borgerliga
            alliansen har styrt. Det har gått från 2 500 till över 10 000
            ungdomar som står långt ifrån arbetsmarknaden, som inte har kommit
            in och fått ett jobb.
          </note>
          <note>
            Oftast beror det på att de inte har en avslutad utbildning. Då
            är det konstigt att man drar ned på komvux med en tredjedel. Tycker
            inte Ulf Nilsson att man kanske har misslyckats lite med just
            den politiken?
          </note>
          <note>
            Sedan är det inte så att vi socialdemokrater vill att alla ska
            läsa på högskolan. Vårt mål är att 50 procent ska ha den möjligheten,
            och vi ska inte glömma de andra 50 procenten. Därför införde vi
            kvalificerad yrkesutbildning, precis som Ulf Nilsson sade, som
            har varit väldigt bra.
          </note>
          <note>
            Men tyvärr sade den borgerliga alliansen nej till den gymnasiereform
            som vi lade fram, Gy 07, som just skulle förbättra också yrkesutbildningar
            på gymnasieskolan. Jag tycker att det är märkligt att man pratar
            om att det är bra med yrkesutbildning, men sedan röstar man ned
            det.
          </note>
          <note type="speaker">
            Anf. 186 ULF NILSSON (fp) replik:
          </note>
          <note>
            Herr talman! När det gäller ungdomsarbetslösheten vet vi att
            vi numera räknar på ett annat sätt. Vi räknar även människor som
            är i åtgärder som arbetslösa. Generellt sett minskar siffrorna
            för arbetslösheten, även ungdomsarbetslösheten, men jag har inte
            med mig de siffrorna eftersom jag inte skulle debattera det.
          </note>
          <note>
            Sedan gäller det gymnasiereformen som vi sade nej till. Socialdemokraterna
            drog själva tillbaka det mesta av den det ska sägas. Vi hade en
            gymnasieutredning där ni ville öka den tid som man läser gemensamma
            kurser, oavsett om man är yrkesinriktad eller inte. Och den gymnasiereform
            som ni ville genomföra betydde ju ingen förbättring av yrkesutbildningarna.
            Därför hade vi anledning att säga nej till den.
          </note>
          <note>
            Jag fick inget riktigt svar på min fråga. Tiden går så fort när
            vi har korta repliktider. Men jag frågade om ni är positiva till
            den yrkeshögskola som regeringen nu arbetar med.
          </note>
          <note type="speaker">
            Anf. 187 MAGDALENA STREIJFFERT (s) replik:
          </note>
          <note>
            Herr talman! Jag har en fråga till Ulf Nilsson. Jag vet att systemet
            finns i Finland. Man har vissa problem. Det är väldigt svårt att
            gå från en skola till en annan.
          </note>
          <note>
            Jag har en annan fråga med tanke på att regeringen håller på
            med en gymnasiereform som gör att det är valfritt att läsa kärnämnen
            som svenska, engelska och matematik. Jag tänkte fråga om de elever
            som väljer bort de här ämnena men som ändå väljer en yrkesutbildning.
            Har de möjlighet att läsa på en yrkeshögskola? Jag tycker att
            det är väldigt märkligt, om man tycker att det är viktigt med
            yrkesutbildning, om de inte kan gå vidare.
          </note>
          <note type="speaker">
            Anf. 188 ULF NILSSON (fp) replik:
          </note>
          <note>
            Herr talman! Det är alltid en avvägning mellan hur länge man
            kan ha en allmän utbildning som lämnar alla vägar öppna och när
            man måste specialisera sig. Som vi vet förbereder regeringen rättighetslagstiftning
            som ska göra att människor som har valt bort att läsa högskolebehörighet
            på gymnasieskolan ska få rätt att komplettera det i vuxenutbildningen.
            Det är självklart att vi inte ska ha återvändsgränder, men samtidigt
            får man acceptera att om man har satsat på en utbildning måste
            man plugga lite extra.
          </note>
          <note>
            Men är ni positiva till vår nya yrkeshögskola? Det kanske någon
            annan socialdemokrat kan svara på.
          </note>
          <note type="speaker">
            Anf. 189 THOMAS STRAND (s) replik:
          </note>
          <note>
            Herr talman! Ulf Nilsson säger att nu förändrar alliansen utbildningspolitiken.
            Men det är en sak att hålla tal och en annan sak vad som händer
            i praktiken. Det är tydligt att man måste skilja på det som sägs
            och det som görs.
          </note>
          <note>
            Jag skulle vilja ställa en fråga om yrkesutbildning ur ett annat
            perspektiv, något som inte Ulf Nilsson berörde. Jag träffade för
            tre veckor sedan näringslivschefer i Gnosjö. De berättade att
            företagen skriker efter arbetare. Det finns arbetslösa, men problemet
            är att det inte finns några pengar för att utbilda arbetslösa.
            Ni har skurit ned vuxenutbildningen rejält, tagit bort rekryteringsbidraget
            och är på väg att ta bort korttidsstudiestödet. Även på arbetsmarknadssidan
            är utbildningarna av mycket mindre omfattning än tidigare.
          </note>
          <note>
            Därför är min fråga: Vad säger Ulf Nilsson till dessa näringslivschefer?
          </note>
          <note type="speaker">
            Anf. 190 ULF NILSSON (fp) replik:
          </note>
          <note>
            Herr talman! Som vi vet har regeringen bland annat satsat på
            att minska arbetsgivaravgifterna om man anställer långtidsarbetslösa,
            nystartsjobb och så vidare. Det tenderar att ge en väldigt positiv
            effekt. Så svaret är att vi ändå som helhet i Sverige går från
            bidrag till arbete. Konjunkturinstitutet menar att ungefär en
            tredjedel av alla de nya jobb som kommer till beror på regeringens
            politik.
          </note>
          <note>
            Men på sikt är det viktigt, för att vi ska klara även lågkonjunkturer,
            att ungdomar får en bra yrkesutbildning. Det är det som den här
            frågan gäller. Det handlar om att få bra yrkesutbildning i gymnasieskolorna,
            om att få bra möjligheter att yrkesutbilda sig efter gymnasieskolan
            och om att skaffa sig olika former av kvalificerad yrkesutbildning.
            Jag har ännu inte hört om Socialdemokraterna är beredda att medverka
            till en ny yrkeshögskola i Sverige.
          </note>
          <note type="speaker">
            Anf. 191 THOMAS STRAND (s) replik:
          </note>
          <note>
            Herr talman! Angående yrkeshögskola som Ulf Nilsson talar om
            vill jag påminna Ulf om att när det gäller den kvalificerade yrkesutbildningen,
            KY, har vi från Socialdemokraterna drivit den frågan och även
            haft utredning om eftergymnasial yrkesutbildning. Vi är inte emot
            ett ramverk vad gäller just eftergymnasial yrkesutbildning. Så
            det kan vi diskutera vidare.
          </note>
          <note>
            Jag konstaterar att Ulf Nilsson som svar till näringslivscheferna
            säger att man har sänkt arbetsgivaravgiften för långtidsarbetslösa,
            men innan dess behövs det utbildning. Det är det som det i dag
            inte finns några pengar till i kommunerna.
          </note>
          <note>
            Min fråga är fortfarande till Ulf: Vad svarar du näringslivscheferna?
          </note>
          <note type="speaker">
            Anf. 192 ULF NILSSON (fp) replik:
          </note>
          <note>
            Herr talman! Jag svarar näringslivscheferna att vi är på väg
            att bygga upp en omfattande bra yrkesutbildning för ungdomar,
            och de åtgärder som redan det här första året har genomförts har
            fått många fler att anställa än tidigare. Så utvecklingen är positiv
            redan nu men kommer att bli ännu bättre.
          </note>
          <note>
            Jag vill påminna om att det var alliansen i opposition med stöd
            av vissa andra oppositionspartier som tvingade fram utredningen
            om eftergymnasiala yrkesutbildningar. Jag satt i utbildningsutskottet,
            och Socialdemokraterna var emot det då.
          </note>
          <note type="speaker">
            Anf. 193 MATS GERDAU (m):
          </note>
          <note>
            Herr talman! I förrgår hade jag förmånen att få vara med när
            Sveriges bästa skolkommun korades. Det var Lärarförbundet som
            för sjätte året utsåg den kommun som de tycker är landets bästa.
            Lomma i Skåne vann, Lund kom tvåa och Båstad trea. Grattis till
            er och till alla elever som går där! vill jag gärna säga.
          </note>
          <note>
            Man kan självklart ha sypunkter på de kriterier som Lärarförbundet
            bygger sin rankning på. Men det är ändå intressant att ett fackligt
            förbund hyllar skolan i tre moderatledda kommuner.
          </note>
          <note>
            Vad är det då som utmärker en bra skolkommun och en framgångsrik
            skola? Jag tror att det viktigaste är tydligt ledarskap, i politiken,
            i klassrummen men framför allt i skolan. Vi måste få fram de bästa
            rektorer vi kan få. Då menar jag inte de som är bäst på att läsa
            regelböckerna utan de mest inspirerande ledarna, de som har förmågan
            att skapa och peka ut visioner och få med sig medarbetarna på
            att uppfylla de visionerna.
          </note>
          <note>
            För att skolan ska kunna anpassa undervisningen till de skiftande
            behov och förutsättningar som finns måste skolan ha ett stort
            friutrymme. De flesta tror jag skriver under på det, i teorin
            i alla fall. I praktiken ser det väldigt annorlunda ut. Det finns
            alldeles för många exempel på motsatsen. Låt mig nämna några.
          </note>
          <note>
            I Falköping ville en förskola köpa in en digitalkamera för att
            dokumentera barnens utveckling och vardag. Det verkade rätt bra,
            tycker jag. Men det gick inte. De var tvungna att be kommunpolitikerna
            om lov först.
          </note>
          <note>
            I Ronneby bestämmer politikerna vilken mat eleverna ska äta men
            skickar sedan räkningen till skolan som i stället måste stoppa
            inköpen av nya skolböcker.
          </note>
          <note>
            I Ale kommun måste en skola begära tilläggsanslag för att få
            köpa in en kopieringsmaskin, och i Strömsund reglerar politikerna
            i detalj vilka tjänster som ska finnas och hur de ska fördelas.
            En rektor jag träffade sade att han var ansvarig för 20 miljoner
            kronor, men han kunde bara styra kaffekassan. Allt annat bestämdes
            över hans huvud.
          </note>
          <note>
            Över tusen rektorer anser att de inte får utforma sin egen organisation,
            visar en statlig utredning som kom för tre år sedan. Där kan man
            också läsa att nästan hälften av rektorerna anser att det kommunala
            sättet att styra skolan försvårar deras uppgift som rektor. Det
            har tyvärr inte blivit bättre de senaste åren. Två tredjedelar
            av rektorerna säger att de behöver större befogenheter för att
            kunna ta det ansvar som följer med befattningen. Det visar en
            helt färsk undersökning från Skolledarförbundet.
          </note>
          <note>
            Herr talman! Så här kan det naturligtvis inte få fortsätta. Finns
            det någon som tror att rektorer med bakbundna händer kan lösa
            skolans problem? Är det så vi får de bästa rektorerna i Sverige?
            Naturligtvis inte.
          </note>
          <note>
            Att vara rektor innebär ett stort ansvar. Då måste man också
            ha stora befogenheter. Det går inte att ha politiker som styr
            tjänster, mat och digitalkameror. Det är uppenbart att decentraliseringen
            för 17 år sedan fastnade i kommunhuset. Statlig reglering har
            ersatts av kommunal detaljstyrning på många håll.
          </note>
          <note>
            Den förra regeringen tillsatte en utredning om skolans ledning
            men brydde sig inte så mycket om vad resultatet av den utredningen
            var, för ingenting hände. I stället började man med en återreglering
            av hur skolorna ska jobba och hur skolorna ska använda sina pengar.
          </note>
          <note>
            Förra s-regeringen drog också ned på den statliga rektorsutbildningen.
            Över hälften av rektorerna i våra skolor i dag har ingen rektorsutbildning,
            och köerna bara växer. Det var inget genidrag.
          </note>
          <note>
            Nu måste vi borgerliga åtgärda det här. Styrningen är faktiskt
            en nyckelfråga för att kunna höja kvaliteten i skolan. Jag tror
            inte alls på ett förstatligande. Skolan blir inte ett dugg bättre
            av att 150 000 lärare får en ny arbetsgivare.
          </note>
          <note>
            I stället vill jag gå åt andra hållet. Fortsätt med decentraliseringen!
            Se till att makten lämnar kommunhusen och flyttar in i lärarrummen
            i stället! Där ska de viktiga vardagsbesluten fattas. Gränsen
            för vad politiken ska göra och vad skolorna själva ska bestämma
            om måste vara glasklar och lämna stort utrymme åt skolorna.
          </note>
          <note>
            Att man har duktiga kommunalpolitiker i Lund är alldeles utmärkt.
            Där fungerar det, men det räcker inte. Varenda skola i landet,
            även i Ronneby och i Söderhamn, borde fritt och självständigt
            få staka ut vägen fram till målen.
          </note>
          <note>
            Jag hoppas att vi i den nya skollagen tydligare kan definiera
            detta och hindra kommunpolitiker från att lägga sig i detaljer.
            Den nya rektorsutbildningen är också jätteviktig, och den ska
            vi fördubbla nästa år. Vi behöver faktiskt fler kompetenta, välutbildade
            och engagerade ledare i skolan.
          </note>
          <note>
            Detta är viktigt också ur ett perspektiv som har varit aktuellt
            de senaste dagarna, nämligen friskolorna. Låt de kommunala skolorna
            ta upp kampen med friskolorna! Då behöver man mycket större friutrymme
            än vad man på många håll har i dag. Jag vill ge de kommunala skolorna
            samma chanser som friskolorna.
          </note>
          <note type="speaker">
            Anf. 194 THOMAS STRAND (s) replik:
          </note>
          <note>
            Herr talman! Mats Gerdau talade om att tre moderatledda kommuner
            har hyllats nyligen. Jag har inget emot att kommuner hyllas, men
            hur ser det ut i den lokala verklighet där Moderaterna har egen
            majoritet?
          </note>
          <note>
            Mats Gerdau nämnde inte Täby. Där har Moderaterna på egen hand
            bestämt att en väl fungerande kommunal gymnasieskola ska knoppas
            av till två privatpersoner. Detta görs mot elevernas vilja, mot
            personalens vilja, mot alla andra partiers vilja inklusive allianskollegerna
            Kristdemokraterna, Centerpartiet och Folkpartiet. Ändå knoppar
            man av, och jag vill fråga Mats Gerdau om han hyllar även Täby,
            den moderatstyrda kommunen, och detta agerande.
          </note>
          <note type="speaker">
            Anf. 195 MATS GERDAU (m) replik:
          </note>
          <note>
            Herr talman! Tack för den utmärkta frågan! Täby är enligt Skolverket
            en av Sveriges allra bästa skolkommuner och fungerar utomordentligt
            väl. Det visar Skolverkets utbildningsinspektion. Frågar man utbildningsinspektörerna
            om det finns någon kommun som sticker ut och är väldigt bra i
            kontrast till de, tyvärr, alltför många dåliga skolor som finns
            pekar de gärna ut Täby. Där fungerar skolväsendet utomordentligt
            bra.
          </note>
          <note>
            Jag tycker alltså att Täby sköter sin skolpolitik på ett utomordentligt
            bra sätt, och det är tråkigt att Socialdemokraterna inte vill
            ta till sig av det som faktiskt sker där. Där har man ett mycket
            större friutrymme, man satsar på skolan, man utvärderar kvaliteten
            och inte minst ser man till att ha ett starkt och tydligt ledarskap.
          </note>
          <note type="speaker">
            Anf. 196 THOMAS STRAND (s) replik:
          </note>
          <note>
            Herr talman! Frågan jag ställde handlade om att en väl fungerande
            och bra skola i Täby kommun säljs ut till två privatpersoner för
            en spottstyver. Det skedde mot elevernas vilja, mot personalens
            vilja och även mot de andra partiernas vilja, men Moderaterna
            drev igenom det i alla fall.
          </note>
          <note>
            Jag upprepar därför min fråga: Tycker Mats Gerdau att det var
            ett bra agerande?
          </note>
          <note type="speaker">
            Anf. 197 MATS GERDAU (m) replik:
          </note>
          <note>
            Herr talman! Det som hände i Täby när Tibble gymnasium övergick
            i en annan regi var en stor fråga i valet. Moderaterna som står
            för detta gick faktiskt framåt och fick egen majoritet i Täby
            kommun.
          </note>
          <note>
            Den bild som Thomas Strand hävdar är dessutom inte riktigt sann.
            Jag tror att drygt 1 000 elever, alla utom två, följde med till
            den nya skolan. Det fanns med andra ord ett väldigt stort stöd
            för den nya skolan bland eleverna och bland personalen som också
            följde med över. Jag tycker alltså agerandet var helt okej.
          </note>
          <note type="speaker">
            Anf. 198 MAGDALENA STREIJFFERT (s) replik:
          </note>
          <note>
            Herr talman! Det är bra att Mats Gerdau tar upp att det finns
            skolor som fungerar bra. På utbildningsminister Jan Björklund
            låter det ibland som att alla skolor i Sverige är dåliga skolor.
            Vi vet att så inte är fallet.
          </note>
          <note>
            Man kan ändå fundera över vad det är som gör att just dessa skolor
            är bra skolor. Vi ser ju att det är stora skillnader. Oftast finns
            de skolor där det inte fungerar i områden där de boende kanske
            inte har en akademisk utbildning eller svenska som modersmål.
          </note>
          <note>
            Vi socialdemokrater tycker att det är viktigt att alla skolor
            är bra skolor. Då behöver man fördela resurserna efter behov.
            Hur ser Mats Gerdau på detta?
          </note>
          <note type="speaker">
            Anf. 199 MATS GERDAU (m) replik:
          </note>
          <note>
            Herr talman! Det är jätteviktigt att fördela resurser utifrån
            de behov som finns. Det är också det vi ska göra, men som Socialdemokraterna
            inte har gjort.
          </note>
          <note>
            Jag tycker också att Magdalena Streijffert gör sig skyldig till
            ett stort misstag som många gör, nämligen att förvänta sig mindre
            av vissa skolor och vissa elever, därför att de har en trasslig
            bakgrund och en annan uppväxt som gör det svårare. En framgångsfaktor
            som nästan alla lyfter fram i en framgångsrik skola är just höga
            förväntningar. Man ska ha höga förväntningar på alla, och man
            ska inte ge sig förrän alla elever verkligen når målen. Det var
            Socialdemokraternas stora misslyckande. Ni släppte tusentals elever
            ut genom skolporten utan att de kunde något. Det hände ingenting
            på tolv år, och det är den trista sanningen.
          </note>
          <note>
            Jag hoppas att ni efter ert omtalade rådslag nu överger den gamla
            flummiga sossepolitiken som inte var framgångsrik och i stället
            ansluter er till oss.
          </note>
          <note type="speaker">
            Anf. 200 MAGDALENA STREIJFFERT (s) replik:
          </note>
          <note>
            Herr talman! Vi ska ha höga krav och förväntningar absolut. Men
            då måste också lärarna ha de verktyg som behövs för att ställa
            dessa krav på eleverna. Jag tror att vi båda vet att de personer
            som kanske inte har svenska som modersmål eller som inte har samma
            stöd hemma behöver mer hjälp.
          </note>
          <note>
            Där jag kommer ifrån, Halmstads kommun, är det borgerlig majoritet.
            När man måste dra ned i skolan, vilka är det då som inte får detta
            stöd? Det är de personer som kanske behöver det mest.
          </note>
          <note>
            Jag tycker visst att det finns problem i skolorna, men lösningen
            är inte högre krav utan mer resurser.
          </note>
          <note type="speaker">
            Anf. 201 MATS GERDAU (m) replik:
          </note>
          <note>
            Herr talman! Det kom en undersökning i går, tror jag. Det var
            Handelns utredningsinstitut som granskat om mer resurser leder
            till bättre resultat. Nej, sade de, det är inte så. Vi kan inte
            bara ösa in mer pengar utan att veta vad man ska göra med dem,
            utan vi måste också vända på varenda skattekrona och se till att
            vi använder pengarna effektivt. Jag tror inte att det finns någon
            som tror att varenda skattekrona används optimalt i dag. Vi måste
            börja där.
          </note>
          <note>
            Jag är inte ett dugg främmande för att vi ska öka resurserna
            till skolan, och det är också det regeringen gör nu genom Lärarlyftet
            och läsa-skriva-räkna-satsningen för små barn.
          </note>
          <note type="speaker">
            Anf. 202 CAROLINE HELMERSSON-OLSSON (s) replik:
          </note>
          <note>
            Herr talman! Jag vill tacka Mats Gerdau som har fått mig att
            begära ordet för första gången i denna kammare.
          </note>
          <note>
            Det var det här med fritt, självständigt och friutrymme som fick
            mig att koppla in på debatten om de religiösa friskolorna. Den
            tog fart ordentligt i somras när Plymouthbröderna fick tillstånd
            att starta Laboraskolan efter att ha rekryterat en rektor som
            inte var medlem i sekten.
          </note>
          <note>
            Moderaterna har inte tidigare velat ändra reglerna för friskolor,
            men i augusti ändrade man sig. Margareta Pålsson, er skolpolitiska
            talesperson, ändrade då sig, och i och med det var alla partier
            utom Kristdemokraterna överens i alliansen. Så var fallet ända
            fram till helgen, efter vad jag förstår, men i måndags blev alliansen
            överens.
          </note>
          <note>
            Jag vill höra hur Mats Gerdau ser på saken och om han delar Margareta
            Pålssons positiva upplevelse av denna skola.
          </note>
          <note type="speaker">
            Anf. 203 MATS GERDAU (m) replik:
          </note>
          <note>
            Herr talman! Detta är möjligen en bit ifrån det ämne jag höll
            mig till i mitt inledningsanförande som handlade om tydligt ledarskap
            i skolan. Men jag är inte främmande för att svara på frågorna
            i alla fall.
          </note>
          <note>
            Jag tycker att det är viktigt att det också i Sverige finns utrymme
            för konfessionella skolor. De ska vara sakliga och allsidiga och
            bygga på vetenskaplig grund, precis det som vi i alliansen har
            kommit överens om. Det är faktiskt den linje vi moderater har
            haft hela tiden, så jag känner mig oerhört bekväm i den överenskommelse
            vi har träffat.
          </note>
          <note>
            En fråga tillbaka till Caroline Helmersson-Olsson blir: Instämmer
            du i Marita Ulvskogs uppfattning om religiösa skolor som barnfängelser?
            Instämmer du i Morgan Johanssons uppfattning att de begår våldtäkter
            på små barn och att de ska stängas och förbjudas? Är det Socialdemokraternas
            uppfattning?
          </note>
          <note type="speaker">
            Anf. 204 CAROLINE HELMERSSON-OLSSON (s) replik:
          </note>
          <note>
            Herr talman! Jag vill inte på något vis påskina att jag är lika
            påläst och erfaren som Mats Gerdau i dessa frågor. Jag kommer
            från Vingåker, och vi har inte sett en religiös friskola på vykort
            ens. Men enligt uppgift har Mats Gerdau besökt just den här skolan
            som omtalas.
          </note>
          <note>
            Jag skulle vilja veta om Mats Gerdau är lika positiv som Margareta
            Pålsson när det gäller denna skola.
          </note>
          <note type="speaker">
            Anf. 205 MATS GERDAU (m) replik:
          </note>
          <note>
            Herr talman! Det var en välfungerande skola med välutbildade
            och engagerade lärare. Det fanns inget konstigt eller anmärkningsvärt
            på denna skola. Jag tycker förstås att den ska granskas på precis
            samma sätt som andra skolor i Sverige, med samma hårda krav om
            man ska dra in tillstånd och med sanktioner om de inte följer
            kraven.
          </note>
          <note>
            Min fråga tillbaka är: Tycker Caroline Helmersson-Olsson och
            Socialdemokraterna att alla religiösa skolor i Sverige ska förbjudas?
            Är det barnfängelser som inte hör hemma i Sverige? Jag fick inget
            svar på den frågan.
          </note>
          <note type="speaker">
            Anf. 206 HANS BACKMAN (fp):
          </note>
          <note>
            Herr talman! Arbetslivet kräver i dag ständig utveckling. Ändå
            finns det ingen systematisk fungerande finansiering för dem som
            under arbetslivets gång har behov av att förnya sina kunskaper.
          </note>
          <note>
            Ett förslag som diskuteras är individuella kompetenskonton. Med
            ett ökande behov av återkommande kompetensutveckling är ett sparande
            som kan användas för detta ändamål viktigt. Privat sparande ger
            trygghet åt individen.
          </note>
          <note>
            Herr talman! För oss liberaler är det viktigt att den enskilde
            får ökad makt över sin egen kompetensutveckling. En brist i fortbildningsmöjligheterna
            i dag är att det inte finns individuella kompetenskonton som skulle
            ge den enskilde möjligheter att finansiera sin vidareutbildning.
          </note>
          <note>
            En reform som innebar införande av individuella kompetenskonton
            hade kommit en bra bit på väg mot att förverkligas när Socialdemokraterna
            2004 tyvärr avbröt den och drog in de pengar som hade avsatts.
          </note>
          <note>
            Men vi vet ju att arbetslivet ställer allt högre krav på kunskap
            och utbildning. En viktig konkurrensfördel för Sverige i dag är
            det samlade kunskapskapitalet. De kunskapsrelaterade yrkena är
            här för att stanna. Kunskap är också makt, makt att byta till
            ett bättre, intressantare och kanske mer välbetalt arbete, eller
            makt att i tid byta till ett nytt arbete om det man har sliter
            på kroppen. I sådana fall kan individuella kompetenskonton också
            bli en möjlighet att slippa en framtida sjukskrivning.
          </note>
          <note>
            Ett viktigt argument för att införa individuella kompetenskonton
            är också att statistiken tydligt visar att kvinnor har svårare
            att göra karriär trots att de vill det i lika stor utsträckning
            som män. Det tyder på att män får fler möjligheter än kvinnor
            att utvecklas i jobbet. Det finns alltså en risk för att kvinnor
            missar karriärmöjligheter dels på grund av diskriminering, dels
            på grund av att de är frånvarande från jobbet med barn mer än
            män. Individuella kompetenskonton skulle vara ett sätt att kompensera
            för detta, inte minst inom den kvinnodominerade offentliga sektorn
            där dessvärre ofta lönerna är låga och karriärmöjligheterna begränsade.
          </note>
          <note>
            Vi i Folkpartiet liberalerna ville redan 2002 införa ett helt
            nytt system med individuella kompetenskonton och föreslog då att
            det avdragsgilla pensionssparandet borde breddas till ett pensions-
            och utvecklingssparande. Vi anser att det nu är hög tid att ett
            sådant system införs, ett system där de människor som vill kan
            göra skattebefriade avsättningar som senare används för att bekosta
            studier, ett system som är knutet till individen och därmed ger
            frihet och oberoende i yrkesutvecklingen, men med incitament för
            arbetsgivaren att medverka till medarbetarnas kompetenssparande,
            och ett system som är öppet för egenföretagare på samma villkor
            som för anställda.
          </note>
          <note>
            Herr talman! Som Ulf Nilsson sade i sitt anförande är också alliansregeringens
            mål nu att Sverige ska få en yrkeshögskola på plats. I samband
            med det kan också individuella kompetenskonton bli värdefulla
            för dem som vill höja sin kompetens eller skaffa sig ny kompetens
            genom att gå på en sådan yrkeshögskola. Den yrkeshögskolan kommer
            ju att kunna innehålla en mängd kvalificerade utbildningar av
            olika slag. Med en yrkeshögskola tydliggörs också vår målsättning
            att i Sverige få en framtid där det finns plats både för duktiga
            yrkesmän och för duktiga akademiker.
          </note>
          <note>
            Många yrken som förr var enklare är i dag mer kvalificerade.
            Dessa kräver kvalificerad utbildning, även om den inte har akademiska
            inslag. Inom yrkeshögskolan och också för den delen på den akademiska
            högskolan skulle personer med tillgång till individuella kompetenskonton
            kunna få en bra möjlighet att utveckla sin kompetens och då också
            förbättra sina möjligheter på arbetsmarknaden.
          </note>
          <note>
            Herr talman! Jag tycker att det behövs ett system för kontinuerlig
            uppgradering av kunskap för arbetslivets snabbt förändrade behov.
            I en värld med stora omställningar skulle det öka människors trygghet
            om de hade tillgång till ett konto för kompetensutveckling som
            de själva förfogade över. Jag anser att detta system skulle behövas
            mer än någonsin.
          </note>
          <note type="speaker">
            Anf. 207 MAGDALENA STREIJFFERT (s) replik:
          </note>
          <note>
            Herr talman! Jag håller verkligen med om det Hans Backman säger
            i sitt anförande om individuella kompetenskonton. Vi socialdemokrater
            ville införa detta. Det fanns pengar för det. Tyvärr kom de fackliga
            organisationerna inte riktigt överens om exakt hur det skulle
            se ut.
          </note>
          <note>
            Jag skulle vilja fråga Hans Backman: När tänker den borgerliga
            alliansen införa individuella kompetenskonton?
          </note>
          <note type="speaker">
            Anf. 208 HANS BACKMAN (fp) replik:
          </note>
          <note>
            Herr talman! Vi har kommit en bit på väg. Folkpartiet liberalernas
            landsmöte har tagit ställning för detta. Vi kommer förstås att
            i fortsatta förhandlingar med våra kolleger i alliansen arbeta
            för att få fram ett sådant system. Det är en viktig del i vårt
            arbete för att stärka politiken på detta område.
          </note>
          <note type="speaker">
            Anf. 209 MAGDALENA STREIJFFERT (s) replik:
          </note>
          <note>
            Herr talman! Tack så hemskt mycket för svaret! Jag hoppas verkligen
            att ni kommer att komma överens om detta i den borgerliga alliansen.
            Annars är ni välkomna att även diskutera detta med Socialdemokraterna.
          </note>
          <note type="speaker">
            Anf. 210 HANS BACKMAN (fp) replik:
          </note>
          <note>
            Herr talman! Det är glädjande att höra. Vi har också fått positiva
            signaler från TCO. Det känns bra att även de fackliga organisationerna
            har viljan. Jag tror på att detta kan ha en bra framtid.
          </note>
          <note type="speaker">
            Anf. 211 THOMAS STRAND (s):
          </note>
          <note>
            Herr talman! Kunskap och bildning är två honnörsord i socialdemokratisk
            utbildningspolitik. Därför är det synnerligen viktigt att hela
            utbildningssystemet, från förskola till universitet, fungerar
            bra och ger de kunskaper och färdigheter som behövs i det moderna
            samhället. Vi socialdemokrater vill blicka framåt och forma en
            modern skola och utbildning som kan möta morgondagens möjligheter.
          </note>
          <note>
            Tyvärr försöker alliansregeringen ta itu med framtidens utmaningar
            med gårdagens lösningar. Det luktar gammaldags skola lång väg.
            Fram växer en skola som tidigt sorterar elever och som skapar
            återvändsgränder genom skriftliga omdömen från årskurs 1, sänkt
            ambitionsnivå i gymnasieskolan, färre komvuxplatser och höjda
            trösklar till högskola och universitet. Vi socialdemokrater vill
            se en sammanhållen skola. Vi vill stödja en progressiv pedagogisk
            utveckling. Skolan ska vara en mötesplats för barn från olika
            sociala miljöer och kulturer. Alla barn och ungdomar har rätt
            till samma nationellt likvärdiga skola oavsett var man bor och
            vem som är huvudman för skolan.
          </note>
          <note>
            Det är tydligt att det finns en skillnad i ambitionen mellan
            vår utbildningspolitik och alliansregeringens. Vi avsätter nästan
            1,8 miljarder kronor mer till skola, utbildning och forskning.
            Det gör skillnad.
          </note>
          <note>
            Herr talman! Jag skulle vilja ge några konkreta exempel på progressiva
            socialdemokratiska satsningar.
          </note>
          <note>
            Vi föreslår en bred läxläsningssatsning för att alla barn ska
            lära sig läsa, skriva och räkna. Regeringens förslag om ökade
            resurser till de yngre barnen är lovvärt, men inte tillräckligt.
            Det krävs mer. Barns möjlighet att ta ansvar för sin egen skolgång
            och läsa läxor är olika. Därför föreslår vi lärarledd läxläsning
            för barn i grundskolan samt en läxläsningssatsning på fritids.
          </note>
          <note>
            Vi vill dessutom öka kvaliteten på fritids. Det handlar om att
            anställa fler fritidspedagoger och öka möjligheten till kompetensutveckling.
            Vi vill också bjuda in delar av föreningslivet till fritids så
            att barnen kan få ägna sig åt många olika aktiviteter.
          </note>
          <note>
            Vi socialdemokrater vill införa en kunskapsgaranti som innebär
            att all undervisning ska vara icke-konfessionell och vila på vetenskaplig
            grund. Vi vill ge Skolverket ansvar för att göra en helhetsbedömning
            av huvudmannens förutsättningar att leva upp till lagens krav
            på kvalitet samt att kunna följa de allmänna målen och skolans
            värdegrund. Vi vill också att ett återkallande av ett godkännande
            ska kunna gälla omedelbart. Det är häpnadsväckande att den borgerliga
            majoriteten i utbildningsutskottet avslog vårt utskottsinitiativ
            om att snabbehandla vår motion. Därmed sviker regeringen de barn
            som i dag går i skolor där all undervisning inte baseras på vetenskaplig
            grund.
          </note>
          <note>
            Vi vill göra en kraftfull satsning på vuxenutbildningen, eftersom
            alliansregeringen har genomfört kraftiga nedskärningar på komvux
            och avskaffat rekryteringsbidraget. Vi vill att komvux anslag
            ska öka med 600 miljoner kronor. Det behövs en andra chans för
            dem som inte tillgodogjort sig hela grund- och gymnasieskolan.
            Eftersom arbetsmarknaden förändras måste det ges möjlighet till
            omskolning. Det är särskilt viktigt att stimulera dem med kort
            utbildning så att de vågar satsa på vidareutbildning. Därför behövs
            bra studiestöd och ett brett utbud av olika studieformer.
          </note>
          <note>
            Vi föreslår 7 500 fler högskoleplatser för att Sverige ska bli
            en ledande kunskaps- och forskningsnation. Den borgerliga regeringen
            gör nu ett huvudnummer av att minska antalet högskoleplatser.
            Det är anmärkningsvärt när vi vet att ungdomskullarna ökar fram
            till år 2010. Med alliansregeringens förslag kommer andelen som
            påbörjar en högre utbildning att sjunka. En sådan utveckling avviker
            starkt från det internationella mönstret.
          </note>
          <note>
            Vi satsar 400 miljoner mer på grundforskning och totalt 2 miljarder
            mer på forskning än alliansregeringen. Det gör vi därför att vi
            vill att Sverige ska vara en ledande forskningsnation. Mer och
            bättre kunskap är grunden för en gynnsam samhällsutveckling och
            vårt främsta internationella konkurrensmedel. Vi ser med oro på
            att regeringen under sitt första år vid makten har minskat de
            statliga anslagen till forskning och utveckling trots vallöften
            om att öka den civila forskningen till 1 procent av bnp.
          </note>
          <note>
            Herr talman! Jag vill avsluta mitt anförande med Mona Sahlins
            ord från partiledardebatten: Våra prioriteringar är tydliga. Det
            är rättvisa och trygghet därför att Sverige vinner på det. Och
            så är det tre saker till: utbildning, utbildning och utbildning.
          </note>
          <note type="speaker">
            Anf. 212 ULF NILSSON (fp) replik:
          </note>
          <note>
            Herr talman! Det är naturligtvis svårt att diskutera budgeten
            på en minut. Jag vill bara nämna att alliansen föreslår 900 miljoner
            för de närmaste tre åren i särskilda läsa-skriva-räkna-satsningar
            för de tidiga skolåren där det är så viktigt att man inte kommer
            efter.
          </note>
          <note>
            Thomas Strand sade många välformulerade och engagerade ord om
            vikten av kunskap. Men samtidigt fördömer han de förändringar
            som är på gång. I dag, i er skola, som ni har utvecklat de senaste
            tolv åren, är det närmare 40 procent av en generation 20-åringar
            som inte har nått upp till gymnasieskolans mål om man lägger ihop
            dem som inte har godkända betyg, som har hoppat av och så vidare.
          </note>
          <note>
            Det var ingenting i Thomas Strands anförande som tydde på att
            ni vill förändra i första hand grundskolan och gymnasieskolan
            på ett sätt så att fler lyckas. Jag vet att ni har en intern diskussion,
            men det skulle ändå vara intressant att få höra redan nu i vilken
            riktning ni pekar.
          </note>
          <note type="speaker">
            Anf. 213 THOMAS STRAND (s) replik:
          </note>
          <note>
            Herr talman! Vi står bakom förslaget om de 900 miljoner kronor
            som Ulf Nilsson tar upp. Vi plussar på med 225 miljoner just för
            en läxläsningssatsning i grundskolan och på fritids. Vi har mer
            resurser på det området.
          </note>
          <note>
            Kunskap är viktig. Det har den alltid varit för oss socialdemokrater,
            och det kommer den att vara. Vi har aldrig sagt att vi har lyckats
            med allt. Vi vet att det finns brister. Men det var därför vi
            tog fram i parlamentarisk beredning och sedan i beslut en ny gymnasieskola
            Gy 07 som skulle ha börjat denna höst men som ni i alliansen slängde
            i papperskorgen. Det beklagar jag. Det var en satsning för att
            möta framtiden, utveckla skolor och hjälpa elever att nå målen.
          </note>
          <note type="speaker">
            Anf. 214 ULF NILSSON (fp) replik:
          </note>
          <note>
            Herr talman! En del av Thomas Strands partikolleger har i debattartiklar
            och så vidare sagt att målet om att alla ska läsa för att komma
            in på en akademisk utbildning var visionärt, men det höll inte
            man måste tänka om. Jag vet inte om Thomas Strand tycker så.
          </note>
          <note>
            Thomas Strand anförde att man inte kan lyckas med allt, men jag
            tycker att man lyckas för dåligt om 40 procent inte når målen.
            Den gamla gymnasiereformen som ni föreslog förändrade ingenting
            när det gäller bristerna i den nuvarande gymnasieskolan.
          </note>
          <note type="speaker">
            Anf. 215 THOMAS STRAND (s) replik:
          </note>
          <note>
            Herr talman! Vi har och vill ha en hög ambitionsnivå på gymnasieskolan.
            Det var därför vi tog fram Gy 07, som vi såg fram emot.
          </note>
          <note>
            När det gäller ambitionen är det viktigt att dagens gymnasieelever
            får lära sig matte, svenska och engelska. Det är att gå åt fel
            håll om man minskar ambitionen och kunskapsnivån för våra gymnasieelever.
            Vi vet att företrädare för näringslivet och företagare säger samma
            sak. Vi har brett stöd för en hög ambitionsnivå.
          </note>
          <note type="speaker">
            Anf. 216 MATS GERDAU (m) replik:
          </note>
          <note>
            Herr talman! Jag kan också gärna citera Mona Sahlin. Hon sade
            efter valet att skolpolitiken väl inte var Socialdemokraternas
            bästa gren, milt uttryckt om jag minns rätt. Jag håller gärna
            med henne om det.
          </note>
          <note>
            Tyvärr hörde jag inte att något av det som Thomas Strand sade
            signalerade den förnyelse och omprövning som Mona Sahlin har gett
            uttryck för. Vi får väl se om det blir något av det.
          </note>
          <note>
            Det som gjorde att jag begärde ordet var det du sade om sammanhållen
            skola. Hur går det ihop med föräldrarnas val av skola? Ni jagar
            framför allt religiösa skolor och friskolor över huvud taget.
            Ni gillar inte dem. Delar du Marita Ulvskogs uppfattning att religiösa
            skolor är barnfängelser? Det vill jag gärna ha svar på.
          </note>
          <note type="speaker">
            Anf. 217 THOMAS STRAND (s) replik:
          </note>
          <note>
            Herr talman! Vi har ett pågående rådslag. Det är jätteviktigt.
            Jag har själv deltagit i det, och det har varit stimulerande och
            intressant att få lyssna på alla idéer om skolan. Vi återkommer
            om vår politik framåt. Vi har en hög ambition, och skolan är viktig
            för oss.
          </note>
          <note>
            När det gäller friskolor eller kommunala skolor vet också Mats
            Gerdau att vi som parti säger att det kan vara olika huvudmän.
            I mitt tal sade jag att kunskapskraven och ambitionen ska vara
            lika oavsett huvudman. Vi har därför inte något emot och vill
            inte jaga vare sig friskolor eller religiösa friskolor. Men vi
            vill ha skärpta krav på religiösa friskolor om att leva upp till
            kunskapsmålen.
          </note>
          <note type="speaker">
            Anf. 218 MATS GERDAU (m) replik:
          </note>
          <note>
            Herr talman! Då uppfattar jag att Thomas Strand inte delar Marita
            Ulvskogs uppfattning att religiösa skolor är barnfängelser.
          </note>
          <note>
            Det är bra att du säger att det ska kunna vara olika huvudmän
            för skolan friskolor och kommunala skolor. Men varför ska bara
            friskolorna granskas hårdare? Varför ska vi inte granska alla
            skolor lika hårt? Varför vill ni ge vissa skolor frisedel där
            man inte ställer samma höga krav på kvalitet? Det gör vi moderater.
            Alla skolor ska vara bra skolor kommunala skolor som friskolor.
            Vi ger oss inte innan vi har uppnått det.
          </note>
          <note type="speaker">
            Anf. 219 THOMAS STRAND (s) replik:
          </note>
          <note>
            Herr talman! Vi vill ställa samma krav på alla skolor oavsett
            huvudman. Det är viktigt för oss. Vi har ett system i Sverige
            där vi tillåter friskolor. Det är samma krav för dem som för kommunala
            skolor.
          </note>
          <note>
            Men situationen blir tillspetsad när vi hör religiösa skolor
            som i sin policy säger att mannen är överordnad kvinnan eller
            att homosexualitet är synd. Då måste vi reagera. Vi kan inte tillåta
            det i ett samhälle.
          </note>
          <note type="speaker">
            Anf. 220 OSKAR ÖHOLM (m) replik:
          </note>
          <note>
            Herr talman! Jag konstaterar att Thomas Strand håller ett anförande
            som är fyllt av visioner och ambitioner. Man pekar åt vilket håll
            man vill gå framöver. Det är bra. Det är precis där jag tror att
            många uppfattar att det finns otydligheter om vart Socialdemokraterna
            är på väg i skolpolitiken i dag.
          </note>
          <note>
            För några dagar sedan konstaterade en grupp socialdemokratiska
            politiker på DN Debatt precis vad er partiledare sagt, nämligen
            att man inte var trovärdig i skolpolitiken, att Socialdemokraterna
            har fokuserat för lite på kunskap i skolan och den typen av argumentation.
            Samtidigt hör vi ofta i den här kammaren socialdemokratiska skolpolitiker
            som inte alls vill erkänna att det har funnits problem i skolpolitiken.
            Det märks på debattsidor ute i landet att man nästan automatiskt
            slår ifrån sig och säger att det har fungerat alldeles utmärkt.
          </note>
          <note>
            Var står Thomas Strand och var står den socialdemokratiska gruppen
            i utbildningsutskottet? Delar man uppfattningen att man behöver
            se över skolpolitiken och göra något nytt framöver?
          </note>
          <note type="speaker">
            Anf. 221 THOMAS STRAND (s) replik:
          </note>
          <note>
            Herr talman! Om man förlorar ett val, som vi gjorde, måste man
            fundera över vad det är som gör att folk inte valde Socialdemokraterna.
            Då tittar man givetvis på alla politikområden. Skolan är ett sådant.
            Därför har vi startat med ett rådslag om skolarbetet för att fundera
            över vad det var som väljarna inte gillade, om vi inte fick ut
            vårt budskap eller om det är något som ska ändras.
          </note>
          <note>
            Den debatten pågår, och den har varit oerhört stimulerande och
            intressant. Vi som har varit med i den känner oss glada för alla
            samtal om skolan. Vi ska snart fatta beslut om ett policyprogram,
            och då kommer vi åter att driva frågorna.
          </note>
          <note>
            Men jag tycker inte att vi skiljer oss åt så mycket. Vi vill
            ha höga tankar om skolan. Vi vill ha en bra ambition för morgondagens
            skola, och den vill vi driva både här och ute i landet.
          </note>
          <note type="speaker">
            Anf. 222 OSKAR ÖHOLM (m) replik:
          </note>
          <note>
            Herr talman! Jag får då bara önska Thomas Strand och Socialdemokraterna
            lycka till med förnyelsearbetet. Man målar upp en bild av att
            det behöver göras förändringar, och än så länge har vi tyvärr
            sett väldigt lite.
          </note>
          <note>
            Vi får väl se vad som händer. Men än så länge tycker jag nog
            bara att förnyelsearbetet har likheter med att skrapa en trisslott.
            Man är väldigt nyfiken till en början, men när man sedan har skrapat
            färdigt återstår bara besvikelsen.
          </note>
          <note type="speaker">
            Anf. 223 THOMAS STRAND (s) replik:
          </note>
          <note>
            Herr talman! Jag tackar för lyckönskningen.
          </note>
          <note>
            Jag lovar Oskar Öholm att vi kommer tillbaka när vi har presenterat
            slutsatserna av vår skolpolitik och att vi kommer att driva en
            skolpolitik där vi betonar utbildning, utbildning och utbildning.
          </note>
          <note>
            Bistånds- och utrikespolitik
          </note>
          <note type="speaker">
            Anf. 224 MARIE WEIBULL KORNIAS (m):
          </note>
          <note>
            Herr talman! Som moderat är jag glad för att det nu skapas ordning
            och reda i det svenska biståndet.
          </note>
          <note>
            Vi kan konstatera att Sverige är ett generöst land och svenskarna
            ett generöst folk, både när det gäller akuta situationer och när
            det gäller det generella folkliga stödet för en fortsatt bekämpning
            av fattigdomen i världen. Men vi kan aldrig acceptera fusk och
            bedrägeri med biståndspengar.
          </note>
          <note>
            Under det senaste året har ett flertal åtgärder vidtagits för
            att förebygga korruption och andra oegentligheter på olika nivåer.
            Det är viktigt att skattebetalarna har ett fortsatt förtroende
            för att varje krona används på rätt sätt. Endast så kan vi förvänta
            oss att det även fortsättningsvis kommer att finnas en acceptans
            för ett frikostigt bistånd till utvecklingsländerna.
          </note>
          <note>
            Förenta nationernas millenniedeklaration ligger givetvis fortfarande
            till grund för biståndet. Den syftar till att halvera fattigdomen
            i världen till 2015 och ska ses som ett steg till att helt utrota
            fattigdomen i världen.
          </note>
          <note>
            Förändringsarbetet inom biståndspolitiken kan sägas stå på tre
            ben. Det sker nu en landfokusering, och en ny strategi har tagits
            fram för det multilaterala utvecklingsarbetet, samtidigt som man
            har ett ökat fokus på mål- och resultatstyrningen.
          </note>
          <note>
            Fokuseringen på färre länder beror på att flera tidigare biståndsländer
            faktiskt haft en god ekonomisk utveckling och inte längre anses
            behöva vårt stöd. Det finns all anledning att känna glädja över
            detta faktum, för det måste rimligtvis vara målet med vårt bistånd.
          </note>
          <note>
            Vissa andra länder som Sverige nu fasar ut sitt samarbete med
            har inte levt upp till biståndets målsättning och utveckling och
            går där åt fel håll. Målsättningen för biståndet kommer nu att
            koncentreras till fattigdomsbekämpning, demokratiutveckling och
            mänskliga rättigheter.
          </note>
          <note>
            Genom en ordentlig utvärdering av biståndet kommer vi att kunna
            ta ett helhetsgrepp och visa på att den övergripande målsättningen
            bidrar till att skapa förutsättningar för att fattiga människor
            får det bättre. Jag välkomnar denna nydaning då jag är övertygad
            om att biståndet på så sätt kommer att bli mer effektivt.
          </note>
          <note>
            Bristen på jämställdhet är en starkt bidragande faktor för fattigdom
            och för spridning av hiv/aids, som skördar offer i den arbetsföra
            befolkningen i många utvecklingsländer. Sverige ska här arbeta
            aktivt med jämställdhet som en del i demokratiutvecklingen.
          </note>
          <note>
            Barnarbete och att det finns barn som inte ges möjlighet att
            gå i skolan är också ett stort problem i många utvecklingsländer.
            Erfarenheten visar att särskilt flickors skolgång är viktig i
            fattigdomsbekämpningen, för flickor som lär sig att läsa och skriva
            lär i sin tur sina barn och sina småsyskon att läsa och skriva,
            även om det inte skulle råka finnas en skola i närheten. Kunskap
            skapar nämligen en positiv utvecklingsspiral.
          </note>
          <note>
            Erfarenheten av mikrolån till kvinnor i utvecklingsländer har
            också visat sig god, för när kvinnor kan ges möjlighet att ta
            kontroll över sin livssituation och ta över ansvaret för familjens
            ekonomi händer det saker, samtidigt som solidariteten med andra
            kvinnor ofta ökar. Återbetalningsgraden på dessa mikrolån är iögonfallande
            hög. Dessutom ser kvinnor som beviljas mikrolån till att inte
            skaffa sig fler barn än de kan försörja. De positiva effekterna
            är många.
          </note>
          <note>
            Det avgörande för att biståndet ska ge effekt är att utvecklingslandet
            för en god ekonomisk politik, och då är det låg inflation och
            sunda statsfinanser som gäller och att landet är öppet för internationell
            handel. Det avgörande är att man ser till att avveckla olika typer
            av handelshinder.
          </note>
          <note>
            Många utvecklingsländer är fattiga trots omfattande naturresurser
            på grund av dåliga politiska ledare. En god ledare satsar på utbildning
            för en växande befolkning, infrastruktur, äganderätt, en öppenhet
            för handel och investeringar och inte minst på ett fungerande
            banksystem.
          </note>
          <note>
            Världsbanken menar att en god tillväxt i utvecklingsländerna
            till 90 procent kan förklaras med att landet har tullfrihet och
            endast till 5 procent beroende på biståndet och 5 procent av andra
            orsaker. Därför är det viktigt att Sverige genom EU driver frågan
            om avveckling av tullar, handelshinder och jordbruksstöd inom
            ramen för Doharundan i WTO.
          </note>
          <note>
            Avslutningsvis, herr talman, har här i kammaren antagits en målsättning
            för biståndet, nämligen att vi ska bistå utvecklingsländerna med
            den symboliska summan av 1 procent av vår bni, bruttonationalinkomst.
            Denna målsättning ifrågasätter jag rimligheten med, för vad är
            det som gör det optimalt med just 1 procent av bni? Jag tycker
            att det är hög tid att vi vågar ifrågasätta denna målsättning,
            denna symboliska procentsats, och att vi i stället ser till att
            de verkliga behoven styr biståndsbudgeten.
          </note>
          <note type="speaker">
            Anf. 225 LARS LINDÉN (kd):
          </note>
          <note>
            Herr talman! Vi kan konstatera att alliansens förslag om landfokusering
            vad gäller svenskt utvecklingssamarbete har fått ett brett stöd
            från de flesta. Nu jobbar vi vidare med att utveckla det.
          </note>
          <note>
            Våra NGO:er borde dock ha fått vara mer involverade i fokuseringsprocessen,
            tycker vi. Det har blivit bättre under resans gång, men en del
            återstår. Jag tror att den nya UD-ledningen i dag börjar inse
            att flera av dessa organisationer har arbetat med bistånd sedan
            1800-talet, långt innan Sida bildades, och har stora kunskaper.
            De tillför också ett mycket värdefullt underifrånperspektiv som
            UD och Sida inte alltid har. De är också dessa rörelser som bättre
            än Sida ser till att biståndsviljan i Sverige är fortsatt hög.
          </note>
          <note>
            Biståndet på 1 procent av bni står fast. Det tycker vi är jätteviktigt.
            Vi ska nu genom landfokuseringen se till att få ut mer av de 32
            biståndsmiljarderna än vad som tidigare har gått att få ut av
            biståndet och att svenska folket därmed blir mer positivt till
            svenskt utvecklingssamarbete, vilket är jätteviktigt.
          </note>
          <note>
            Det var därför tråkigt att vi för ett par veckor sedan kunde
            konstatera att Riksrevisionens rapport om oegentligheter i det
            svenska biståndet blev så oskickligt hanterad och gav biståndskritiker
            onödigt mycket vatten på sin kvarn. Om de frivilligorganisationer
            som kritiserades hade fått se underlaget före offentliggörandet
            av rapporten, hade säkert en del brister kunnat förklaras omedelbart.
            Revisionen i sig välkomnas naturligtvis, precis som Marie Weibull
            Kornias sade tidigare, men borde ha presenterats mer varsamt och
            med respekt för de stora problem som man kan möta i små projekt
            i extremt fattiga länder.
          </note>
          <note>
            Herr talman! Efter att ha varit småföretagare i 25 år, biståndsarbetare
            i 9 år och aktiv i rörelsen Rättvis handel under mer än 10 år
            gläds jag åt att vi i målsättningen för vårt internationella utvecklingssamarbete
            nu äntligen börjar nämna handelns betydelse för att ett land ska
            kunna ta sig ur fattigdom. Det nämnde aldrig den förra regeringen,
            vad jag minns. Det fanns en ideologisk låsning där.
          </note>
          <note>
            Nu slås det fast att ett väl fungerande inhemskt näringsliv tillsammans
            med tillträde till utländska marknader är en nödvändig förutsättning
            för en hållbar ekonomisk tillväxt och för att bekämpa fattigdom
            i utvecklingsländerna.
          </note>
          <note>
            Vidare nämns FN:s initiativ Global Compact, Globalt ansvar på
            UD, som ett viktigt verktyg för att skapa ett större etiskt och
            socialt ansvar hos företagen i fattiga länder. Det gäller såväl
            utländska som inhemska företag.
          </note>
          <note>
            Jag ser fram emot att dessa nya signaler också ska omsättas i
            handling. Många fler svenska företag måste bearbetas för att gå
            med i Globalt ansvar eller i CSR-nätverken. Alla sköter sig tyvärr
            inte i dag.
          </note>
          <note>
            Jag hoppas att Ewa Björling kommer att se till att mer resurser
            satsas på Globalt ansvar, som i dag är kraftigt underbemannat.
            Eller ska vi flytta över den avdelningen till Sida, kanske?
          </note>
          <note>
            Jag vill påstå att de svenska företag som tar etiskt ansvar i
            tredje världen, som exempelvis Ikea, Hennes &amp; Mauritz, SKF, Tetra
            Pak med flera, ofta skapar snabbare och mer varaktig positiv utveckling
            än vad många biståndsprojekt lyckas med i dag. De svenska företagens
            goda föredöme gör att också inhemska företag blir medvetna om
            vikten av god etik för att lyckas bra på exportmarknaden.
          </note>
          <note>
            Herr talman! När det gäller småproducenter i syd är det rättvisehandelsrörelsen
            som mest framgångsrikt lyfter dem ur fattigdom i dag, framför
            allt genom att hjälpa dem att exportera sina produkter. Fler och
            fler konsumenter i Sverige frågar i dag efter rättvisemärkta varor.
            Det ser ut att bli en försäljningsökning på 130 procent i år.
            Det är inte dåligt! Redan har 1 ½ miljon småproducenter lyfts
            ur fattigdom tack vare rättvisehandelsrörelsen. Tillsammans med
            deras familjer handlar det om cirka sju miljoner människor som
            har lämnat fattigdom och förnedring bakom sig.
          </note>
          <note>
            Denna verkningsfulla utveckling på småföretagarnivå måste få
            mycket mer stöd från Sida nu när regeringen skriver under på handelns
            betydelse för att utveckla fattiga länder i syd. Regeringen säger
            att man avser att fortsätta att främja det långsiktiga svenska
            engagemanget inom handelsrelaterat utvecklingssamarbete och utveckling
            av en dynamisk och livskraftig privat sektor i våra samarbetsländer.
            Lets do it !
          </note>
          <note>
            Det ska bli mycket spännande, herr talman, att framöver få se
            resultaten av dessa nya grepp inom svenskt utvecklingssamarbete.
          </note>
          <note type="speaker">
            Anf. 226 GÖRAN MONTAN (m):
          </note>
          <note>
            Herr talman! Under hösten har några saker hänt inom området för
            svenskt bistånd. Dels har Riksrevisionen släppt en rapport om
            hur vårt bistånd har använts eller som det har visat sig i många
            fall missbrukats, dels har biståndsministern visat på nytänkande
            inom området. Svenskt bistånd har uppenbarligen inte skötts på
            ett bra sätt tidigare. Jag är glad att kunna konstatera att det
            blir en ändring på det nu.
          </note>
          <note>
            När jag talar om bistånd är det i första hand Afrika som jag
            tänker på. Det är en kontinent som ligger mig varmt om hjärtat
            eftersom jag har levt och verkat där i tio år. Jag har på nära
            håll sett hur korruption, krig och odemokratiskt styre drabbar
            befolkningen genom svält, fattigdom och död. Det är fruktansvärt.
            Det är outhärdligt.
          </note>
          <note>
            Problemen är gigantiska på många håll, men vi måste tro på att
            de går att lösa. Man måste ta tag i problemen i en viss ordning.
            Afrika har fortsatt att plågas av interna och externa väpnade
            konflikter. Det har kostat kontinenten lika mycket som hela biståndet.
          </note>
          <note>
            I en sådan situation måste den första uppgiften vara att få slut
            på kriget. Där kan Sverige spela en viktig roll. I Liberia till
            exempel, där svenskar är mycket respekterade, betydde närvaron
            av svensk trupp mycket när man efter kriget förberedde och genomförde
            demokratiska val. Ett val som för övrigt resulterade i Afrikas
            första kvinnliga president.
          </note>
          <note>
            Därefter kan man gå in och ta itu med den akuta nödsituationen
            som alltid finns i samband med väpnad konflikt. Det behövs mat
            och vatten till de svältande, vård och omsorg av de drabbade.
            Den här delen av hjälpen är inga konstigheter. Det krävs att människors
            grundläggande behov fylls.
          </note>
          <note>
            När situationen har stabiliserats blir det lite mer komplicerat
            hur man ska gå vidare. Tidigare verkade det som om vi mest pumpat
            in pengar i mer eller mindre legitima regeringars kassor och hoppats
            på att de kommer de nödställda till nytta. Det största problemet
            stavas korruption denna cancersvulst som finns i många länder,
            även i i-länder, men som i utvecklingsländer förstör så oändligt
            mycket, inte minst i Afrika.
          </note>
          <note>
            Korruptionen är orsaken till att rätt saker inte görs. Oftast
            är det inte så svårt att se vad som behöver göras, men pengar
            används till fel saker eller försvinner ned i olika makthavares
            fickor. Korruptionen är orsaken till att demokratin inte får fäste.
            Varför ska människor som ser hur maktens män, för det är oftast
            män, skor sig utan att folket får det ett dugg bättre tro att
            demokrati är den bästa styrelseformen? Varför ska de ens gå och
            rösta?
          </note>
          <note>
            Herr talman! Korruptionen hindrar alltså demokratins utbredning.
            Utan demokrati blir det inga mänskliga rättigheter. Det är rättigheter
            som många i vår del av världen ser som självklara. Det är rätten
            att säga sin mening och rätten att leva tryggt och fritt.
          </note>
          <note>
            Varför ska vi bry oss om hur de har det i Afrika? Förutom det
            självklara att vi pratar om medmänniskors möjlighet att leva ett
            värdigt liv och se sina barn och barnbarn växa upp i frihet är
            Afrika vår närmaste granne, och vad vi gör eller inte gör där
            kommer att påverka vår egen kontinent under de kommande decennierna.
          </note>
          <note>
            Det talas inte sällan nedsättande om ekonomiska flyktingar, som
            om det vore något nytt eller fult. Människan har alltid varit
            en vandrare som lever på hoppet. Man har övergivit sina gamla
            jaktmarker och åkrar när de inte längre kunde sörja för ens behov
            och hoppats att det skulle bli bättre. Det är därför som det över
            huvud taget finns människor i Norden, och det är därför många
            av våra förfäder för inte så länge sedan emigrerade till det som
            nu är USA. Alla känner vi till Kristina och Karl-Oskar. De ses
            som exempel på människor som såg chansen till ett bättre liv på
            en annan kontinent och tog den. Alla hittade kanske inte ett bättre
            liv i den nya världen, men många försökte och hade när de reste
            kanske inte mycket mer i bagaget än just hoppet.
          </note>
          <note>
            I dag finns inga nya världar kvar. Redan nu sätter sig stora
            grupper människor i norra Afrika i små osäkra båtar för att försöka
            ta sig till Europa. De riskerar bokstavligen livet för möjligheten
            att arbeta och finna lyckan hos oss. De som lyckas ta sig fram
            med livet i behåll, och samtidigt undvika Europas många gränsvakter,
            tar arbete som många européer inte ens vill ha. Pengarna som de
            tjänar skickas sedan i stor utsträckning hem till anhöriga.
          </note>
          <note>
            Jag har ingen lust att vara med och bekosta spanska och italienska
            fregatter för att stoppa en potentiellt gigantisk ström av flyktingar
            som med fara för sina egna liv inom en inte alltför avlägsen framtid
            kommer att försöka ta sig till Europa.
          </note>
          <note>
            Varför ska unga afrikaner behöva riskera sina liv i sin strävan
            efter en framtid? Låt oss i stället se till att det ingjuts hopp
            om nya jaktmarker och åkrar på deras egen kontinent jaktmakter
            och åkrar i form av stabila demokratiska samhällen med utmaningar
            och möjligheter för alla sina medborgare.
          </note>
          <note>
            Jag ser med stor tillförsikt och stort hopp fram emot att följa
            biståndsministerns och den övriga regeringens framtida arbete
            i biståndsfrågan.
          </note>
          <note type="speaker">
            Anf. 227 LARS LINDÉN (kd) replik:
          </note>
          <note>
            Herr talman! Jag nämnde i mitt anförande glädjen över att vi
            börjar tala om handelns betydelse i biståndet. Jag hörde ingenting
            från moderaten Göran Montan om det. Jag får väl tolka det som
            att du håller med mig.
          </note>
          <note>
            Jag upplever att en del moderater är lite tveksamma till rättvisehandel
            och att vi ska satsa på Globalt ansvar och få företagarna att
            känna ett större etiskt och socialt ansvar när de etablerar sig
            i andra länder.
          </note>
          <note>
            Det vore intressant att höra hur du ser på det. Jag var i Vietnam
            för ett halvår sedan. Där hade Ikea 200 000 människor som arbetade
            åt dem. De hade helt plötsligt fått en lön som var det tredubbla
            mot vad de hade tidigare. De stod på kö för att få jobba där.
            Det är effektivitet.
          </note>
          <note>
            Det vore intressant att höra vad du tycker om det.
          </note>
          <note type="speaker">
            Anf. 228 GÖRAN MONTAN (m) replik:
          </note>
          <note>
            Herr talman! Jag tackar Lars Lindén för frågan. Det enda skälet
            till att jag inte har med det är att jag är begränsad till sex
            minuter. Då kan man inte spänna så brett som jag själv hade velat.
          </note>
          <note>
            Självklart är det nödvändigt att inkludera den tredje världen,
            som vi lättsamt kallar den. Jag har pratat om Afrika i den globala
            ekonomin. Där spelar naturligtvis handeln en central roll. Det
            är där vi kan skapa och uppmuntra entreprenörskap i lite större
            skala än att bara sälja på marknaden som det i dag handlar om.
          </note>
          <note>
            Vi kan skapa småindustrier som till en början kanske bara exporterar
            till grannlandet men som kan växa och frodas. Det är det hoppet
            jag talar om. Vi måste ge tillbaka de unga driftiga möjligheten
            och hoppet att skapa sin egen framtid.
          </note>
          <note type="speaker">
            Anf. 229 LARS LINDÉN (kd) replik:
          </note>
          <note>
            Herr talman! Vi såg för några veckor sedan Percy Barnevik berätta
            på Agenda hur han har hjälpt tiotusentals indier att starta småföretag.
            Jag kontaktade honom via mejl och skrev: Om du vill få större
            framgång kontakta Rättvis handels rörelse så kan vi hjälpa till
            att exportera. Då får ni lite bättre betalt för grejorna.
          </note>
          <note>
            Jag trodde inte att jag skulle få svar, men det fick jag. Han
            var intresserad av att veta mer. Han kommer hit och vi ska prata
            vidare. Det är spännande. Det är en av de stora inom näringslivet
            som tycker att rättvis handel börjar bli viktig.
          </note>
          <note type="speaker">
            Anf. 230 GÖRAN MONTAN (m) replik:
          </note>
          <note>
            Herr talman! Det alldeles riktigt som Lars Lindén säger. Vi måste
            utveckla handeln. Vi talar ju bara om de svenska skattebetalarnas
            pengar och staten som givare. Vi måste engagera det svenska näringslivet,
            inte bara genom fonder utan just genom praktiska exempel och möjlighet
            att starta företag i de länder vi talar om.
          </note>
          <note type="speaker">
            Anf. 231 MAGDALENA STREIJFFERT (s):
          </note>
          <note>
            Herr talman! Utvecklingen i Mellanöstern är av stor betydelse
            för omvärlden. Sverige har tidigare varit ett av de länder som
            länge engagerade sig i konflikten och som tidigare har lyckats
            föra samman de två sidorna till dialog. Sverige har tillsammans
            med övriga omvärlden på senare år misslyckats med att driva fredsprocessen
            framåt. Vår politik har lett till den situation som vi har i dag
            i Israel-Palestina med ökade oroligheter, inre stridigheter och
            en stor frustration bland den palestinska befolkningen. En lyckad
            fredsprocess i området känns väldigt avlägsen.
          </note>
          <note>
            För ett och ett halvt år sedan genomfördes demokratiska val i
            Palestina. Den terrorstämplade organisationen Hamas som strax
            före valet bildat ett politiskt parti segrade. Valen var unika
            inte bara därför att de ägde rum under ockupation utan också därför
            att de av ett antal observatörer, däribland utrikesminister Carl
            Bildt, försäkrades vara fria och rättvisa. Tyvärr valde omvärlden
            att inte acceptera folkets vilja utan drog in det livsnödvändiga
            biståndet till palestinierna samt påbörjade en bojkott och isolering
            av det nya palestinska ledarskapet. Israel vägrade dessutom att
            betala ut tullintäkter som tillhör palestinierna och som utgjort
            den viktigaste inkomstkällan.
          </note>
          <note>
            Resultatet blev en humanitär nöd. Befolkningen i Palestina svälter,
            ekonomin ligger i spillror och de offentliga institutionerna har
            havererat, framför allt på Gazaremsan. Nästan 60 procent av den
            palestinska befolkningen står utan arbete, och över 70 procent
            av befolkningen lever under fattigdomsgränsen. Dessutom försvåras
            eller hindras det palestinska folket att ta sig till skolor och
            sjukhus, eller till sitt jobb, sin jord eller sina släktingar
            på grund av den mur och de vägspärrar som israelerna har byggt
            upp på palestinsk mark.
          </note>
          <note>
            Erfarenhet visar att förtryck, arbetslöshet och ekonomisk och
            social misär stärker militanta krafter, extremism och fundamentalism.
            En bojkott som på detta sätt drabbade den civila befolkningen
            föder frustration och hat och kom att bli kontraproduktiv. En
            befolkning som till stora delar är arbetslös, som svälter och
            som förhindras sjukvård eller att förhindras att försörja sin
            familj känner en desperation som kan medföra att människor hellre
            söker hämnd än dialog. Resultatet av denna bojkott ser vi i dag.
            Under samma tid har Israel fortsatt att bygga den folkrättsvidriga
            muren. Man har fortsatt att bygga bosättningar på ockuperat område
            och man har infört ett apartheidliknande system bland annat när
            det gäller vägar. Mot detta lyfts väldigt liten kritik fram och
            inga krav ställs gentemot Israel.
          </note>
          <note>
            Hamas och Fatah bildade först en samlingsregering för att försöka
            få omvärldens stöd, men isoleringen och bojkotten fortsatte. Detta
            ledde i sin tur till inre konflikter i Palestina, och strider
            blossade upp mellan de rivaliserande partierna Hamas och Fatah.
            Omvärlden svarade med att ensidigt ge Fatah och president Abbas
            sitt stöd. Några av vägspärrarna på Västbanken togs bort. Israel
            betalade ut de frysta tullintäkterna, men bara till Västbanken.
            Miljoner dollar har betalats ut till Abbas och hans illa fungerande
            administration. Miljonerna fördelas som löner till offentliganställda
            anslutna till Fatah och beväpning av Fatahs soldater och poliser.
            Endast politiska fångar från Fatah släpps. Fredsförhandlingarna
            förs endast med president Abbas, och frågan är vem han verkligen
            representerar.
          </note>
          <note>
            I stället har man försökt att isolera Gaza så mycket som möjligt.
            Endast det mest nödvändiga biståndet når människorna på Gazaremsan,
            men man kan inte bara föda folk med nödransoner. Man måste också
            få i gång ekonomin, och varor och människor måste kunna passera
            in och ut i området.
          </note>
          <note>
            Sex svårt sjuka palestinier i akut behov av livsuppehållande
            vård i Israel får inte resa ut ur Gaza. De är, enligt Israel,
            en säkerhetsrisk. Israel som förutom gränsövergångarna även kontrollerar
            infrastrukturen för vatten, el och bränsletillförsel har också
            hotat att stänga av tillförseln av dessa till Gaza.
          </note>
          <note>
            Detta är några delar av den kollektiva bestraffningen av Gaza
            som vi i omvärlden är delaktiga i. Att Israel och USA vinner på
            en inre konflikt i Palestina och att de därför för en politik
            som stärker detta gör mig inte förvånad. Men att Sverige och EU
            går helt på samma linje är uppseendeväckande. Visserligen har
            EU uttalat att det är viktigt med en palestinsk försoning, men
            åtgärderna att ensidigt stödja president Abbas gör dessa ord tomma.
          </note>
          <note>
            Herr talman! Sverige och EU måste verka för att fortsatta humanitära
            insatser görs för människorna på Gaza. Men det är inte tillräckligt.
            Gränserna behöver öppnas, även för varor och människor så att
            de som bor på Gazaremsan kan försöka leva ett normalt liv och
            inte bli isolerade från omvärlden.
          </note>
          <note>
            Sverige och EU måste också börja ställa krav på Israel. Att ockupationen
            av de palestinska områdena, den israeliska bosättningspolitiken,
            byggandet av muren och stängslet, på ockuperad mark måste upphöra.
          </note>
          <note>
            Sverige och EU måste söka en dialog mellan alla parter i denna
            konflikt för att nå en palestinsk försoning och nationell enighet.
            Här riskerar ett ensidigt stöd till president Abbas och hans parti
            Fatah att öka sprickan mellan den palestinska befolkningen i stället
            för att ena.
          </note>
          <note>
            Sverige och EU måste också ställa krav på president Abbas att
            utlysa nyval inom den närmaste framtiden. Detta krävs för att
            vi på riktigt ska kunna börja diskutera en framtida fredsprocess.
            Målet måste vara ett oberoende demokratiskt och livskraftigt Palestina
            sida vid sida med Israel, med säkra och erkända gränser för båda
            parter. Sverige och EU kan spela en avgörande roll, men då måste
            vi forma en ny strategi för en fredlig utveckling i Mellanöstern.
          </note>
          <note type="speaker">
            Anf. 232 MEHMET KAPLAN (mp):
          </note>
          <note>
            Herr talman! Israels expansion på den ockuperade Västbanken fortsätter
            som om ingenting har hänt. Har en tvåstatslösning någonsin varit
            längre bort?
          </note>
          <note>
            Enligt FN-rapportörer ökar antalet israeliska bosättare med 5,5
            procent i år samtidigt som palestinierna är utestängda från nära
            40 procent av Västbanken. Denna utestängning sker på grund av
            de illegala bosättningarna, vägar, barriärer och militära zoner.
          </note>
          <note>
            Västbanken är i dag fragmenterad. Den är splittrad i isolerade
            palestinska enklaver. Det är där vi ser den stora faran för framtiden.
            Denna framtida palestinska stat, som alla pratar om, behöver så
            kallad territoriell kontinuitet. Det är en nyckelterm i sammanhanget.
            Det betyder att området inte hänger ihop och därför inte kan bli
            en livskraftig stat.
          </note>
          <note>
            Det framgår av nya rapporter från FN-organet OCHA, som detaljstuderat
            området och med hjälp av satellitbilder presenterar en karta som
            ger en klar bild av situationen på fältet.
          </note>
          <note>
            Det framgår också om man själv åker ned och försöker förstå och
            föreställa sig hur denna livskraftiga stat ska kunna fungera i
            framtiden.
          </note>
          <note>
            Palestiniernas rörelsefrihet är starkt begränsad. Mer än 40 procent
            av området upptas av israeliska bosättningar, utposter, armébaser
            och militära zoner som antingen är helt stängda för palestinier
            eller där deras tillträde är starkt begränsat. Ett nätverk av
            vägar avsett enbart för israeler går från Israel till bosättningarna
            och mellan bosättningarna.
          </note>
          <note>
            Mer än 450 avspärrningar och 70 bemannade vägspärrar stoppar
            den palestinska trafiken och gör vardagen omöjlig.
          </note>
          <note>
            OCHA slår fast att bosättningarna är illegala och man skriver
            att rörelsefrihet för palestinierna är avgörande för att förbättra
            de humanitära förhållandena och återuppliva socialt och ekonomiskt
            liv, alltså att vara en stat och ett samhälle.
          </note>
          <note>
            I dag bor ungefär en halv miljon illegala bosättare på Västbanken.
            Cirka hälften av dem bor i östra Jerusalem som är annekterat av
            Israel. I området bor också 2,5 miljoner palestinier. Dessa siffror
            må vara en del av statistiken, men det är också verkligheten för
            människorna där nere.
          </note>
          <note>
            Enligt OCHA är folkökningen bland bosättarna 5,5 procent, det
            vill säga mer än tre gånger så stor som bland invånarna inne i
            Israel. Det är inte konstigt. Det är människor som har flyttat
            dit och alltså är invandrare och kanske startar ett nytt liv.
          </note>
          <note>
            När vi tittar på demografiska fakta på fältet förstår vi att
            detta kan bli grogrund för något mycket värre i framtiden.
          </note>
          <note>
            Vidare kan man läsa följande i FN-organets rapport: Problemen
            är uppenbara. Västbankens resurser är begränsade. Eftersom både
            bosättarna och palestinierna ökar i antal är det oundvikligt att
            trycket på naturtillgångarna, alltså land och framför allt vatten,
            kommer att öka. Det är lika oundvikligt, grundat på utvecklingen
            de senaste 40 åren, att tillväxten av bosättningar, vägar och
            annan infrastruktur sker på bekostnad av palestiniernas utveckling
            och rörelsefrihet på Västbanken.
          </note>
          <note>
            På sitt torra språk förutspår OCHA en oundviklig konfrontation
            om inte parterna snabbt når en politisk lösning, en lösning som
            vi kan vara en del av eller stå vid sidan av och titta på.
          </note>
          <note>
            Men uppgifter som kom för någon vecka sedan om att Israel vill
            bebygga ett nytt område öster om Jerusalem fram till den stora
            bosättningen Maale Adumim samt en ny väg mellan Jerusalem och
            ökenoasen Jeriko vid Döda havet kastar nytt grus i maskineriet
            om man försöker få fram en bra förhandling.
          </note>
          <note>
            För den som inte är bekant med kartan över området kan jag berätta
            att den ser ut som en byst över en person i profil. Just vid halsen
            där det är som smalast lägger man vägen till Jeriko och skär av
            denna hals och delar upp palestiniernas västbank i två delar.
          </note>
          <note>
            Byggandet av den illegala israeliska muren på Västbanken fortsätter
            trots all uppmärksamhet som den har föranlett. Min förhoppning
            är att regeringen kräver att Israel stoppar denna ockupation omedelbart
            och att man uppmärksammar Israel på Internationella domstolens
            utslag om situationen.
          </note>
          <note>
            Jag ska ta upp det mest problematiska i detta utslag, nämligen
            att domstolen tog i beaktande att byggandet av muren och de levnadsförhållanden
            som följer med muren skapar fakta på marken på engelska creating
            facts on the ground som mycket väl kan bli permanenta och på så
            vis vara detsamma som annektering, något som är förbjudet enligt
            internationell rätt.
          </note>
          <note>
            Försvar
          </note>
          <note type="speaker">
            Anf. 233 PETER RÅDBERG (mp):
          </note>
          <note>
            Herr talman! Jag ska prata om den senaste JAS-affären till Thailand.
          </note>
          <note>
            Det otroliga har hänt igen. Sverige ska sälja krigsmateriel till
            en diktatur. Den här gången handlar det om Thailand och 12 JAS-plan.
          </note>
          <note>
            Carl Bildt och regeringen nämner inte med ett ord att vi ska
            göra affärer med ett land som nyligen har genomgått en militärkupp.
            Han nämner heller inte med ett ord vilka de säkerhetspolitiska
            skälen är bakom affären.
          </note>
          <note>
            Regeringen erkände nyligen att Sverige inte ser någon hotbild
            framför sig. Det land som eventuellt skulle kunna angripa oss,
            Ryssland utgör, säger försvarsminister Sten Tolgfors, inte längre
            något militärt hot mot oss. Hoten, sade Tolgfors, är att vi står
            inför ett ökat klimathot som till exempel översvämningar, stormar,
            terrorism, sabotage etcetera. Det är en hotbild som Miljöpartiet
            håller med om.
          </note>
          <note>
            Det säkerhetspolitiska skälet bakom affären är med andra obefintligt.
          </note>
          <note>
            I den svenska lagstiftningen om vapenexport står det att tillstånd
            inte bör beviljas när det gäller länder som kränker mänskliga
            rättigheter eller befinner sig i väpnad konflikt.
          </note>
          <note>
            Thailand diskvalificerar sig på bägge punkterna. Dels är det
            en militärdiktatur, dels pågår det en inre väpnad konflikt i södra
            Thailand.
          </note>
          <note>
            Från regeringens håll är tongångarna annorlunda. Utrikesminister
            Carl Bildt kommenterade på onsdagen beskedet om Thailand så här:
          </note>
          <note>
            Beslutet bekräftar åter att Gripen är ett kostnadseffektivt system
            i absolut världsklass. Valet av Gripen har skett i hård konkurrens
            ända in i det sista med avancerade såväl amerikanska som ryska
            system.
          </note>
          <note>
            Bildt tillade: Självfallet är beskedet också välkommet för sysselsättningen
            och ekonomin i Sverige.
          </note>
          <note>
            Min fråga är: Var finns empatin? Var finns moralen? Var finns
            tankarna om att kämpa för de mänskliga rättigheterna?
          </note>
          <note>
            Allt handlar om ekonomi och om att värna den svenska sysselsättningen.
            På den här punkten skäms jag för att vara svensk.
          </note>
          <note>
            Att det begås brott mot de mänskliga rättigheterna i Thailand
            bekräftas också av Carl Bildts egen arbetsplats, Utrikesdepartementet.
          </note>
          <note>
            I sin rapport om de mänskliga rättigheterna uppger UD: Pressfriheten,
            mötesfriheten och flera andra civila och politiska rättigheter
            är exempel på områden där det har skett inskränkningar sedan militärkuppen
            i landet den 19 september förra året.
          </note>
          <note>
            Samtidigt pågår konflikten i södra Thailand, och sedan juli 2005
            har undantagstillstånd gällt i de södra regionerna. Uppgifter
            finns om summariska avrättningar, övergrepp, misshandel och tortyr
            i fängelserna. Allt detta skriver Utrikesdepartementet.
          </note>
          <note>
            Thailand är helt enkelt ett land som kränker de mänskliga rättigheterna.
            Man har utomrättsliga avrättningar, dödsstraff, systematisk diskriminering
            av etniska minoriteter och migrantarbetare, grava övergrep mot
            de mänskliga rättigheterna i samband med konflikten i södra Thailand
            där den muslimska motståndsrörelsen Pulo sedan flera år bedriver
            väpnat uppror.
          </note>
          <note>
            Detta är fakta om Thailand.
          </note>
          <note>
            Regeringen Carl Bildt försvarar JAS-affären med att säga att
            det ska hållas demokratiska val i Thailand den 23 december.
          </note>
          <note>
            Trots att demokrati är ett utmärkande drag i svensk utrikespolitik
            säljer Sverige vapen till en rad diktaturer. I det här fallet
            gäller det Thailand och JAS-plan.
          </note>
          <note>
            Genom bland annat bistånd och politiska insatser har Sverige
            på olika sätt försökt understödja demokratiska krafter och en
            demokratisk utveckling i olika delar av världen.
          </note>
          <note>
            Demokrati är en hörnsten i Sveriges politik för global utveckling
            i olika delar av världen. Politiken ska präglas av ett rättighetsperspektiv.
            I rättighetsperspektivet ingår demokrati och mänskliga rättigheter.
            De förstärker varandra och är varandras förutsättningar.
          </note>
          <note>
            Trots denna skrivning har svensk praxis möjliggjort att vapenexport
            tillåts i flera icke demokratiska länder.
          </note>
          <note>
            Försäljning av JAS-plan till Thailand motverkar arbetet mot fattigdom
            och uppbyggnaden av ett demokratiskt samhälle. Det är precis detta
            som FN varnar för. FN:s utvecklingsprogram, UNDP, lyfter i sin
            rapport 2006 fram problemet att militära investeringar hämmar
            livsviktiga satsningar på till exempel rent vatten och sanitet.
          </note>
          <note>
            Herr talman! Det minsta man kan begära av regeringen och Carl
            Bildt är att man fryser affärsförbindelser med Thailand tills
            en folkvald regering finns på plats
          </note>
          <note>
            I detta anförande instämde Mehmet Kaplan (mp) och Magdalena Streijffert
            (s).
          </note>
          <note type="speaker">
            Anf. 234 GÖRAN PETTERSSON (m):
          </note>
          <note>
            Herr talman! När jag anmälde mig till den allmänpolitiska debatten
            angav jag att jag ville tala under rubriken Försvars- och säkerhetspolitik.
            Det är två ämnen som är intimt sammankopplade, och enligt min
            uppfattning går det inte att på ett meningsfullt sätt behandla
            det ena utan att diskutera det andra. Trots att dagens debatt
            har den formella rubriken Försvarspolitik tänker jag utnyttja
            möjligheten att även göra en koppling även till säkerhetspolitiken.
          </note>
          <note>
            I februari 2002 enades fyra av riksdagens partier om en beskrivning
            av Sveriges säkerhetspolitiska hållning. Där sades bland annat:
            Sverige är militärt alliansfritt. Vidare fastställdes: En betryggande
            försvarsförmåga är en central del av svensk säkerhetspolitik.
          </note>
          <note>
            Vad har då hänt sedan dess? Först fick vi försvarsbeslutet 2004
            som innebar en mycket stor neddragning av försvarets insatsorganisation.
            Nu har vi budgetpropositionen för 2008 som är en fortsättning
            på försvarsbeslutet med reduceringar av materielanslaget. Oppositionen
            föreslår i sina olika budgetmotioner dessutom ännu kraftigare
            reduceringar på försvaret.
          </note>
          <note>
            De flesta initierade bedömare är nu av uppfattningen att Sverige
            inte längre har en självständig och allsidig försvarsförmåga.
            I det korta perspektivet är detta hanterbart då det inte föreligger
            något militärt hot mot landet. Man kan lite förenklat säga att
            vi i dag har en vackert-väder-lösning, och så länge vädret är
            vackert är lösningen bra. Men förutsättningarna att klara ett
            försämrat omvärldsläge är dåliga.
          </note>
          <note>
            Överbefälhavaren Håkan Syrén uttrycker detta i sin bok Både och
            på följande sätt:
          </note>
          <note>
            Sverige är precis som andra europeiska småstater beroende av
            en fungerande europeisk säkerhetsstruktur. Någon möjlighet för
            oss att skydda oss helt på egen hand om det säkerhetspolitiska
            läget i Europa skulle försämras på ett avgörande sätt kommer inte
            att finnas.
          </note>
          <note>
            Kungl. Krigsvetenskapsakademien bedriver för närvarande ett större
            projekt med namnet På egen hand eller tillsammans? Den europeiska
            småstaten i en ny tid? Vid akademiens höstsymposium i onsdags
            var slutsatsen tydlig alternativet på egen hand är överspelat.
          </note>
          <note>
            Min slutsats av allt detta är mycket enkel: Försvars- och säkerhetspolitiken
            hänger inte längre ihop.
          </note>
          <note>
            För att få tillbaka en sammanhängande försvars- och säkerhetspolitik
            krävs antingen en mycket kraftig höjning av försvarsanslaget eller
            att säkerhetspolitiken anpassas till verkligheten och att Sverige
            ansluter sig till Nato.
          </note>
          <note>
            Då kan följande fråga ställas: När kan man ändra säkerhetspolitik?
            Det bästa tillfället för att göra en sådan förändring är när det
            råder ett relativt avspänt läge i närområdet. Det innebär att
            vi nu är inne i en sådan period där ändringar i säkerhetspolitiken
            kan ske med relativt små spänningshöjningar i närområdet.
          </note>
          <note>
            En anslutning till Nato bör ske samordnat med Finland och med
            stöd av en bred parlamentarisk majoritet. Vidare bör beslutet
            vara folkligt förankrat. Detta kommer att kräva ett stort politiskt
            ledarskap framför allt från de partier som under lång tid propagerat
            mot ett medlemskap. Situationen liknar i många stycken den som
            rådde inför vår medlemsansökan i EG/EU.
          </note>
          <note>
            Moderaterna och Folkpartiet har redan tydliga partibeslut för
            ett svenskt Natomedlemskap. Bollen ligger hos Socialdemokraterna.
          </note>
          <note>
            Säkerheten mot yttre hot tillhör statens huvuduppgifter. Det
            är därför oacceptabelt, enligt min uppfattning, om ett ledande
            parti, troligtvis mot bättre vetande, bedriver en populistisk
            politik som riskerar Sveriges säkerhet. Det är hög tid att Socialdemokraterna
            i grunden omvärderar sin syn på säkerhetspolitiken. Det är dags
            för ledande socialdemokratiska försvars- och utrikespolitiker
            att sätta Sveriges säkerhetsintressen framför partitaktiken. Det
            är dags för Mona Sahlin att visa samma ledarskap som Ingvar Carlsson
            gjorde när han förändrade Socialdemokraternas Europapolitik och
            inställning till Europeiska unionen.
          </note>
          <note>
            Jag vill avsluta med att citera ur överste Ulf Henricssons anförande
            vid Krigsvetenskapsakademiens höstsymposium. Jag kommer dock inte
            att göra det på samma stockholmska som han använder. Han sade:
            Säkerhetspolitiken ska styras av logik och analys inte av känslor
            och opinionsvindar.
          </note>
          <note type="speaker">
            Anf. 235 PETER RÅDBERG (mp) replik:
          </note>
          <note>
            Fru talman! Göran Pettersson vurmar för Nato. Du lär nog vara
            ganska ensam om det. Såvitt jag förstår har regeringen inga ambitioner
            om att Sverige ska bli ett Natoland under denna mandatperiod.
            Jag får därför önska dig lycka till med den kampen.
          </note>
          <note>
            Du säger att vi inte har någon allsidig försvarsförmåga. Men
            det har Sverige egentligen inte haft på mycket lång tid i den
            meningen att vi kan försvara Sverige om vi skulle bli angripna.
          </note>
          <note>
            Det lyckliga nu är, Göran Pettersson, att vi har gått från ett
            invasionsförsvar till ett insatsförsvar. Endast 10 procent av
            den totala försvarsbudgeten går till det insatsförsvar som riksdagen
            enhälligt beslutat om.
          </note>
          <note>
            Du talar om att du vill ha både ett insatsförsvar och ett invasionsförsvar.
            Då vill jag fråga dig: Har du övergett tanken på ett insatsförsvar?
            Om man ska ha ett invasionsförsvar också talar vi om en tredubbel
            försvarsbudget i framtiden.
          </note>
          <note type="speaker">
            Anf. 236 GÖRAN PETTERSSON (m) replik:
          </note>
          <note>
            Fru talman! Tack för stödet i den fortsatta kampen! Jag är helt
            medveten om att detta är en långsiktig process. Som jag säger
            är förutsättningen för ett Natomedlemskap en bred parlamentarisk
            uppslutning och en folklig förankring. Det är inte ett arbete
            som genomförs i en handvändning. Jag tror därför att det kommer
            att ta avsevärt längre tid än en mandatperiod. Din bedömning av
            vad regeringen har uttalat i frågan är helt rätt.
          </note>
          <note>
            Beträffande detta dubbla försvar förespråkar jag inte linjen
            att vi skulle bygga två olika försvar, ett självständigt nationellt
            försvar och ett insatsförsvar för internationella insatser. Jag
            anser att vi ska gå alliansvägen, Natovägen, som innebär att det
            blir ett försvar för båda uppgifterna och där man hjälper varandra.
          </note>
          <note type="speaker">
            Anf. 237 PETER RÅDBERG (mp) replik:
          </note>
          <note>
            Fru talman! Jag har en fråga till dig, Göran Pettersson. Vi har
            beslutat i denna kammare att ha just ett insatsförsvar. Om vi
            ska förverkliga det handlar det väldigt mycket om att lägga fram
            en budget för ett insatsförsvar, vilket inte har skett. Vi har
            fortfarande en budget för ett invasionsförsvar. 90 procent av
            budgeten är för invasionsförsvar och endast 10 procent för insatsförsvar.
            Säger du nej till det? Det hoppas jag att du inte gör. Då får
            du helt enkelt lägga om politiken. Jag vill ha svar på om du har
            sagt nej till ett invasionsförsvar eller inte.
          </note>
          <note type="speaker">
            Anf. 238 GÖRAN PETTERSSON (m) replik:
          </note>
          <note>
            Fru talman! Nej, jag är en mycket stark anhängare av en satsning
            som innebär ytterligare fokusering på insatsförsvar. Men som jag
            framförde i mitt anförande bygger den tesen på att man då har
            en säkerhetspolitisk lösning som säkerställer det nationella försvaret
            i en annan lösning. Om man gör en fokuserad lösning på ett insatsförsvar
            och inte löser den andra delen står man ensam och oskyddad i ett
            förändrat omvärldsläge.
          </note>
          <note>
            Integration
          </note>
          <note type="speaker">
            Anf. 239 ELISABETH SVANTESSON (m):
          </note>
          <note>
            Fru talman! Om man går utanför riksdagens dörrar ut på stan eller
            åker runt lite grann i landet finns det flera frågor som diskuteras
            frekvent som människor har starka åsikter och idéer om. Man samtalar
            om dem på fikarasten på jobbet eller hemma runt köksbordet. En
            sådan fråga berör integration, eller kanske bristen på integration.
          </note>
          <note>
            Alla pratar om vikten av integration. Men nu står jag här själv,
            en representant för alliansen, och jag undrar lite vart oppositionens
            intresse tog vägen i den här allmänpolitiska debatten. Man skulle
            kunna tolka det som att detta ointresse är en av grunderna till
            det stora utanförskap som faktiskt uppkom under den tidigare regeringen.
            Men det är ju fredag eftermiddag, så jag väljer att göra en annan
            tolkning.
          </note>
          <note>
            Fru talman! Man kan utan överdrift säga att tidigare integrationspolitik
            har misslyckats. Det har exempelvis inte funnits en tydlig politik
            för hur man ska sänka trösklarna till arbetsmarknaden.
          </note>
          <note>
            Jag menar att ett generalfel och det har jag sagt tidigare här
            i kammaren är att när en person väl har fått uppehållstillstånd,
            ofta efter en lång asylprocess, har systemen plockat bort det
            egna initiativet och engagemanget. Många människor har passiviserats
            i långa introduktionsprogram i stället för att varje människas
            arbetslivserfarenhet, engagemang och entreprenörskap har kommit
            till användning har de ofta landat i en kedja som har varit otroligt
            omhändertagande och passiviserande. Dessutom har tröskeln in på
            arbetsmarknaden till och med blivit högre för dem som har varit
            här några år. Detta har varit ett känt problem länge.
          </note>
          <note>
            Redan 1996, när den invandrarpolitiska kommittén gjorde en utvärdering,
            konstaterade man att bara en liten del av dem som fått introduktion
            försörjde sig själva efter tre och ett halvt år. Man konstaterade
            att samverkan mellan kommun och arbetsförmedling fungerade dåligt
            och man efterlyste arbetsmarknadsinriktning. Detta var elva år
            sedan. Sedan dess har uppföljning efter uppföljning kommit och
            rapport efter rapport har skrivits. Alla har sagt samma sak men
            ingenting hände under vänsterkartellens år.
          </note>
          <note>
            Nu har vi fått en annan regering, och vi kan se en förändring.
            En tydlig arbetslinje börjar ta form. Det är en linje som ska
            gälla redan från första stund då en person har fått uppehållstillstånd.
            Den som kan och har möjlighet att arbeta ska också göra det.
          </note>
          <note>
            Visst önskar jag att saker skulle gå fortare, men jag ser att
            den linje som regeringen har slagit in på är rätt. Jag vill påstå
            att trösklarna redan nu har sänkts för många som kommer till Sverige.
          </note>
          <note>
            För det första kom nystartsjobben. En tredjedel av dem har gått
            till personer som är födda i annat land än Sverige. Det är en
            riktig anställning som omfattas av LAS och ofta har ganska god
            inkomst.
          </note>
          <note>
            För det andra har arbetsförmedlingen fått ett mycket större ansvar
            för att matcha nyanlända. Detta är något som tidigare efterlystes
            i alla rapporter. Faktum är att under 20 år har många nyanlända
            gått till arbetsförmedlingen men inte kunnat skriva in sig. Först
            skulle de gå ett, två, tre eller i värsta fall fyra år i sfi.
            Nu har detta förändrats. Vi har också förstärkt arbetsförmedlingens
            resurser för yrkesbedömning av nyanlända. Kompetens får inte gå
            till spillo som förut.
          </note>
          <note>
            För det tredje kom i somras instegsjobben. Det är jobb som är
            riktade till asylsökande som har fått uppehållstillstånd, kvotflyktingar
            och anhöriginvandrare som varar i ett och ett halvt år efter att
            de fått uppehållstillstånd. Det ger en person möjlighet att tidigt
            komma ut på arbetsmarknaden samtidigt som han lär sig svenska.
            Instegsjobben innebär att staten står för en rätt stor del av
            arbetskostnaden.
          </note>
          <note>
            Just detta att man läser svenska tidigt är väldigt viktigt. Här
            finns mycket kvar att önska. Vi har stärkt sfi och gör satsningar
            på kompetensutveckling. Men jag tror att i mångt och mycket handlar
            det om organisationsfrågor och attitydfrågor.
          </note>
          <note>
            Fortfarande möter jag väldigt märkliga exempel när jag reser
            runt. Jag ska ta ett sådant. Jag besökte en Skånekommun. Där fanns
            två unga tjejer som kom till Sverige och började läsa sfi och
            fick jobb på en lunchrestaurang. Jättebra! Men det tyckte inte
            sfi-lärarna. Sfi i den här kommunen läste man på dagtid, och det
            gick inte att kombinera med ett jobb. Så får det inte vara!
          </note>
          <note>
            Jag önskar att detta bara var ett enstaka exempel, men det är
            det inte. Därför är instegsjobben så viktiga, inte bara som åtgärd
            utan också som en signal om att det faktiskt är arbetslinjen som
            gäller redan från första stund för den som har möjlighet.
          </note>
          <note>
            Fru talman! Jag tror verkligen att så fort det kommer en person
            som är i arbetsför ålder ska vi ta vara på personens resurser.
            Inställningen ska vara att det är jobb som gäller, inte långa
            program. Varje individ som kommer hit har rättigheter men också
            skyldigheter. Varje person som kommer till Sverige har resurser
            som måste tas till vara på en gång.
          </note>
          <note>
            Fru talman! De här frågorna berör människor utanför riksdagen.
            Det oroar och upprör människor, och det är ett samhällsproblem
            som vi i alliansen tar på allvar. Vi har en tydlig målbild. Vi
            vill vända passivitet mot aktivitet och egenmakt. Vi byter bidragslinjen
            mot arbetslinjen och vänder nu, sakta men säkert, utanförskap
            till innanförskap.
          </note>
          <note>
            I detta anförande instämde Catharina Elmsäter-Svärd (m).
          </note>
          <note type="speaker">
            Anf. 240 EGON FRID (v) replik:
          </note>
          <note>
            Fru talman! Jag är inte här för att försvara regeringens integrationspolitik,
            men jag är intresserad av integrationspolitik. En viktig del i
            integrationspolitiken är bostadspolitiken, som jag själv ska ta
            upp här.
          </note>
          <note>
            Elisabeth Svantesson talar om sänkta trösklar och instegsjobb.
            Är det någonstans där det inte finns några sänkta trösklar så
            är det inom bostadspolitiken. Det är mycket svårt för människor
            som behöver integrera sig i samhället att alls kunna stiga in
            i en lägenhet och stiga över några trösklar. Detta är ett solidariskt
            ansvar för alla Sveriges kommuner. Regeringen måste ta ett ansvar
            för bostadspolitiken för en bättre integration.
          </note>
          <note>
            Jag undrar hur Elisabeth Svantesson ser på betydelsen av sänkta
            trösklar inom bostadspolitiken, så att fler får tillgång till
            en lägenhet, för integrationen.
          </note>
          <note type="speaker">
            Anf. 241 ELISABETH SVANTESSON (m) replik:
          </note>
          <note>
            Fru talman! Om Egon Frid menar att jag tycker att vi ska styra
            personer dit där det finns boende i många kommuner finns det ju
            bostäder vill jag säga att jag är högst osäker. Människor flyttar
            ju till utvecklingsområden där arbetsmarknaden är god. I de kommunerna
            byggs det i dag. Det byggs mycket i Sverige. Därför tror jag att
            det är viktigt att vi har en fortsatt expansiv bostadspolitik,
            men vi ska inte styra människor till kommuner där det bara finns
            bostäder och inga jobb.
          </note>
          <note type="speaker">
            Anf. 242 EGON FRID (v) replik:
          </note>
          <note>
            Fru talman! I många mindre och mellanstora kommuner i Sverige
            kan man i dag inte bygga utan investeringsstöd. Trots att det
            finns sysselsättning på orten finns det ingen möjlighet att bygga
            hyreslägenheter i kommunen. Samtidigt behöver kommunen ta ett
            ökat ansvar för att ta emot nya svenskar för en bra integration.
            Här måste regeringen ta ett ansvar för att det byggs i hela landet.
          </note>
          <note type="speaker">
            Anf. 243 ELISABETH SVANTESSON (m) replik:
          </note>
          <note>
            Fru talman! Det är väl ingen hemlighet att vi har delade åsikter
            om hur bostadspolitiken ska utformas. Men jag tror fortfarande
            att i expansiva regioner kommer det att fortsätta byggas.
          </note>
          <note>
            Alliansen har inte en politik som minskar bostadsbyggandet på
            det sätt som Egon Frid vill göra gällande. Jag tror fortsättningsvis
            att människor ska kunna flytta till de regioner där det först
            och främst finns jobb. Jag tror också att i de områdena kommer
            det att finnas en marknad för ökat bostadsbyggande.
          </note>
          <note>
            Regionalpolitik
          </note>
          <note type="speaker">
            Anf. 244 CARIN RUNESON (s):
          </note>
          <note>
            Fru talman! En rejäl förkortning av restiden, ökad turtäthet
            och att tågen kommer fram i tid är vad passagerarna på Dalabanan,
            och då särskilt pendlarna, önskar sig mest av allt. För Dalarnas
            näringsliv, såväl turistnäringen som övrigt näringsliv, är Dalabanan
            en oerhört viktig pulsåder mellan ArlandaStockholm och Dalarna
            och något som måste prioriteras mycket högt.
          </note>
          <note>
            När det gäller just turistnäringen kan det vara viktigt att påminna
            om att Dalarna är ett av Sveriges största och viktigaste turistlän
            med en enorm tillströmning av turister och resenärer, framför
            allt under skidsäsongen. Med tanke på persontrafiken och den mängd
            gods som ska transporteras till, från och genom Dalarna är det
            ingen överdrift att påstå att Dalabanan är det absolut viktigaste
            infrastrukturprojektet i vårt län.
          </note>
          <note>
            Dalabanan, med en totalsträckning från Mora i norr ned till Stockholm
            i söder, är förutom för oss i Dalarna viktig också för Västmanlands
            och Uppsala län. Trafikeringen på banan utgörs i dag av mellan
            30 och 75 tåg per dygn beroende på delsträcka. Banan bidrar i
            allra högsta grad till regionförstoring som bland annat innebär
            att arbets- och bostadsmarknaden kan vidgas. Kommunikationsmöjligheterna
            till och från orter med högre utbildning förbättras. Förutsättningarna
            för arbets- och fritidsresenärer förbättras. Tillgängligheten
            till turism och evenemang stärks och, vilket inte är minst väsentligt,
            det skapas bättre förutsättningar för godstransporter.
          </note>
          <note>
            På den aktuella sträckan har det under de senaste åren skett
            en markant ökning av antalet resenärer, särskilt mellan Stockholm
            och Dalarna och likaså på pendlingssträckan SalaUppsala. Trots
            detta har endast få och smärre förbättringar gjorts på banan.
            Det räcker inte.
          </note>
          <note>
            I tre olika delstudier har Dalabanans intresseförening, som består
            av kommunerna längs banan, länsstyrelserna i Dalarna och Västmanland,
            Region Dalarna och Regionförbundet i Uppsala län, arbetat fram
            en långsiktig vision för hur en samhällsekonomiskt lönsam upprustning
            av banan med bättre trafik skulle kunna bidra till regionens utveckling.
          </note>
          <note>
            För åren fram till 2019 föreslår man en samlad investering i
            storleksordningen 4 miljarder kronor, vilket förutom en rejäl
            upprustning av den nuvarande banan också skulle täcka kostnaden
            för en ny sträckning mellan Falun och Borlänge en satsning med
            stor betydelse för godstrafiken.
          </note>
          <note>
            Men i ett första skede handlar det om 250 miljoner som skulle
            kunna bidra till en upprustning och förbättring som ger bland
            annat minskad restid, bättre komfort, bättre respekt för gällande
            tidtabell, trafik varje timme och tätare turer vid högtrafik.
          </note>
          <note>
            Som det är i dag har restiden mellan Dalarna och Stockholm i
            stället ökat. Punktligheten har minskat och bankapaciteten visar
            på stora brister när person- och godstrafik ställs mot varandra
            vilket är oerhört negativt och olyckligt.
          </note>
          <note>
            Vid uppvaktningar som har gjorts från Dalabanans intresseförening
            med flera har dessa krav framförts. Banverket har också tidigare
            haft 250 miljoner i sin budget för den upprustning som jag talar
            om. Men i Banverkets reviderade framtidsplan är de här 250 miljonerna
            borttagna, vilket är mycket beklagligt sett i ett Dalaperspektiv.
            Vi kan inte gång på gång acceptera att nödvändiga åtgärder skjuts
            på framtiden.
          </note>
          <note>
            Avsevärda förbättringar har skett när det gäller andra bansträckningar
            runt om i Mellansverige. Det har gett märkbart kortare restider.
            Det tycker jag naturligtvis är bra, men jag vill också se en förbättrad
            Dalabana med en början av investeringarna redan år 2008.
          </note>
          <note>
            Från socialdemokratiskt håll har vi därför väckt en motion just
            med anledning av den här för oss mycket viktiga frågan. Där påtalar
            vi att satsningar på banan har en direkt effekt på näringslivets
            utveckling och den turism vi har framför allt i Dalafjällen och
            i Siljansområdet.
          </note>
          <note>
            Fru talman! Goda kommunikationer och en bra infrastruktur är
            en grundläggande förutsättning för att hela Sverige ska fungera
            bra för boende, för arbete, för utbildning och för utveckling
            av näringslivet. Större regioner, särskilt större arbetsmarknadsregioner,
            har en avgörande betydelse för tillväxten. Därmed kan produktivitet
            och tillväxt öka och olika regioners jämförbara lokaliseringsfördelar
            förändras.
          </note>
          <note>
            Vad som är alldeles tydligt och klart är att regionen DalarnaVästmanland
            har oerhört mycket att vinna på en upprustad Dalabana. Vi vill
            därför se en tydlig prioritering från regeringen och från Banverket
            som möjliggör att banans upprustning påbörjas redan 2008. Då skulle
            entimmestrafiken kunna starta 2010.
          </note>
          <note>
            Dessutom, fru talman, är tåget det i särklass miljövänligaste
            trafikmedlet.
          </note>
          <note type="speaker">
            Anf. 245 CATHARINA ELMSÄTER-SVÄRD (m) replik:
          </note>
          <note>
            Fru talman! Det är oerhört viktigt, det som Carin Runeson tar
            upp om vikten av investering i infrastruktur. Det är helt klart
            så att vi behöver ha vägar till tillväxt om det så är järnväg,
            vanlig väg eller luftväg.
          </note>
          <note>
            Nu nämner Carin Runeson det behov som kanske kan framstå som
            ett litet belopp för att klara till exempel Dalabanan. Vi har
            många viktiga projekt i hela landet.
          </note>
          <note>
            Fru talman! Jag skulle vilja fråga Carin Runeson om det då inte
            är lite märkligt att under alla dessa år har upprustning och behov
            av upprustning nedvärderats och underprioriterats av den förra
            regeringen. Är det inte lite knepigt att man inte såg till att
            upprusta när man hade tid i stället för att stå nu och tro att
            man har ett bättre förslag när man sitter i opposition?
          </note>
          <note type="speaker">
            Anf. 246 CARIN RUNESON (s) replik:
          </note>
          <note>
            Fru talman! En del upprustningar har gjorts under de senaste
            åren, men precis som jag sade tidigare anser vi i Dalarna och
            även i Västmanland att det inte räcker. Genom uppvaktningar och
            andra kontakter har vi kommit dithän att det i Banverkets planering
            har funnits 250 miljoner för att investeringarna ska kunna påbörjas
            2008. Men nu, i år, är de 250 miljonerna borttagna, och det är
            vi mycket kritiska mot.
          </note>
          <note type="speaker">
            Anf. 247 CATHARINA ELMSÄTER-SVÄRD (m) replik:
          </note>
          <note>
            Fru talman! Jag kan förstå att man är mycket kritisk när de pengar
            som har funnits nu är borta. Men jag kan konstatera att det kanske
            är ett uppvaknande när man har sett att de pengar som har påståtts
            funnits bara har varit luftpengar. Det har uppenbarligen varit
            underfinansierat under alldeles för lång tid när det gäller infrastruktur
            både när det handlar om att investera och att reinvestera. Carin
            Runeson måste väl också tycka att det är beklagligt att det har
            fått ske i nästan tolv års tid.
          </note>
          <note type="speaker">
            Anf. 248 CARIN RUNESON (s) replik:
          </note>
          <note>
            Fru talman! I det här fallet handlar det inte om någon underfinansiering
            eller liknande. Det handlar om att vi genom de uppvaktningar som
            har gjorts har fått in de 250 miljonerna i Banverkets långtidsplanering.
            De beslut som man har fattat från Banverket när man har suttit
            ned och planerat innebär att det här skulle påbörjas 2008. Men
            nu är pengarna borttagna.
          </note>
          <note type="speaker">
            Anf. 249 GUNNAR ANDRÉN (fp) replik:
          </note>
          <note>
            Fru talman! Jag tycker att Carin Runeson har alldeles rätt som
            talar om just Dalabanan, liksom många andra från andra delar av
            landet som talar om olika delar. Det är ju precis som Catharina
            Elmsäter-Svärd säger; det behövs investeringar i hela landet på
            olika håll. I Stockholmsområdet kommer Carl Cederschiöld att visa
            att det finns eftersatta investeringar med 117 miljarder.
          </note>
          <note>
            Jag tror för min del att man måste se på detta på ett annat sätt.
            Oavsett vem som sitter i regeringen är det svårt att inom ramen
            för nuvarande budget få fram pengarna. Det är inte bara Dalarna
            som har åkt ut. Det är 13 miljarder som har tagits ut ur investeringsplanerna
            under senare år från olika delar av landet för att gå till Västra
            Götaland. Därför är det allra viktigaste att se till hur vi får
            fram nya pengar. Där måste vi tänka nytt och tänka över partigränserna.
            Vi ska inte göra detta till en partipolitisk fråga, för detta
            är någonting som kommer att drabba varje regering. Hur får vi
            fram mer pengar till effektiva investeringar till nytta för hela
            landet?
          </note>
          <note type="speaker">
            Anf. 250 CARIN RUNESON (s) replik:
          </note>
          <note>
            Fru talman! Jag har inte så mycket att invända mot det här. Det
            var mer ett påstående än en fråga till mig. Självfallet är vi
            alla som bor Dalarna och i de kommuner som finns efter Dalabanan
            i Västmanland och Uppland intresserade av att få en kortare restid
            ned till Stockholm och Arlanda. Det gäller både persontrafiken
            och godstrafiken. Man får absolut inte glömma bort godstrafiken
            och det näringsliv som vi har efter banan.
          </note>
          <note type="speaker">
            Anf. 251 GUNNAR ANDRÉN (fp) replik:
          </note>
          <note>
            Fru talman! Det är mycket riktigt så att det här gäller överallt
            i landet. Om man till exempel råkar bo i Nynäshamn märker man
            att restiden har förlängts med ungefär 20 minuter från det att
            man invigde den banan för ungefär 100 år sedan. Det beror förstås
            på den koncentration av människor som bor i Stockholm och använder
            Stockholms Central. Om vi inte gör någonting vid Stockholms Central
            kommer detta att fortplanta sig över hela landet. Därför är det
            en mycket central fråga att vi får Citybanan genom Stockholm och
            kan förlänga den. Det kommer att påverka trafiken både i Skövde
            och på Dalabanan; det är jag helt övertygad om.
          </note>
          <note type="speaker">
            Anf. 252 CARIN RUNESON (s) replik:
          </note>
          <note>
            Fru talman! Det är positivt att allt fler väljer att resa med
            tåg till och från Dalarna. Ur miljösynpunkt tycker jag att det
            är något som man borde uppmuntra ytterligare. Men då är det också
            viktigt att det finns resurser så att man kan korta restiden så
            mycket som möjligt och att man kan ha en sådan tågtäthet att tåget
            blir ett förstahandsval.
          </note>
          <note>
            Bostadspolitik
          </note>
          <note type="speaker">
            Anf. 253 AMEER SACHET (s):
          </note>
          <note>
            Fru talman! Bostadspolitiken är ett centralt område för välfärdspolitiken.
            Sverige har länge haft tre huvudsakliga upplåtelseformer, hyresrätt,
            bostadsrätt och egna hem. Samtliga dessa fyller viktiga behov
            för ett fungerande samhälle. Vi socialdemokrater har alltid haft
            den inställningen att ansvaret för bostadspolitiken är en nationell
            och lokal angelägenhet som bör försvaras. Vi socialdemokrater
            anser att samhället har ansvaret för att trygga bostadsförsörjningen,
            motverka bostadssegregation och hålla nere bostadskostnaderna
            för vanligt folk.
          </note>
          <note>
            Ett av de viktigaste verktygen för detta är de allmännyttiga
            bostadsföretagen. Vi måste slå vakt om kärnan i den svenska bostadspolitiken,
            inklusive grunderna för allmännyttans och de kommunala bostadsföretagens
            roll. Allmännyttiga bostadsföretag är viktiga som ett icke-vinstbaserat
            alternativ på hyresmarknaden. Sverige behöver en nationell bostadspolitik
            där kommunala bostadsföretag drivs enligt en långsiktig självkostnadsprincip.
          </note>
          <note>
            Fru talman! Regeringen föreslår ett upphävande av nuvarande mål
            för bostadspolitiken om att alla ska ges förutsättningar att bo
            i bra bostäder till rimliga kostnader. Det nya borgerliga målet
            blir i stället en långsiktigt väl fungerande bostadsmarknad där
            konsumenternas efterfrågan möter ett utbud av bostäder som svarar
            mot behoven.
          </note>
          <note>
            Därmed reduceras bostadspolitiken till en fråga om det finns
            köpare och säljare på marknaden och inte till en fråga om att
            faktiskt se till att även de med lägst inkomster har möjligheter
            att skaffa ett bra boende. Vi kan redan se att nyproduktionen
            av hyresrätter har minskat dramatiskt efter borttagandet av stödet
            till byggande av hyresrätter. I en analys har Boverket visat att
            det särskilda investeringsstödet för nybyggande av hyresrätter
            hade avsedd effekt.
          </note>
          <note>
            Trots brinnande högkonjunktur bromsas byggandet av hyresbostäder.
            Det är brist på resurser, brist på arbetskraft och stigande räntor.
            Enligt Boverkets analys minskade nybyggande med ca 5 000 bostäder
            medan nettotillskottet genom ombyggnad minskade med ca 1 600 bostäder
            jämfört med första halvåret 2006.
          </note>
          <note>
            Bostadsministern verkar uppgiven och saknar visioner för bostadspolitiken.
            Inte ens effektiva stöd ska finnas kvar. Allt ska bort. Det är
            en realisation av människor välfärd som pågår.
          </note>
          <note>
            Fru talman! En fungerande bostadsmarknad ger goda möjligheter
            att studera, etablera sig på arbetsmarknad eller skaffa barn.
            Vi vet att unga och studenter efterfrågar fler hyresrätter, inte
            dyra bostadsrätter eller villor. Varför försvårar den borgerliga
            regeringen ungdomarnas inträde på bostadsmarknaden? Det behövs
            160 000 bostäder för att möta efterfrågan hos unga människor mellan
            20 och 27 år som behöver en egen bostad. Fler än tidigare bor
            i andra och tredje hand eller är mambo. Allt fler tvingas flytta
            tillbaka hem.
          </note>
          <note>
            I stället för att ge förutsättningar för att stimulera byggande
            av hyresrätter genom till exempel investeringsstöd väljer regeringen
            att undersöka en upplåtelseform som ingen egentligen verkar kunna
            svara på vad den ska tillföra, nämligen ägarlägenheter. På vilket
            sätt löser en ägarlägenhet bostadsbristen hos unga? Sker det genom
            att ungdomarna får ta ännu högre lån till ännu högre ränta eller
            genom att unga får betala ännu högre hyror utan att ha besittningsskydd?
          </note>
          <note>
            Ägarlägenheter kräver höga insatser som få personer har råd med.
            Med ägarlägenheter riskerar man att skapa två parallella hyresmarknader,
            den vanliga med besittningsskydd och en annan med tidsbegränsade
            kontrakt, och när kontraktstiden är slut får man flytta eller
            acceptera en skyhög hyreshöjning.
          </note>
          <note>
            Fru talman! Moderaterna säger med munnen att de är mot marknadshyror.
            Men varför gör de allt de kan i riksdagen för att se till att
            det blir marknadshyror? Slopade stöd, utförsäljning av allmännyttan,
            ägarlägenheter med mera är åtgärder som steg för steg leder närmare
            marknadshyror. Marknadshyror smyger sig in steg för steg. Det
            spelar kanske inte så stor roll vad Moderaterna säger, det är
            resultatet i samhället som räknas.
          </note>
          <note type="speaker">
            Anf. 254 GUNNAR ANDRÉN (fp) replik:
          </note>
          <note>
            Fru talman! Den förra mandatperioden satt jag i bostadsutskottet.
            Det finns inte längre. Jag tycker att det är logiskt, för det
            fanns över huvud taget inte någon bostadspolitik som man kunde
            behandla i ett utskott.
          </note>
          <note>
            Jag skulle vilja ställa en enda fråga till Ameer Sachet, nämligen:
            Varför finns det ständigt bostadsköer i Sverige men inte i andra
            länder?
          </note>
          <note>
            Jag tror att det är en viktig fråga att ställa. Det har nu gått
            40 år sedan miljonprogrammet genomfördes. Under den här tiden
            har vi haft en bostadspolitik som har varit inriktad på att bygga
            med subventioner. Vi har haft bruksvärdessystemet även i nyproduktionen.
            Kan det vara detta som gör att det är så svårt att få fram nya
            bostäder?
          </note>
          <note>
            Jag tycker att den överenskommelse som träffades för några år
            sedan mellan Sabo, Fastighetsägarna och Hyresgästföreningen om
            att man inte skulle ha bruksvärdesrelaterade hyror i nyproduktionen
            var väldigt tänkvärd. Det är en viktig lösning för att vi ska
            få fler bostäder i Sverige.
          </note>
          <note type="speaker">
            Anf. 255 AMEER SACHET (s) replik:
          </note>
          <note>
            Fru talman! Det byggdes väldigt mycket de senaste åren då vi
            hade makten. Det har byggts 120 000 bostäder under den senaste
            mandatperioden när vi hade makten. De upplåtelseformer som byggdes
            är egna hus, bostadsrätter och även väldigt många hyresrätter.
            De siffror som nu kommer från Boverket visar att nyproduktionen
            av hyresrätter minskar drastiskt där efterfrågan är störst i landet,
            framför allt i de stora städerna. Med den politik som den borgerliga
            regeringen för kommer vi att se en drastisk minskning framöver
            under de närmaste åren. Ungdomars möjligheter att få egna bostäder
            kommer att minska mer och mer med den politik som borgarna för
            just nu.
          </note>
          <note type="speaker">
            Anf. 256 GUNNAR ANDRÉN (fp) replik:
          </note>
          <note>
            Fru talman! Jag noterar att jag inte fick något svar på den mycket
            viktiga frågan om vad man ska göra i stället. Ameer Sachet räknar
            upp en massa saker. Det är säkert korrekt att byggandet minskar
            just nu. Men man måste ställa frågan: Hur får vi fler hyreslägenheter
            och andra upplåtelseformer på lång sikt? Har den politik som har
            förts under 40 år lett till längre eller kortare bostadsköer?
            Har den varit framgångsrik?
          </note>
          <note>
            Fru talman! Under den förra mandatperioden var bostadspolitiken
            inte nationell. Då var den lokal, kan jag tala om, i den här kammaren.
          </note>
          <note type="speaker">
            Anf. 257 AMEER SACHET (s) replik:
          </note>
          <note>
            Fru talman! Jag kan ställa samma fråga till Gunnar Andrén. Vi
            ser de siffror som bland annat kommer från Boverket. Du frågar
            mig hur vi får fler hyresrätter. De siffror som kommer nu visar
            att nyproduktionen av hyresrätter har minskat drastiskt. Det är
            Gunnar som har möjlighet att påverka makten och inte jag som står
            här i opposition i dag. Det byggdes väldigt många hyresrätter
            under de senaste åren för att möta behoven så att studenter och
            ungdomar skulle få möjlighet att bo.
          </note>
          <note type="speaker">
            Anf. 258 LENNART PETTERSSON (c) replik:
          </note>
          <note>
            Fru talman! Socialdemokraternas förslag till investeringsbidrag
            till hyresbostäder innebär att de är beredda att utan behovsprövning
            dela ut 250 miljarder till byggföretagen och till dem som har
            en god ekonomi.
          </note>
          <note>
            Det samma gäller för satsningen på miljonprogrammet. Med utomordentligt
            låg träffsäkerhet är Socialdemokraterna beredda att pytsa ut mångmiljardbelopp.
            Dessa pengar kommer nämligen till 8090 procent att hamna hos den
            del av befolkningen som inte har behov av några bidrag. Är detta
            den nya fördelningspolitiska inriktningen hos Socialdemokraterna?
          </note>
          <note type="speaker">
            Anf. 259 AMEER SACHET (s) replik:
          </note>
          <note>
            Fru talman! I vår budgetmotion står det tydligt och klart att
            vi framför allt vill satsa på byggande av hyresrätter därför att
            vi ser att behoven är störst där. Vi måste möta ungdomarnas efterfrågan
            på bostadsmarknaden. Vi lägger väldigt mycket resurser för att
            kunna möta de behov som uppstår här i Sverige i framtiden.
          </note>
          <note>
            När det gäller miljonprogrammet har vi ett förslag att framöver
            tillsammans med kommunerna och fastighetsägarna lägga ett antal
            miljarder på att rusta upp och renovera de här husen som behöver
            renoveras, och det är inte bara byggnaderna utan hela miljonprogramsområdena
            som behöver detta.
          </note>
          <note type="speaker">
            Anf. 260 LENNART PETTERSSON (c) replik:
          </note>
          <note>
            Fru talman! Här är en rubrik från Byggindustrin: Hösten hetare
            än någonsin. Hur motiverar Socialdemokraterna förslaget att i
            en tid när bostadsproduktionen har ökat med 24 procent från augusti
            2006 till 2007 blåsa på marknaden med ett investeringsbidrag på
            250 miljarder?
          </note>
          <note>
            Det saknas kapacitet både när det gäller byggnadsarbetare och
            maskiner. Branschen klarar helt enkelt inte av mer. Varför vill
            ni öka överhettningen ännu mer så att det medför en total härdsmälta?
          </note>
          <note type="speaker">
            Anf. 261 AMEER SACHET (s) replik:
          </note>
          <note>
            Fru talman! Vi har en politik som är realistisk. Vi möter behoven
            i samhället genom att vi lägger en hel del av de här resurserna
            på att bygga hyresrätter men även bostäder med andra upplåtelseformer.
            Det byggs i dag, men inte tillräckligt mycket för att möta samhällets
            behov.
          </note>
          <note>
            Med den borgerliga politik som förs i dag ser vi en tendens till
            överhettning. Vi ser att det är brist på yrkeskvalificerade byggnadsarbetare
            överallt, och det måste man satsa resurser på för att hitta en
            väg ut ur.
          </note>
          <note type="speaker">
            Anf. 262 ANDREAS NORLÉN (m) replik:
          </note>
          <note>
            Fru talman! Det är givetvis så att alla har rätt till en god
            bostad, och det framgår också tydligt av de bostadspolitiska målen.
            Jag kan dock glädja Ameer Sachet med att det inte är någon kris
            i bostadsbyggandet i Sverige, utan tvärtom, precis som Lennart
            Pettersson sade, är bostadsbyggandet glödhett i Sverige.
          </note>
          <note>
            Jag läste i går ett pressmeddelande från Byggindustrierna där
            de talar om 25 000 nya anställda i byggsektorn. En företrädare
            för Byggindustrierna sade också klart och tydligt att det tycks
            som om branschen har återhämtat sig efter den svacka som subventionsavvecklingen
            medförde. Det blev en tillfällig svacka självklart blev det så
            när subventionerna drogs bort men nu är branschen tillbaka på
            banan igen, och det byggs bostäder som aldrig förr.
          </note>
          <note>
            Jag undrar Lennart Pettersson fick inget svar, men jag kanske
            får ett svar varför man då i detta läge med en uppenbar överhettning
            i byggsektorn ska pumpa in miljardstöd i en bransch när det inte
            kommer att leda till sänkta kostnader på grund av den dåliga konkurrensen
            utan bara till ökade vinster för byggföretagen.
          </note>
          <note type="speaker">
            Anf. 263 AMEER SACHET (s) replik:
          </note>
          <note>
            Fru talman! Visst, det byggs i dag också, men antalet hyresrätter
            är betydligt färre där behoven finns. Vi ser vilka behov som finns
            i samhället och vill möta bland annat studenternas och ungdomarnas
            behov.
          </note>
          <note>
            Man räknar med att det de närmaste åren krävs 150 000160 000
            bostäder för att kunna bemöta behoven. Vi vet vad studenterna
            och ungdomarna efterfrågar. De efterfrågar inte dyra bostadsrätter,
            och de efterfrågar inte stora villor, utan de efterfrågar hyresrätter.
          </note>
          <note>
            Vi ser marknaden på det sättet att det kanske inte lönar sig
            direkt att bygga nya hyresrätter. Därför krävs det stöd, och samhället
            måste bidra med någon form av stöd för att kunna bemöta de här
            stora frågorna.
          </note>
          <note type="speaker">
            Anf. 264 ANDREAS NORLÉN (m) replik:
          </note>
          <note>
            Fru talman! Jag fick fortfarande inget svar på frågan hur Ameer
            Sachet ser på risken för överhettning i byggsektorn. Det är uppenbart
            att priserna på byggande har stigit med 40 procent de senaste
            åren och konsumentpriserna med 10 procent. Det är alltså en otrolig
            överhettning i byggbranschen, och i det läget vill Socialdemokraterna
            pumpa in miljardsubventioner.
          </note>
          <note>
            Tror inte Ameer Sachet att de pengarna kommer att gå till byggföretagens
            ägare i form av vinster och inte till de boende i form av lägre
            boendekostnader? För mig är den kopplingen ganska uppenbar. Ameer
            Sachet vill gynna byggföretagens direktörer; vi gynnar de boende.
          </note>
          <note type="speaker">
            Anf. 265 AMEER SACHET (s) replik:
          </note>
          <note>
            Fru talman! För det första finns det andra aspekter när det gäller
            överhettningen. Regeringen säger blankt nej för att fler går någon
            form av yrkesutbildning inom bland annat byggsektorn. Det finns
            arbetskraftsbrist inom branschen, det vet vi redan i dag, men
            ni säger blankt nej.
          </note>
          <note>
            För det andra säger man nej till investeringsstöd. Hur skulle
            ni kunna lösa problemet med att bygga fler hyresrätter i framtiden?
            Det är en fråga du får fundera på också.
          </note>
          <note type="speaker">
            Anf. 266 ELISABETH SVANTESSON (m) replik:
          </note>
          <note>
            Fru talman! Ameer Sachet och jag kommer båda från Örebro. Det
            är en kommun som efter de tre stora kommunerna är den mest segregerade
            vad gäller boende. I Örebro har socialdemokrater med något kort
            avbrott regerat nästan så länge som det är möjligt. Tack och lov
            fick vi en ny majoritet förra året, liksom här i riksdagen.
          </note>
          <note>
            Min fråga till Ameer Sachet är följande. Vi har en stor bostadssegregation
            i Örebro, och jag tror att även örebroarna undrar över det du
            nu står och talar om. Det stämmer inte riktigt överens med det
            ni har skapat i Örebro. Anser du att det är ett misslyckande eller
            att ni har lyckats med boendesituationen i Örebro?
          </note>
          <note type="speaker">
            Anf. 267 AMEER SACHET (s) replik:
          </note>
          <note>
            Fru talman! Vi har aldrig varit emot någon form av blandade upplåtelseformer.
            Vi är för att folk äger sina egna hus, vi är för att folk köper
            sina egna lägenheter som bostadsrätter och vi är för att folk
            ska ha en form av boende som kallas hyresrätt.
          </note>
          <note>
            Det är klart att det är väldigt olika och beror på var i landet
            man bor. Boendesituationen i Örebro är långt ifrån perfekt. Vi
            vet att det finns någon form av segregation i vissa områden i
            Örebro, men vi har aldrig sagt nej till att vi eller någon annan
            ska bygga bostadsrätter och att det bara ska finnas hyresrätter
            i Örebro eller tvärtom. Man ska på något sätt främja de här insatserna
            så att vi kan ha olika upplåtelseformer i olika områden, och på
            det sättet motverkar man segregationen.
          </note>
          <note type="speaker">
            Anf. 268 ELISABETH SVANTESSON (m) replik:
          </note>
          <note>
            Fru talman! Det är intressant att höra Ameer Sachet svara här,
            för just i Örebro äger bara allmännyttan ungefär 22 00023 000
            lägenheter. Jag vill säga klart och tydligt att jag tycker att
            det är bra att allmännyttan har ett bra bestånd, men det är en
            väldigt stor andel.
          </note>
          <note>
            Du säger att ni inte har någonting emot att man bor i egna ägandelägenheter.
            Det har ju vi försökt driva under ganska lång tid. I Örebro har
            ni socialdemokrater stoppat det, precis som ni har gjort på många
            andra ställen i landet.
          </note>
          <note>
            Vad är då din vision för att Örebros bostadssegregation faktiskt
            ska bli förändrad och vi ska bli ett föregångsexempel?
          </note>
          <note type="speaker">
            Anf. 269 AMEER SACHET (s) replik:
          </note>
          <note>
            Fru talman! Det är klart att det finns olika visioner. Vår vision
            är att folk ska ha en bostad till en rimlig kostnad. Jag tror
            inte att Elisabeth Svantesson delar min vision.
          </note>
          <note>
            Det är inte sagt att det inte finns problem i olika kommuner.
            Man måste bemöta problematiken på olika sätt. Bland annat kanske
            man måste upprusta vissa bostadsområden och se till att det finns
            parker och fina grönområden i bostadsområdena.
          </note>
          <note type="speaker">
            Anf. 270 FREDRICK FEDERLEY (c) replik:
          </note>
          <note>
            Fru talman! Jag blir ganska förvånad när jag hör Ameer Sachet
            stå och förorda och försvara de reglerade hyrorna i Sverige. Det
            som har varit konsekvensen av att hyrorna har varit reglerade
            är att vi har fått en enorm svart marknad där den som kan betala
            för sig kan köpa sig ett hyreskontrakt. Den som till exempel flyttar
            till Stockholm utifrån och inte har sitt naturliga nätverk här
            är dömd till att bo någon helt annanstans än i innerstaden och
            får stå många år i kö även om man vill välja att bo i förorten.
          </note>
          <note>
            Vi kan se hur socialdemokratisk hyresreglering har kommit att
            gynna de människor som redan har det ganska väl ställt och som
            ofta befinner sig i medelåldern och har ett billigt hyreskontrakt,
            medan man i förorterna där man har valt att renovera lägenheterna
            fått mycket högre kostnader per kvadratmeter än vad man har fått
            inne i städerna.
          </note>
          <note>
            Jag undrar hur du som socialdemokratisk politiker som säger att
            man ska värna integrationen tycker att det är rimligt att du ska
            vara med och påverka hyresnivån i stället för att människor själva
            ska kunna välja om man vill bo billigt eller om man vill bo dyrt
            och därmed också kunna välja var man vill bo någonstans.
          </note>
          <note type="speaker">
            Anf. 271 AMEER SACHET (s) replik:
          </note>
          <note>
            Fru talman! Ska man följa Fredrick Federleys modell betyder det
            att läkarstudenter, ungdomar eller andra med låga inkomster inte
            kommer att vistas i vissa bostadsområden mitt i Stockholm, till
            exempel Östermalm. Den modellen kan inte vara sund över huvud
            taget.
          </note>
          <note>
            Jag förstår också problematiken som finns bland annat i Stockholm.
            Det är svårt att komma in; det finns svartkontrakt. Det inte lagligt,
            och vi vill gärna bygga fler hyresrätter. De ska gärna byggas
            i vissa områden där det i dag bara finns bostadsrätter i Stockholm.
          </note>
          <note>
            Regeringen och även Fredrick har en helt annan syn på hur man
            skulle kunna bemöta behoven när det gäller bland annat ungdomarna
            och studenterna.
          </note>
          <note type="speaker">
            Anf. 272 FREDRICK FEDERLEY (c) replik:
          </note>
          <note>
            Fru talman! Jag har i högsta grad en helt annan syn på bostadsmarknaden
            än du, Ameer Sachet. Jag tycker att vi ska ha marknadshyror, som
            är det enda sättet att få tillgång och efterfrågan att mötas och
            där man får en prisbild som reflekterar vad medborgarna faktiskt
            är beredda att betala. Man får också ett ökat byggande med större
            möjligheter och större attraktionskraft att bygga också hyresrätter.
            Hyresrätten riskerar med Socialdemokraternas politik att gå under.
          </note>
          <note>
            Jag önskar att jag kunde få leva i din värld av blå dunster och
            sagor, där du tror att studenter i dag kan ta sig in på Östermalm.
            Där är bostadsköerna minst 20 år. Så ser verkligheten med Socialdemokraternas
            politik ut.
          </note>
          <note type="speaker">
            Anf. 273 AMEER SACHET (s) replik:
          </note>
          <note>
            Fru talman! Naturligtvis delar jag inte Fredricks syn på bostadspolitiken,
            och jag är definitivt inte för marknadshyror. Kanske Fredrick
            och andra borgerliga företrädare är för den modellen, men vi vet
            att majoriteten av svenska folket försvarar den modell som existerar
            i dag. Den modellen ger utrymme och möjlighet för alla grupper
            i samhället, oavsett om man är ung eller äldre, oavsett om man
            är höginkomsttagare eller har lägre inkomst, att på något sätt
            hitta ett fungerande boende. Det är den modellen vi måste försvara,
            Fredrick!
          </note>
          <note type="speaker">
            Anf. 274 EGON FRID (v):
          </note>
          <note>
            Fru talman! Mitt tal, som också kommer att handla om bostadspolitiken,
            kommer naturligtvis att anknyta till Ameer Sachets tal och den
            debatt som var tidigare här i kammaren. Det är lite brist på företrädare
            för regeringen och majoriteten i kammaren för att prata om bostadspolitiken,
            och det är ganska signifikativt att det är en representant för
            Socialdemokraterna och en representant för Vänsterpartiet som
            får stå för den bostadspolitiska debatten. Men jag är glad för
            att det finns ett stort intresse i kammaren för att replikera
            i den bostadspolitiska debatten. Vi får väl se det som en kompensation
            för det uteblivna deltagandet i övrigt från bostadsministern och
            andra ansvariga bostadspolitiker i regeringens majoritet.
          </note>
          <note>
            Det är uppenbart att regeringen visar på en stor brist i bostadspolitiken.
            Vänsterpartiet ser att regeringen för en bostadspolitik som saknar
            alla sociala ambitioner. Vårt hem har förvandlats till ännu en
            kapitalvara. Ledorden för regeringen är att vi ska konsumera vår
            bostad. För den som har möjlighet att göra detta hägrar valfriheten.
            Men valfrihet för de besuttna är varken en nyhet eller en framtid.
            Vad marknaden aldrig kan garantera är allas rätt till en god bostad.
            Men detta är inte ett huvudbry för regeringen. Borta är målet
            att tillfredställa allas behov av en god bostad. Regeringen har
            med all önskvärd tydlighet klargjort att det är en politik för
            vissa utvalda som man för.
          </note>
          <note>
            Regeringen gör i och för sig en korrekt beskrivning av de problem
            som finns på bostadsmarknaden men kommer inte med några förslag
            för att lösa dem. Svaret från regeringen är i princip att stabila
            villkor nås om man avvecklar politikområdet bostadspolitik.
          </note>
          <note>
            Regeringen saknar lösningar för hur samhället ska klara en nyproduktion
            av hyresrätter på en acceptabel nivå. Inte heller finns det några
            förslag på hur en tillfredsställande omfattning av underhåll och
            ombyggnation i det redan byggda ska tryggas. Denna brist på politiska
            ambitioner drabbar alla som inte har goda ekonomiska förutsättningar.
          </note>
          <note>
            Regeringens linje slår väldigt olika mellan boendeformerna och
            medför därmed ytterligare skillnader i utvecklingen av hushållens
            konsumtionsutrymme. Med oro ser vi hur en politik som inte har
            plats för de mest utsatta i samhället tar form. Framtiden och
            de borgerliga visionerna nämns uteslutande då det handlar om dem
            som redan har såväl en bostad som kapital. Utförsäljningarna av
            allmännyttan och fler ekonomiska incitament för den som hyr ut
            i andra hand är några exempel på detta. För den som varken har
            kapital eller bostad är i princip inga förbättringar att vänta.
          </note>
          <note>
            Generellt har landets hyresgäster de högsta boendekostnaderna
            i förhållande till den disponibla inkomsten. Högre hyror för de
            hyresgäster som inte kan konsumera sitt hem och högre hyror för
            dem som inte har någon bostad alls, det vill säga de som hyr i
            andra hand, är resultatet av regeringens politik. Situationen
            för ungdomar och andra som inte har kapital eller önskan att efterfråga
            bostäder utanför hyresmarknaden blir alltmer ohållbar. Sett i
            detta perspektiv är det naturligtvis ingen överraskning att regeringen
            valt att omformulera det tidigare målet för bostadspolitiken.
            När alla byts ut mot vissa cementeras segregation och utanförskap
            ytterligare.
          </note>
          <note>
            Fru talman! Vänsterpartiet lägger som enda parti ett förslag
            om långsiktig finansiering av bostadsstödet. Vi vill skapa detta
            genom en bostadsfond som finansierar investeringsstöd för byggandet
            av 40 000 lägenheter per år, varav 20 000 lägenheter ska vara
            hyresrätter. Dessutom finansierar vårt förslag om en bostadsfond
            renoveringen av 65 000 lägenheter i redan befintligt bostadsbestånd
            per år.
          </note>
          <note>
            Vi ser i dag hur det borttagna investeringsstödet omöjliggör
            byggandet av hyresrätter på många håll i landet och gör att det
            totalt byggs färre hyresrätter. Andelen bostadsrätter och egnahem
            ökar i för stor andel vilket gör att fler och fler stängs ute
            från rätten till en bostad, vilket är grunden för Vänsterpartiet
            i en social bostadspolitik.
          </note>
          <note type="speaker">
            Anf. 275 FREDRICK FEDERLEY (c) replik:
          </note>
          <note>
            Fru talman! Vi såg brödköerna i Sovjet, och vi såg också att
            de försvann när man stoppade regleringen av vad en limpa bröd
            skulle kosta. I Stockholm, Göteborg och Malmö ser vi köerna till
            att få en bostad. I Stockholm handlar det om hundratusentals människor
            som söker sig en bostad utan att kunna få det, just för att man
            har reglerat hyran. Den som då har fått ett förstahandskontrakt
            vägrar släppa det. Även om man flyttar till en förort eller flyttar
            från stan så väljer man att behålla det förstahandskontrakt man
            har, för det är guld värt.
          </note>
          <note>
            Egon, som säger sig företräda ett parti som bryr sig om den enskilda
            människan och framför allt den som har det svårt: Hur kommer det
            sig att hans parti finns bland dem som hårdast värnar om reglerade
            hyror, som gör att det i princip är omöjligt för unga utan stora
            ekonomiska förutsättningar att få ett förstahandskontrakt liksom
            för invandrare och för den som flyttar till staden och inte har
            några naturliga kontakter?
          </note>
          <note>
            Det du gör, Egon, är att försvara ett system där den som är rik
            kan köpa sig ett svart kontrakt och där den som har de rika och
            mäktiga kontakterna kan få sitt hyresrättskontrakt. Är det solidaritet
            för dig?
          </note>
          <note type="speaker">
            Anf. 276 EGON FRID (v) replik:
          </note>
          <note>
            Fru talman! Vänsterpartiets bostadspolitik och Vänsterpartiets
            politik över huvud taget är solidaritet med den enskilda och lilla
            människan, som Fredrick Federley beskriver. Vänsterpartiet har
            medverkat till att det byggs fler hyresrätter som andel av de
            lägenheter som byggs i Sverige och också till att hyrorna har
            hållits nere på en acceptabel hyresnivå. Detta har skett genom
            en social bostadspolitik.
          </note>
          <note>
            Som jag sade i mitt inledningsanförande delar vi synen på grundproblematiken
            och den analys som görs där. Det byggs naturligtvis för få lägenheter.
            Uppfattningen att ingen ska behöva stå i en bostadskö delar jag
            definitivt med Fredrick Federley.
          </note>
          <note type="speaker">
            Anf. 277 FREDRICK FEDERLEY (c) replik:
          </note>
          <note>
            Fru talman! Det är skönt att Egon gör klart att den hyggliga
            socialistiska solidaritet som han står för innebär att man betalar
            mer per kvadratmeter för att bo i en nyrenoverad hyresrätt i Rinkeby
            än vad man gör i Gamla stan. Det säger en hel del.
          </note>
          <note>
            Det säger också en del om hur hygglig den solidariteten är, när
            hundratusentals människor i Sverige i dag står i boendekö. Det
            är en hygglig solidaritet där pengar och kontakter är det som
            avgör om man får ett boende och inte vad man väljer att betala
            för det.
          </note>
          <note type="speaker">
            Anf. 278 EGON FRID (v) replik:
          </note>
          <note>
            Fru talman! Den analys som Fredrick Federley gör nu är inte en
            rättvisande analys av Vänsterpartiets bostadspolitik och heller
            inte av hur man tidigare har arbetat för allas rätt till bostad
            till rimliga hyror. Det här är en baksida av en sjuk bostadsmarknad
            som inte har tillgodosett den mänskliga rättigheten att man ska
            få en bostad till en rimlig hyreskostnad att bo i.
          </note>
          <note>
            Den svarta, sjuka baksidan av hyresmarknaden och bostadspolitiken
            är vi överens om att vi måste förändra.
          </note>
          <note type="speaker">
            Anf. 279 LENNART PETTERSSON (c) replik:
          </note>
          <note>
            Fru talman! I föregående års budgetdebatt sade Egon Frid följande:
            Vänsterpartiets anslagsförslag inom utgiftsområde 18 angående
            bostadsförsörjning och byggande skulle ge 945 miljoner kronor
            mer till räntebidrag än regeringsförslaget. Vänsterpartiets förslag
            till anslag för investeringsbidrag för byggande av hyresbostäder
            ligger på 816 miljoner.
          </note>
          <note>
            I årets budget accepterar ni regeringens budgetförslag på båda
            områdena. Det är glädjande att Vänsterpartiet nu förstått att
            alliansregeringens väg är den rätta. Men vad är det som har hänt
            under tiden, Egon Frid?
          </note>
          <note type="speaker">
            Anf. 280 EGON FRID (v) replik:
          </note>
          <note>
            Fru talman! Lennart Pettersson har inte läst Vänsterpartiets
            budgetförslag och det förslag om en bostadsfond som finansierar
            vår bostadspolitik.
          </note>
          <note>
            Vi vill att det under tio år ska tillföras 10 miljarder per år
            i en bostadsfond som ska trygga en långsiktig finansiering av
            bostadsförsörjningen och bostadspolitiken i Sverige och ge stöd
            i form av investeringsstöd för byggande av främst hyresrätter.
            Därför har vi budgettekniskt lagt vår bostadsfond så att det ser
            ut som om vi accepterar nuvarande utgifter för regeringens bostadspolitik,
            eller brist på bostadspolitik.
          </note>
          <note>
            Vi har ett förslag som ligger långt över regeringens ambitioner
            när det gäller att bygga hyresrätter och andra bostäder i Sverige.
          </note>
          <note type="speaker">
            Anf. 281 LENNART PETTERSSON (c) replik:
          </note>
          <note>
            Fru talman! Jag vet att ni, Egon Frid, föreslår en fond via medel
            från Riksgäldskontoret, men det är budgetpolitiskt tricksande
            för att få er budget i balans.
          </note>
          <note>
            10 miljarder kronor per år fördelat på 20 000 lägenheter ger
            500 000 kronor per lägenhet. Räknar man med räntor och amorteringar
            innebär det att ni kommer att subventionera även välbeställda
            familjer med ca 3 500 kronor i månaden.
          </note>
          <note>
            Varför är ni beredda att ge bostadsbidrag till dem som inte behöver
            det? Är det Vänsterpartiets nya politik för att hjälpa de svaga
            i samhället?
          </note>
          <note type="speaker">
            Anf. 282 EGON FRID (v) replik:
          </note>
          <note>
            Fru talman! Lennart Petterssons ekvation går inte ihop eftersom
            vi talar om 20 000 hyresrätter och 20 000 bostadsrätter samt renovering
            av 65 000 lägenheter i de så kallade miljonprogrammen. När stödet
            slås ut på alla dessa blir det inte i den storleksordning som
            Lennart Pettersson säger.
          </note>
          <note>
            Stödet till bostadspolitiken är en förutsättning för att det
            ska kunna byggas fler hyresrätter i Sverige och för att hyresnivån
            ska kunna vara rimlig.
          </note>
          <note type="speaker">
            Anf. 283 ANDREAS NORLÉN (m) replik:
          </note>
          <note>
            Fru talman! Det finns ett sammanfattande ord för Egon Frids politik
            och det är socialism rakt av. Det handlar om att pumpa in miljarder
            i en sektor som redan är överhettad, miljarder av skattebetalarnas
            pengar. Om Socialdemokraternas miljarder på det här området skulle
            jämföras med Vänsterpartiets vore det som att jämföra San Marino
            med Sovjetunionen. Det handlar om en totalt oansvarig ekonomisk
            politik som skulle leda till att räntorna sköt i höjden och inflationen
            tog fart. Det är en fullständigt orealistisk tanke, och den är
            dessutom helt förfelad.
          </note>
          <note>
            Vad är det Egon Frid vill uppnå? Är det ökat bostadsbyggande?
            Det byggs ju som aldrig förr. Byggsektorn får 25 000 nya anställda
            i år enligt uppgifter från byggindustrin. Det renoveras och byggs
            så det står härliga till. Sverige klarar inte att bygga mer för
            det finns inte resurser till det.
          </note>
          <note>
            När det gäller renoveringar sätter sunda bostadsföretag av pengar
            så att de kan renovera på egen bekostnad. Många kommunala bostadsföretag
            har gjort det, till exempel i min hemkommun Motala. Varför ska
            man gynna dem som slarvat med underhållet och fonderingarna?
          </note>
          <note type="speaker">
            Anf. 284 EGON FRID (v) replik:
          </note>
          <note>
            Fru talman! Den beskrivning som Andreas Norlén gör stämmer inte
            överens med den helhetsbild som finns av bostadsmarknaden. Jag
            tycker att han ska ringa Charlotte Nordström som en kort period
            satt i riksdagen för Andreas Norléns parti och i dag är ansvarig
            för deras kommunalpolitiska grupp.
          </note>
          <note>
            Skara kommun är ett exempel på de kommuner som i dag inte kan
            bygga några hyresrätter på grund av de borttagna investeringsstöden.
            Jag presenterade Vänsterpartiets budgetmotion och vårt förslag
            till bostadsfond just i Skara, för det är ett så tydligt exempel
            på en kommun där man före regimskiftet, när det fortfarande fanns
            investeringsstöd, kunde bygga hyresrätter.
          </note>
          <note>
            Efter att alliansen tillträdde och investeringsstöden togs bort
            kan man inte bygga hyresrätter i Skara. Man får alltså inte byggkalkylen
            att gå ihop. Det är en realitet i många mindre och medelstora
            kommuner i Sverige.
          </note>
          <note type="speaker">
            Anf. 285 ANDREAS NORLÉN (m) replik:
          </note>
          <note>
            Fru talman! Då är det väl märkligt att man kan bygga hyresrätter
            i min hemkommun Motala, som inte är någon tillväxtkommun på det
            sätt som Stockholm och andra storstäder är. Det måste i så fall
            vara lokala förhållanden som spelar in.
          </note>
          <note>
            Egon Frid svarade inte på frågan och det gjorde inte Ameer Sachet
            heller hur det kan vara försvarligt att pumpa in mångmiljardbelopp
            i en redan överhettad sektor och hur man tror att det ska komma
            bostadskonsumenterna till del när det enbart gynnar byggdirektörerna.
            Det skulle jag gärna vilja ha svar på.
          </note>
          <note type="speaker">
            Anf. 286 EGON FRID (v) replik:
          </note>
          <note>
            Fru talman! När det gäller den delen kan vi vara överens. Naturligtvis
            är det fel att blåsa på i en överhettad byggkonjunktur, men tyvärr
            har vi hamnat i obalans vad gäller byggandet av och efterfrågan
            på hyresrätter. Det är ett politiskt ansvar för oss i riksdagen
            att skapa förutsättningar för byggandet av hyresrätter så att
            alla människor får rätt till bostad i Sverige.
          </note>
          <note>
            Nu har vi kommit snett, men vi måste ändå skapa förutsättningar
            för byggandet av hyresrätter till rimliga kostnader, och ett investeringsstöd
            bidrar till att hålla nere hyresnivån. Det gynnar bostadskonsumenterna.
          </note>
          <note type="speaker">
            Anf. 287 GUNNAR ANDRÉN (fp) replik:
          </note>
          <note>
            Fru talman! Det är skillnad på bostäder och lekstugepolitik.
            Vänsterpartiet ägnar sig åt lekstugepolitik på det här området.
          </note>
          <note>
            Min första fråga, som jag även ställde till Ameer Sachet, är:
            Varför finns det bostadsköer i Sverige men inte i många andra
            länder? Jag instämmer i att svartmarknaden gjort bostaden till
            en kapitalvara, men det kanske inte var det som Egon Frid tänkte
            på.
          </note>
          <note>
            Ni vill ha en bostadsfond på 100 miljarder efter tio år. Nu har
            ni flyttat detta till Riksgälden. Era tidigare företrädare Owe
            Hellberg och Sten Lundström ville att man skulle ta pengarna av
            pensionärerna, från AP-fonderna. Det blev tydligen för mycket.
            Man kunde inte ta dem från pensionärerna. Tack och lov stod Socialdemokraterna
            emot denna jättelika försämring av pensionssparandet.
          </note>
          <note>
            Min andra fråga är: Vem betalar Riksgäldens räntor?
          </note>
          <note type="speaker">
            Anf. 288 EGON FRID (v) replik:
          </note>
          <note>
            Fru talman! Vi menar att det är staten som via subventioner till
            bostadsbyggandet ska betala Riksgäldens räntor. Det är ett sätt
            att subventionera bostadsbyggandet. Under 1990-talet var bostadsbidragskostnaden
            i Sverige över 8 miljarder i dåvarande penningvärde. I dag är
            den nere under 3 miljarder i nuvarande penningvärde.
          </note>
          <note>
            Det är inget nytt att Sverige finansierat bostadsbyggandet och
            haft en bostadspolitik. Kostnaderna i Vänsterpartiets förslag
            till bostadsfond är maximalt 4,5 miljarder när fonden är fullt
            utnyttjad. Naturligtvis ska detta inte belasta pensionärer eller
            andra konsumenter. Det ska gynna de boende genom lägre boendekostnader.
            Det blir också effekten av Vänsterpartiets bostadspolitik.
          </note>
          <note type="speaker">
            Anf. 289 GUNNAR ANDRÉN (fp) replik:
          </note>
          <note>
            Fru talman! Detta vore värt en lång diskussion med Egon Frid.
            Vad består Riksgälden av? Jo, man har lånat ut pengar till Öresundsbron,
            SBAB, Arlandabanan och lite grann till ytterligare en järnväg,
            i Umeå.
          </note>
          <note>
            Ni vill ta ut jättelika summor pengar, och det måste betalas
            av någon. Man kan inte säga att det inte ska betalas av någon.
            Det är helt fel. Ni får faktiskt tänka till på den här punkten
            och inte slå blå dunster i ögonen på folk. Här är det verkligen
            fråga om blå dunster.
          </note>
          <note type="speaker">
            Anf. 290 EGON FRID (v) replik:
          </note>
          <note>
            Fru talman! Jag sade väl att det betalades av någon? Naturligtvis
            finansierar Sveriges invånare de utgifter som behövs för ett lands
            välfärd, inklusive bostadspolitiken, som är en viktig hörnsten
            i den välfärdspolitik som Vänsterpartiet verkligen slår vakt om.
            Självfallet finansierar vi detta genom våra skatter. Den omfördelningen
            ska ske genom ekonomin.
          </note>
          <note type="speaker">
            Anf. 291 CATHARINA ELMSÄTER-SVÄRD (m) replik:
          </note>
          <note>
            Fru talman! Egon Frid talar om solidaritet, ett ord som man skulle
            kunna översätta med att vi ska ta hänsyn till varandra. Därför
            är det rätt anmärkningsvärt att det under alla år som Egon Frids
            parti bland annat var med i regeringen fanns personer som verkligen
            behövde hjälp men i stället blev de mest svikna.
          </note>
          <note>
            Jag tänker till exempel på dem som inte har bostad, dem som vi
            benämner hemlösa. Hur ser Egon Frid på möjligheten att införa
            en tak-över-huvudet-garanti?
          </note>
          <note>
            Studenter, ungdomar eller andra som flyttar in till storstäderna
            får ofta inte tag på bostad direkt. Hur ser Egon Frid på möjligheten
            att höja fribeloppet när det gäller att hyra ut en del av en bostad,
            så att man ganska snabbt kan få tag på en bostad om man inte får
            en egen lägenhet?
          </note>
          <note type="speaker">
            Anf. 292 EGON FRID (v) replik:
          </note>
          <note>
            Fru talman! När det gäller de första frågorna: Det är inte Vänsterpartiet
            som är ansvarigt för att det är brist på bostäder i landet. Vänsterpartiet
            har medverkat och stött en regering under en tid då det byggdes
            fler hyresrätter än det byggs nu enligt den prognos som finns
            för 2007.
          </note>
          <note>
            Vi är de första att ute i olika kommuner och med vår bostadspolitik
            här i riksdagen arbeta för just de grupper som Catharina Elmsäter-Svärd
            själv nämnde. Här är vi överens om att en god social bostadspolitik
            är fulländad den dag vi inte har någon hemlös i Sverige. Målet
            med Vänsterpartiets bostadspolitik är att vi ska uppnå detta.
          </note>
          <note>
            Däremot tycker vi inte att vi ska behöva subventionera för att
            människor ska hyra ut rum i sina bostäder. Vi vill ha ett värdigt
            boende för alla människor, och det ska grundas i rätten till bostad.
          </note>
          <note type="speaker">
            Anf. 293 CATHARINA ELMSÄTER-SVÄRD (m) replik:
          </note>
          <note>
            Fru talman! Man skulle kunna tolka det svaret som: i väntan i
            kö hellre inget än något. Det är ju en väldigt hygglig form av
            solidaritet! Nej, vi tycker att det vore bättre om man kunde göra
            de korta insatserna för att snabbt lösa en del av problemet.
          </note>
          <note>
            Egon Frid nämnde också segregationen. Segregation kan vara bra
            eller dålig beroende på om den är frivillig eller ofrivillig.
            Varför kan inte människor som bor i områden som Tensta, Rinkeby
            och Rosengård få äga sina lägenheter, så att de känner att de
            får vårda och värna den plats där de bor?
          </note>
          <note type="speaker">
            Anf. 294 EGON FRID (v) replik:
          </note>
          <note>
            Fru talman! Det är intressant att man låter folk äga sina lägenheter
            först nu, när det uppstår ett jättestort renoveringsbehov. Det
            cyniska i alliansens bostadspolitik är att boende ensamma ska
            ta den ekonomiska risken vid renovering av ett enormt bostadsbestånd
            med ett jättestort renoveringsbehov.
          </note>
          <note>
            I övrigt värnar jag om att alla människor ska ha någonstans att
            bo. Naturligtvis är en provisorisk lösning bättre än ingen alls
            på vägen till rätten till bostad. Det medverkar också Vänsterpartiet
            till via olika förslag i våra motioner.
          </note>
          <note>
            Generell välfärdspolitik
          </note>
          <note type="speaker">
            Anf. 295 CHRISTINA ZEDELL (s):
          </note>
          <note>
            Fru talman! Att vi alla ska färdas väl genom livet är något grundläggande
            för oss socialdemokrater. Välfärdssamhället bygger på att vi alla
            hjälps åt och fördelar våra gemensamma resurser utifrån de behov
            som finns.
          </note>
          <note>
            Alla människors lika värde är ett värde som är absolut och aldrig
            kan graderas efter ekonomisk styrka. Alla människor är samhällsvarelser,
            som är ömsesidigt beroende av varandra. Det egna livets möjligheter
            avgörs av hur samhället ser ut. Samhället fungerar bäst om det
            formas utifrån det gemensamma bästa.
          </note>
          <note>
            Den skattefinansierade välfärdspolitiken bygger på denna solidaritetsgrund.
            Utbildning, vård och omsorg är grundläggande faktorer för den
            enskildes välfärd och därför någonting som vi alla medborgare
            ömsesidigt garanterar varandra.
          </note>
          <note>
            Varje människa ska ha friheten att kunna styra sitt eget liv
            och göra sina egna val. För att detta ska vara möjligt krävs en
            politisk vilja att ge alla människor förutsättningar att kunna
            förverkliga sina livsdrömmar.
          </note>
          <note>
            Socialdemokratisk välfärdspolitik har sin utgångspunkt i frihets-,
            jämlikhets- och solidaritetskraven. Att kunna få den utbildning
            man passar för, att kunna sköta sin hälsa, att inte stå hjälplös
            vid förändringar i arbetslivet och att ha ekonomisk trygghet på
            ålderdomen är viktiga faktorer för individens möjlighet att styra
            över sitt liv och delta i samhällsdebatten.
          </note>
          <note>
            Om den enskilde ska ha frihet till detta och alla invånare i
            samhället ska ha jämlika möjligheter till det måste sådant som
            utbildning, sjukvård och trygghet på ålderdomen vara rättigheter
            för alla, oavsett egna ekonomiska resurser.
          </note>
          <note>
            Den politik som nu förs av borgerligheten kommer att resultera
            i ett samhälle som inte ger alla samma förutsättningar. Friheten
            för den enskilde kommer att begränsas till den som är ekonomiskt
            stark. Vi kommer att få ett hårdare samhälle, där klyftorna ökar
            och där solidaritetstanken begränsas till den egna gruppen.
          </note>
          <note>
            Välfärden bygger på solidaritet, som lika mycket handlar om ömsesidiga
            beroenden som om ömsesidiga hänsynstaganden. Välfärdspolitiken
            har denna dubbla innebörd: Den handlar om den enskildes välfärd,
            men lika mycket om samhällets.
          </note>
          <note>
            Att det finns ett ekonomiskt skydd när sjukdom eller arbetslöshet
            gör att människor har svårt att klara sin försörjning är en trygghet
            för den enskilde men också för samhället. Det minskar risken för
            sociala problem som fattigdom och utsatthet skapar.
          </note>
          <note>
            Politik handlar om vilja, en politisk vilja att forma ett rättvist
            samhälle. För oss socialdemokrater är det en självklarhet att
            samhället ska formas utifrån alla människors lika villkor. Alla
            ska ges förutsättningar att förverkliga sina livsdrömmar.
          </note>
          <note>
            Därför är det med stor oro jag följer den politiska utveckling
            vi ser i vårt land. De som har mycket får mer och de som har lite
            får ännu mindre. Orättvisorna och klyftorna ökar, vilket i sin
            tur kommer att skapa ett hårt och kallt samhälle för alla.
          </note>
          <note>
            För drygt ett år sedan tog borgerligheten över makten i vårt
            land. På valnatten förkunnade Fredrik Reinfeldt att svenska folket
            skulle vakna upp till ett annat Sverige. Efter ett drygt år kan
            vi konstatera att det arbetet pågår för fullt. Sverige håller
            på att förvandlas till ett annat samhälle. Vad människorna då
            inte såg, tror jag, var att det Sverige som många tog för självklart,
            som bygger på solidaritet, frihet och jämlikhet, skulle förändras
            till ett samhälle där marknadens krafter tar över den välfärdsstat
            som vi har byggt upp.
          </note>
          <note>
            Utifrån de opinionssiffror som presenterats under året kan vi
            konstatera att det för många människor inte tog så lång tid att
            upptäcka att det fanns en dold agenda bakom alla utspel i valrörelsen.
          </note>
          <note>
            Jag kan inte låta bli att tänka på sagan Kejsarens nya kläder
            . Kejsaren går naken över torget och alla berömmer hans vackra
            kläder och hur fin han är, ända tills ett litet barn utbrister:
            Men han är ju naken! Alla vaknar då upp och ser att kejsaren är
            naken. De inser sanningen.
          </note>
          <note>
            Jag tror att många har vaknat upp och insett sanningen: De nya
            moderaterna är samma gamla höger som tidigare. Det är bara förpackningen
            som bytts ut. Dessutom har de nu sällskap av ytterligare tre partier
            som också drivs av nyliberala ideal.
          </note>
          <note>
            Fru talman! Den moderatledda alliansen tror jag har underskattat
            svenska folket. Många har genomskådat den politik som nu förs.
            Man ser att ord och politisk handling inte överensstämmer. Det
            fungerar inte längre att försöka framstå som några bättre socialdemokrater,
            för kopian kan aldrig överträffa originalet. Människor vill inte
            ha ett samhälle där grupper ställs emot varandra, för jämlikhetstanken
            är djupt rotad i den svenska folksjälen.
          </note>
          <note>
            I detta anförande instämde Ameer Sachet (s).
          </note>
          <note type="speaker">
            Anf. 296 FREDRICK FEDERLEY (c) replik:
          </note>
          <note>
            Fru talman! Jag förstår att Christina Zedell följer utvecklingen
            med oro. Människor går från fattigdom till egen försörjning. Man
            går från utanförskap till att vara en del av arbetsmarknaden.
            Man går från att vara långtidssjukskriven till att bli frisk.
            Man går från att vara korttidssjukskriven till att vara frisk.
            Det här skapar en egenkraft och en egenmakt hos människor, som
            gör att de kan säga: Jag vill fatta beslut över mitt eget liv.
          </note>
          <note>
            Den bild av välfärden som du försöker ge, den socialdemokratiska
            välfärdsmodellen, bygger på att vi alla ska vara beroende av staten
            och inte kunna stå på egna ben. Det är den oron du ser. Vi ser
            en ekonomisk utveckling och att människor blir starkare på alla
            håll och kanter.
          </note>
          <note>
            Det är också slående att du inte med ett enda ord nämner vad
            kapitalet kommer ifrån som skapar möjligheten till en generell
            välfärd. Det är företagen som genererar ekonomiska vinster, företagen
            som tar risker och företagen som skapar arbeten och också skapar
            utveckling.
          </note>
          <note>
            Det vore intressant att se hur du ska kunna betala de reformer
            som du tidigare inte gjorde när du var med och såg till att Socialdemokraterna
            hade makten nu när du kritiserar oss för att vi får Sverige att
            gå framåt.
          </note>
          <note type="speaker">
            Anf. 297 CHRISTINA ZEDELL (s) replik:
          </note>
          <note>
            Fru talman! Det är jätteroligt att se hela gänget sitta här framme
            och att ni är kvar till välfärdsdebatten. Själv har jag väntat
            hela dagen på debatten.
          </note>
          <note>
            Vad jag försöker belysa med mitt anförande är att jag önskar
            att ni någon gång skulle kunna erkänna att det är ett annat samhälle
            än det jag beskrev i mitt anförande. Ni vill ha en annan typ av
            samhälle.
          </note>
          <note>
            Precis som du antyder måste pengarna komma någonstans ifrån.
            Det är självklart. För att vi ska kunna få en välfärdsstat måste
            vi också fördela de pengar som vi får in.
          </note>
          <note>
            Det är där vi skiljer oss åt. Det gäller först och främst var
            pengarna kommer ifrån och hur vi ska fördela pengarna. Det är
            en väldigt viktig skillnad när vi talar om solidaritetstanken.
          </note>
          <note>
            Hur vill vi fördela de gemensamma resurser som vi faktiskt har?
          </note>
          <note type="speaker">
            Anf. 298 FREDRICK FEDERLEY (c) replik:
          </note>
          <note>
            Fru talman! I ditt inlägg tidigare, Christina, sade du att väljarna
            inte såg det för ett år sedan. Det är som att väljarna vore obegåvade,
            som att de inte vore klyftiga och att de inte såg.
          </note>
          <note>
            Jag tror att de såg det utanförskap som Socialdemokraterna hade
            skapat. Det lämnade över 1 miljon människor på efterkälken som
            inte fick vara med och bygga Sverige. Det har vi ändrat på, och
            vi är mycket stolta över att se att det går åt rätt håll.
          </note>
          <note>
            Det är också intressant att se era motioner. Det är inte låginkomsttagarnas
            trygghet ni vill stärka. Ni vill höja taken i olika typer av ersättningar
            och göra det möjligt för sådana som dig och mig som har 50 000
            kronor i månaden att få mer än en undersköterska i ersättning
            om vi blir sjuka eller arbetslösa.
          </note>
          <note type="speaker">
            Anf. 299 CHRISTINA ZEDELL (s) replik:
          </note>
          <note>
            Fru talman! Nu talar du med en undersköterska som har fått förtroendet
            att sitta här i parlamentet. Jag talar också med väldigt många
            undersköterskor och för den delen också med andra grupper inom
            Kommunalarbetarförbundet.
          </note>
          <note>
            Du talar nu om tryggheten. Ni sänker ersättningen och försämrar
            för stora grupper. De vet att de i morgon kan bli sjuka. De vet
            att de i morgon kan bli arbetslösa. Då behöver de också ha en
            trygghet för att kunna försörja sig.
          </note>
          <note type="speaker">
            Anf. 300 MARGARETA B KJELLIN (m) replik:
          </note>
          <note>
            Fru talman! Christina Zedell talar väldigt fint om alla människors
            lika värde och hur fint det skulle vara i samhället om människor
            fick bestämma själva. Man skulle ha friheten till egna val.
          </note>
          <note>
            Med er politik har köerna i vården växt. Vi har aldrig haft så
            långa köer som under den senaste tiden. Köerna till äldreomsorgsplatserna
            har växt.
          </note>
          <note>
            Ni har sagt nej till att man ska få välja skola. Ni säger nej
            till valfrihet inom äldreomsorgen. Ni säger nej till alla de reformer
            som egentligen skulle uppfylla det du sade från början att du
            strävade efter.
          </note>
          <note>
            Christina Zedell säger att hon önskar att vi skulle se vad vi
            egentligen står för. Jag önskar att Socialdemokraterna någon gång
            kunde stå för vad de egentligen vill.
          </note>
          <note>
            Ni vill styra via politik. Ni anser inte att människor kan stå
            för sina egna beslut. Ni skapar inte möjligheter för människor
            att leva ett eget liv.
          </note>
          <note type="speaker">
            Anf. 301 CHRISTINA ZEDELL (s) replik:
          </note>
          <note>
            Fru talman! Det är helt rätt att det handlar om att styra politiskt.
            Det är vår demokratisyn att politiker som är folkvalda styr över
            och tar ansvar för de resurser som vi får in till samhället och
            hur vi fördelar dem. Det är för oss jätteviktigt i en demokrati
            att vi har fått det förtroendet, och det är ett jätteansvar.
          </note>
          <note>
            Vi kan därför inte lämna ut det ansvaret till marknaden, eftersom
            marknaden inte kan ta det ansvaret. Den kan inte stå till svars
            i nästkommande val, men det kan vi. Det som är så viktigt när
            det gäller demokratin är att vi fortfarande har folkvalda som
            människor har möjlighet att rösta in till detta parlament, till
            kommunen och landsting, och så vidare.
          </note>
          <note type="speaker">
            Anf. 302 MARGARETA B KJELLIN (m) replik:
          </note>
          <note>
            Fru talman! Christina Zedell säger då egentligen att det är plånboken
            som ska få styra. Det är så det har sett ut i Socialdemokraternas
            Sverige när man inte har fått plats i vården. Då har de som haft
            pengar kunnat köpa sig den vården.
          </note>
          <note>
            Christina Zedell säger också att marknaden inte kan bestämma,
            utan politiken ska bestämma. Vi anser att människor ska få bestämma
            och inte marknaden eller politiken. Det är för människorna vi
            sitter här.
          </note>
          <note type="speaker">
            Anf. 303 CHRISTINA ZEDELL (s) replik:
          </note>
          <note>
            Fru talman! Vi kan se vad ni nu gör när det gäller sjukvården,
            om vi går in på det området. Vi kan titta på vad ni gör i Stockholms
            län. Där öppnar ni just nu för att plånboken ska kunna styra.
          </note>
          <note>
            Titta på de vårdcentraler som finns och hur det nya ersättningssystemet
            som nu finns i Stockholm slår mot de grupper som verkligen behöver
            ha sjukvården. Ni lägger ned närakuterna, och så vidare.
          </note>
          <note>
            Är det inte ett sätt att få plånboken att styra? Det är de som
            är välbeställda som framför allt får den vården. Ett sådant samhälle
            vill inte jag ha. Jag vill ha ett system med solidarisk fördelning
            där alla har möjlighet till vård och omsorg.
          </note>
          <note type="speaker">
            Anf. 304 ELISABETH SVANTESSON (m) replik:
          </note>
          <note>
            Fru talman! Christina Zedell talar om välfärd. Välfärd skapas
            först och främst genom arbete.
          </note>
          <note>
            Vi har en gigantisk demografisk utmaning framför oss. Vi i alliansen
            såg att vi måste lösa det när vi gick till val. Människor kan
            inte stå utanför. Vi är glada över att 130 000 fler än för ett
            år sedan nu är i sysselsättning. Vi har en tydlig jobbpolitik.
          </note>
          <note>
            Christina Zedell nämner över huvud taget inte det i sitt anförande.
            Hon talar om välfärd utan att se hur den ska skapas i framtiden.
          </note>
          <note>
            Det är tydligt att det i er budgetmotion inte finns någon jobbskapande
            politik. Fortfarande sätter ni fokus på åtgärder. Det handlar
            om att sätta människor i arbetsmarknadsprogram i stället för att
            se hur jobben kommer till.
          </note>
          <note>
            Det är kärnan, Christina Zedell. Jag skulle vilja veta: Hur kommer
            jobben i framtiden?
          </note>
          <note type="speaker">
            Anf. 305 CHRISTINA ZEDELL (s) replik:
          </note>
          <note>
            Fru talman! Nu hade jag tyvärr inte möjlighet att lyssna på debatten
            som var i går, tror jag, om arbetsmarknaden. Vi talar här om ideologi.
          </note>
          <note>
            Vi inom Socialdemokraterna har alltid satt arbetet i första rummet.
            Det har vi alltid gjort. Vi vet, precis som du själv är inne på,
            att arbete förutom att det ger en möjlighet för den enskilde att
            förverkliga sig själv också ger pengar till samhället via skatter.
          </note>
          <note>
            Arbete har alltid varit viktigt. Det är ni som försöker att få
            det att verka som att vi inte bryr oss om arbete. Vi är jätteglada
            att arbetena nu kommer. Men vi gör en annan tolkning av hur och
            varför de kommer.
          </note>
          <note>
            Vi är nu mitt uppe i en högkonjunktur när det gäller arbete.
            Det är jättebra att det kommer flera arbeten. Vi får verkligen
            hoppas att det håller i sig.
          </note>
          <note>
            Jag hade sex minuter på mig i mitt anförande. Jag hade jättegärna
            velat tala också om arbete. Men det har vi haft en egen debatt
            om tidigare i veckan.
          </note>
          <note type="speaker">
            Anf. 306 ELISABETH SVANTESSON (m) replik:
          </note>
          <note>
            Fru talman! Jag skulle vilja påstå att Socialdemokraterna har
            gått från arbetslinjen till bidragslinjen.
          </note>
          <note>
            Under mina korta sekunders talartid vill jag ställa en mer filosofisk
            än ideologisk fråga till Christina. I ditt anförande nämnde du
            ordet samhället otroligt många gånger. Det ska bli intressant
            att se i protokollet efteråt.
          </note>
          <note>
            Min fråga till dig är: Är samhället per definition samma sak
            som staten, och framför allt en socialistisk stat? Eller ryms
            den ideella sektorn, företagen, näringslivet och all den kraft
            som finns också där?
          </note>
          <note>
            För mig låter det som att samhälle är lika med socialistisk stat.
          </note>
          <note type="speaker">
            Anf. 307 CHRISTINA ZEDELL (s) replik:
          </note>
          <note>
            Fru talman! Samhället är för mig alla vi som lever i det. Det
            är medborgare, företag, stat, kommuner och landsting om du så
            vill. Samhället är för alla oss medborgare.
          </note>
          <note>
            Det jag sade tidigare var att om vi nu ska ha en demokrati där
            vi har folkvalda politiker är det vårt yttersta ansvar att ta
            ansvar för de medel som finns i samhället och fördela dem på ett
            rättvist sätt.
          </note>
          <note>
            Jag anser att ni nu med er politik fördelar resurserna felaktigt.
          </note>
          <note type="speaker">
            Anf. 308 ANDREAS NORLÉN (m) replik:
          </note>
          <note>
            Fru talman! Ideologi är intressant. Det är givetvis en spännande
            diskussion. Men det är bra om man också har någon form av koppling
            till verkligheten. Jag undrar vilken planet som Christina Zedell
            befinner sig på.
          </note>
          <note>
            Man kan titta sig omkring i Sverige. Var tar vi betalt för universitetsutbildning?
            Var tar vi betalt för skolorna? Var tar vi betalt för sjukvården?
            Titta runt i de moderatledda och borgerliga kommunerna och landstingen
            och i Sveriges rike var du vill.
          </note>
          <note>
            Var styr marknadskrafterna över vem som får skolutbildning eller
            vem som får sjukvård? Det är en absurd anklagelse.
          </note>
          <note>
            Var är de? Var är marknadskrafterna i grundskolan? Var är marknadskrafterna
            i sjukvården? Det var tvärtom så, som vi hörde i ett tidigare
            inlägg, att under er tid vid makten växte vårdköerna så att människor
            som var rika var tvungna att köpa sig förbi köerna för att alls
            få någon vård, om de inte ville stå och vänta i de ändlösa köerna
            i landstingen. Det var ni som öppnade för plånboksstyrning inom
            välfärden. Kom ned på jorden!
          </note>
          <note type="speaker">
            Anf. 309 CHRISTINA ZEDELL (s) replik:
          </note>
          <note>
            Fru talman! Det är intressant att du nämner ideologi. Vad är
            ideologi? Jo, ideologi är någonting man vill. Man har ett mål.
            Man vill komma någonstans.
          </note>
          <note>
            Apropå samhället, som jag nu nämner ännu en gång, handlar det
            om vilket samhälle vi vill ha. Det är det jag önskar att ni någon
            gång skulle kunna tala om för svenska folket. Vad är det för samhälle
            ni vill ha?
          </note>
          <note>
            Sedan gäller det försäkringslösningar. Ni har börjat på den inslagna
            vägen. Ta trafikförsäkringen! Det är en sådan sak där ni har börjat.
            De som blir skadade i trafiken eller sjuka efter en olycka i trafiken
            ska själva betala sin premie till detta och ha en egen försäkring.
            Försäkringsbolagen ska bestämma vad du ska få för sjukvård eller
            rehabilitering. Det är en början på den inslagna vägen.
          </note>
          <note type="speaker">
            Anf. 310 ANDREAS NORLÉN (m) replik:
          </note>
          <note>
            Fru talman! Det här med trafikförsäkringen är intressant. Låt
            oss då ta den diskussionen helt kort!
          </note>
          <note>
            Trafikförsäkringen är obligatorisk. Alla som äger ett fordon
            ska trafikförsäkra. Det är alltså ett solidariskt försäkringssystem
            därför att alla måste vara med. Det finansieras med en avgift
            ja visst men den är lika obligatorisk som skatten är. Man blir
            straffad om man inte betalar den. Därför har jag svårt att se
            att det systemet i sig skulle vara mindre solidariskt än något
            annat system som finansieras direkt via skattepengar.
          </note>
          <note type="speaker">
            Anf. 311 CHRISTINA ZEDELL (s) replik:
          </note>
          <note>
            Fru talman! Skillnaden när det gäller trafikförsäkringen är först
            och främst att ni har ökat premien för att ni ska kunna betala
            det här systemet. Folk betalar högre premie. Men det som är viktigast
            när det gäller ideologisk skillnad är att försäkringsbolagen nu
            ska göra bedömningen om du har skadat dig så att du ska ha rehabilitering
            eller sjukvård.
          </note>
          <note>
            Vi har ett unikt system i det här landet där alla är försäkrade
            i sjukförsäkringen. Det ska vi vara väldigt rädda om, men ni är
            på en annan väg nu.
          </note>
          <note type="speaker">
            Anf. 312 CATHARINA ELMSÄTER-SVÄRD (m) replik:
          </note>
          <note>
            Fru talman! Christina Zedell påstår att klyftorna kommer att
            öka med den borgerliga regeringen. Vad vi kunde konstatera under
            de tolv senaste åren var att de rikare blev mer rika och de fattigare
            blev mer fattiga. Det fanns en grupp som blev mindre fattig. Det
            var ensamstående män med barn. Jag tycker att man bör ha med sig
            historiebeskrivningen.
          </note>
          <note>
            Sedan nämner Christina Zedell tanken om ett annat samhälle. Ja,
            då kan man vara lite historisk. Tidigare var kvinnan beroende
            av mannen. I dag har hon faktiskt kommit att bli beroende av staten.
            Är det ett bra samhälle som Christina Zedell företräder?
          </note>
          <note>
            Vi kan titta på hur människors situation såg ut under den tid
            som det var socialdemokratisk regering. Det finns knappt någon
            normal familj som har en månadslön sparad på banken. Den förutsättningen
            har inte funnits. Snarare har svartarbete och utnyttjande av system
            kommit att utökas extra för att man över huvud taget ska kunna
            få någonting extra. Är det ett bra samhälle och en bra utveckling?
          </note>
          <note type="speaker">
            Anf. 313 CHRISTINA ZEDELL (s) replik:
          </note>
          <note>
            Fru talman! Det var intressant att du nämnde kvinnor och också
            hänvisade kanske framför allt till lågavlönade kvinnor. Jag förstår
            inte hur ni resonerar. Ni slår stenhårt på just en kvinnogrupp,
            till exempel de deltidsarbetslösa.
          </note>
          <note>
            Jag antar att du syftar på att man nu får mer kvar efter skatten,
            den här tusenlappen som ni så gärna pratar om.
          </note>
          <note>
            Ni försämrar villkoren för kvinnor på arbetsmarknaden som jobbar
            till exempel inom vård och omsorg och som inte får en heltid,
            som är beroende av någonting annat för att de inte får jobba heltid
            eller får jobba på timme och så vidare. Hur stärker ni de lågavlönade
            kvinnorna i samhället med er politik? Det är jättebra om du bryr
            dig om de kvinnorna. Men jag undrar hur, på vilket sätt.
          </note>
          <note type="speaker">
            Anf. 314 CATHARINA ELMSÄTER-SVÄRD (m) replik:
          </note>
          <note>
            Fru talman! Det är bra att Christina Zedell ställer sig frågan
            nu när det gäller deltidsarbetslösheten. Jag vet inte hur hon
            själv och hennes parti resonerade när de själva genomförde de
            förändringarna vid två tidigare tillfällen de höll nästan på att
            göra det förra mandatperioden också.
          </note>
          <note>
            Problemet just för de här kvinnorna är att de faktiskt har lurats
            att nästan stanna kvar som i en fälla när många arbetsgivare vet
            att kvinnorna kan stämpla upp till heltid och de inte har givit
            dem en heltidstjänst i stället.
          </note>
          <note>
            Problemet är att människor inte har kunnat arbeta, inte har fått
            pengar kvar och inte har kunnat skapa sig den frihet som Christina
            Zedell säger att man faktiskt behöver.
          </note>
          <note type="speaker">
            Anf. 315 CHRISTINA ZEDELL (s) replik:
          </note>
          <note>
            Fru talman! Så länge jag har varit med har jag aldrig sett att
            arbetsgivaren tar det sociala ansvaret. Att man nu på något sätt
            skulle erbjuda de här kvinnorna heltid för att samhället inte
            går in tror jag inte alls på.
          </note>
          <note>
            Det är återigen en skillnad mellan våra synsätt. Vi måste också
            hjälpa till på det här sättet.
          </note>
          <note>
            Vi har föreslagit en lag när det gäller deltidsarbetslösheten,
            att det ska vara heltid som ska vara norm. Det tror jag är det
            enda sättet när det gäller det.
          </note>
          <note type="speaker">
            Anf. 316 LARS HJÄLMERED (m) replik:
          </note>
          <note>
            Fru talman! Jag tänkte lyfta fram skolfrågan.
          </note>
          <note>
            En inte minst viktig utgångspunkt som Moderaterna och Allians
            för Sverige har när det handlar rätt mycket om jämlikhet är att
            man ska ge alla personer goda förutsättningar, utifrån deras förutsättningar,
            att komma någon vart, att bli någonting.
          </note>
          <note>
            Historiskt har Sverige varit duktigt på det. Det är kanske den
            bästa språngbrädan för social rörlighet. Men vi har under en lång
            tid nu kunnat se att resultaten i svensk skola har sjunkit. Många
            personer halkar efter, får inte med sig de kunskaper och färdigheter
            som de behöver för att klara framtida studier och arbeten. Detta
            är också ett område där sossarna fick ordentligt underkänt i förra
            valet.
          </note>
          <note>
            Nu tar Allians för Sverige byggsten för byggsten för att förändra
            detta. Det handlar om en läsa-skriva-räkna-satsning, en akademisk
            fortbildning för yrkesverksamma lärare, betyg tidigare och i fler
            steg och en mängd andra steg för att sätta kunskapsfokus i skolan
            och för att barn och ungdomar ska få med sig de här nödvändiga
            och ordentliga kunskaperna.
          </note>
          <note>
            Jag skulle vilja fråga: Har ni någon självinsikt när det gäller
            detta och känner att ni har gjort något fel under de senaste åren?
            Känner ni att ni vill ändra någonting i skolpolitiken för att
            bättre möta framtiden?
          </note>
          <note type="speaker">
            Anf. 317 CHRISTINA ZEDELL (s) replik:
          </note>
          <note>
            Fru talman! I tidigare debatter har vi just pratat om skolpolitiken.
          </note>
          <note>
            Vi socialdemokrater jobbar nu väldigt mycket med bland annat
            skolpolitiken och med olika politikområden. När det gäller skolan
            jobbar vi brett med ett rådslag där vi tar in synpunkter från
            alla i samhället, inte enbart från partimedlemmar.
          </note>
          <note>
            Det är riktigt att utbildningspolitiken är en jätteviktig fråga.
            När rådslaget är färdigt kommer vi också att presentera en inriktning
            på vår skolpolitik. Men det är absolut en jätteviktig och väsentlig
            fråga. Det håller jag med dig om.
          </note>
          <note type="speaker">
            Anf. 318 LARS HJÄLMERED (m) replik:
          </note>
          <note>
            Fru talman! Vi får ju ha respekt för att vi kan ha lite olika
            utgångspunkter och åsikter i detta. Jag tycker bara att det manar
            till eftertanke för Socialdemokraterna när man fick så tydligt
            underkänt som man fick på den här delen av politiken. Det gäller
            att tänka nytt.
          </note>
          <note>
            Då kan jag rekommendera Allians för Sveriges program som vi har
            haft på detta område där vi har 143 punkter. Det handlar om att
            förändra och utveckla skol- och utbildningssystemet för att sätta
            kunskaperna i fokus, inte minst under de första åren för att lägga
            grunden, så att man klarar grundskolan och är bra rustad inför
            fortsatta studier och arbeten.
          </note>
          <note type="speaker">
            Anf. 319 CHRISTINA ZEDELL (s) replik:
          </note>
          <note>
            Fru talman! Självklart är vi öppna och tittar på många olika
            tankar och förslag när det gäller skolpolitiken. Och vi kommer,
            som sagt, att närmare återkomma till den när vi är klara med vårt
            rådslag, helt enkelt.
          </note>
          <note>
            Regler och förutsättningar för att driva mindre fartyg så som
            skol- och utbildningsfartyg
          </note>
          <note type="speaker">
            Anf. 320 LARS HJÄLMERED (m):
          </note>
          <note>
            Fru talman! Den allmänpolitiska debatten har snart pågått i tre
            dagar. Jag ska medge att det är lite otacksamt att få en slot
            -tid på slutet av fredag eftermiddag för att ta upp denna fråga
            som kanske inte kan uppfattas som en kioskvältare utan som en
            ganska nischad fråga.
          </note>
          <note>
            Fru talman! Jag tänkte ägna mitt anförande, några minuter, åt
            regelverken för mindre fartyg som används i skol- och utbildningssammanhang.
            Min poäng, som jag kort ska försöka lyfta fram, är att jag tycker
            att riskdagen ska rösta igenom ett nytt regelverk, ett regelverk
            som ger de företag och föreningar som driver den här typen av
            verksamhet rimliga villkor att verka under.
          </note>
          <note>
            Om jag får använda en sjöterm tycker jag att de regler som vi
            har i dag är ungefär lika väl anpassade för dessa fartyg som det
            är att framföra ett hangarfartyg i en småbåtshamn.
          </note>
          <note>
            Frågan om förutsättningarna för att driva den här typen av skol-
            och utbildningsfartyg det kan vara vanliga fritidsbåtar, stora
            segelskutor och liknande är en i sammanhanget liten fråga. Men
            den är samtidigt principiell. Och framför allt för alla dem som
            det berör är detta någonting där politiken verkligen ställer till
            det. Man har en god tanke men landar fel.
          </note>
          <note>
            Politik handlar ju om att försöka fånga samhällsproblem och formulera
            lösningar utifrån våra ideologiska utgångspunkter.
          </note>
          <note>
            Låt mig därför, fru talman, beröra några av de problem som de
            här aktörerna möter i sin verksamhet! Låt mig också lyfta fram
            en tänkbar lösning!
          </note>
          <note>
            Sjöfarten och båtlivet är viktiga näringar i Sverige. Vi har
            en stor handelsflotta. Vi har omfattande hamnverksamheter och
            ett fritidsliv till sjöss som är både spritt och uppskattat.
          </note>
          <note>
            Varje år får flera tusen unga personer möjligheten att genom
            skolfartygens försorg lära sig sjövett och sjösäkerhet i en miljö
            präglad av social samvaro. Genom de upplevelserna skapas för många
            ett livslångt intresse för hav och sjöfart. Det är inte ovanligt
            att en hel del av de unga personerna senare söker sig till sjöbefälsutbildningar.
            Men oavsett om de väljer den yrkesbanan eller om de har ett vanligt
            anständigt arbete och fortsätter som fritidsbåtförare tror jag
            att de tar med sig viktiga kunskaper just till gagn för sjövett
            och sjösäkerhet. Skolfartygen har således en stor roll i förmedlingen
            av kunskap och erfarenheter till en ny generation sjöintresserade
            personer.
          </note>
          <note>
            I Sverige kan fartyg och båtar klassas som handelsfartyg, passagerarfartyg,
            fiskefartyg eller fritidsbåt. De reglerna som grundar sig i internationella
            överenskommelser och utformas av sjöfartsverk och sjöfartsinspektion
            är delvis anpassade utifrån respektive typs förutsättningar. Det
            är inte så hårda regler om vi framför en fritidsbåt men väsentligt
            hårdare regler om man framför ett handelsfartyg, till exempel
            en stor oljetanker, vilket i högsta grad är rimligt. Det är lika
            rimligt att verka för en hög sjösäkerhet och ett stort sjövett
            hos personer som är ute till sjöss.
          </note>
          <note>
            De här reglerna är, som jag inledde med att säga, inte praktiska
            i alla delar, inte heller rimliga i alla delar. Det har, ska jag
            säga, skett en del förbättringar. För några år sedan ändrade man
            för skolfartygen, de många segelskutorna, gamla träfartyg som
            seglar längs ost- och västkusten. Det handlar om deras regler
            när det gäller vem det är som får bemanna, det vill säga framföra
            och köra båtarna.
          </note>
          <note>
            Men kvar är att man har ganska hårda krav på radiobehörighet.
            Jag ska inte fastna i detaljerna men vill lyfta fram den risk
            som finns, det vill säga en politisk välvillighet som handlar
            om att just värna sjösäkerhet och sjövett men som riskerar att
            landa i att man förstör för den här typen av verksamhet.
          </note>
          <note>
            I flera andra delar av landet, däribland i Göteborg, använder
            man ofta fritidsbåtar, vanliga båtar för utbildningsändamål. När
            man gör det är det inte fritidsbåtarnas regler utan handelsfartygens
            regler som gäller, och de är väsentligt hårdare. De reglerna innebär
            till exempel hur konstigt det än kan låta att man inte har krav
            på sig att bära flytväst ombord.
          </note>
          <note>
            Man ska också ha mantåg runt båten, en form av staket. Visserligen
            är en hel del fritidsbåtar närmast att betrakta som flytande sommarstugor,
            men jag tycker att det är ganska korkat och knäppt att man ska
            ha höga staket runt båten. Det finns också krav på att oavsett
            vilken båt det är måste man ha räddningsflotte.
          </note>
          <note>
            Jag tycker man kan ställa detta, fru talman, i perspektiv och
            jämföra. Om du och jag eller några andra skulle åka ut med samma
            fritidsbåt och den inte används för ett kommersiellt ändamål gäller
            inga av de här reglerna över huvud taget. Vi kan sticka ut som
            rena snedseglare.
          </note>
          <note>
            Jag vill också lyfta fram och säga att Sjöfartsinspektionen som
            har till uppgift att granska att den här typen av regler efterlevs
            inte fullt ut kan fullfölja sitt ansvar, dels därför att de med
            rätta är fokuserade på handelsfartyg och andra, dels för att de
            är medvetna om att om de skulle åka och granska den här typen
            av fartyg skulle de tvingas att underkänna det hela. I realiteten
            innebär det att man ser mellan fingrarna. Jag tycker inte att
            det är en speciellt bra ordning.
          </note>
          <note>
            Den slutsats jag gör är att vi måste hitta en rimlig ordning,
            mejsla ut några typer av nya regler. Det har man gjort till exempel
            i England med ett regelverk man kallar för small commercial vessels
            som innebär att man för privatyachter, segelskutor och en del
            annat tar fram ett särskilt regelverk som är hårdare än för fritidsbåtarna
            men lättare än för handelsfartygen och som på ett mycket bättre
            sätt fungerar för den typen av verksamhet.
          </note>
          <note>
            Jag hoppas att man på ett motsvarande sätt genom beslut i Sveriges
            riksdag kan lösa den här typen av problem för de föreningar och
            fartyg som driver den här typen av verksamhet. Då löser vi ett
            litet men principiellt och för dem reellt och jättestort problem.
          </note>
          <note>
            EU-lagstiftningen
          </note>
          <note type="speaker">
            Anf. 321 MAX ANDERSSON (mp):
          </note>
          <note>
            Fru talman! Mitt anförande handlar om den nya EU-grundlagen.
            Det har tydligen blivit något litet fel någonstans på vägen när
            det gäller rubriken.
          </note>
          <note>
            Sent i natt när de flesta av det svenska folket sov spikades
            de sista formuleringarna i den nya EU-grundlagen. Reinfeldt skålade
            med champagne. Men vad var det egentligen han skålade för? Han
            skålade för något som måste vara det mest pinsamma beslutet i
            EU:s historia. Han skålade för att man skulle anta ett fördrag
            som till sitt innehåll är näst intill identiskt med det fördrag
            som föll i folkomröstningarna i Frankrike och Nederländerna för
            två år sedan.
          </note>
          <note>
            Man har strukit några symboler. Man har plockat ned flaggan från
            fördragstexten, man har bytt namn på utrikesministern och man
            har paketerat om den EU-konstitution som föll för att folken inte
            ville ha den.
          </note>
          <note>
            Varför är då det här så pinsamt? Det är pinsamt för att skälet
            till att man höll folkomröstningar var att det var ett så stort
            beslut att man tyckte att det var nödvändigt att fråga folket.
            Vad gör man då när folken säger nej? Man håller för öronen, man
            väntar i två år och kommer tillbaka med samma förslag. Det är
            ett förakt för folkviljan, och det är ytterst pinsamt för EU att
            de inte förmår att lyssna på medborgarna.
          </note>
          <note>
            Det är inte bara jag som tycker så här. Luxemburgs premiärminister
            Jean-Claude Junker kommenterade det toppmöte i midsomras som drog
            upp de stora linjerna inför det här beslutet. Han kommenterade
            diskussionerna så här: Huvudbekymret för somliga av mina kolleger
            runt bordet var att komma överens om ett fördrag som kunde antas
            utan folkomröstning. Jag är förvånad över att man är så rädd för
            sin egen befolkning.
          </note>
          <note>
            De europeiska folken vill ha ett samarbete mellan kontinentens
            länder. Den politiska eliten vill bygga en europeisk stat. När
            folken säger nej till ett förslag som tar ett stort steg i riktning
            mot att omvandla EU från statsbildning till europeisk superstat
            kommer man tillbaka med samma förslag en gång till.
          </note>
          <note>
            Jag kan bara upprepa det en gång till: Det är ynkligt, och jag
            tror att det här är en dag som EU kommer att ångra många gånger.
            För man har visat att man inte förmår att lyssna på folken.
          </note>
          <note>
            Låt oss gå in väldigt kort på några detaljer om vad det här fördraget
            innehåller. Det innehåller först och främst en stor överföring
            av makt från medlemsstaterna, från de nationella parlamenten som
            medborgarna har möjlighet att påverka, en praktisk möjlighet att
            påverka, till ett EU-system där makten är väldigt långt bort från
            medborgarna.
          </note>
          <note>
            Den brittiska tankesmedjan Open Europe har räknat antalet områden
            där makten överförs till Bryssel och kommit fram till att det
            är 62 stycken. Det är en stor överföring av makt, en väldigt stor
            överföring av makt för att godkännas av en regering som har lovat
            upprepade gånger att försöka göra EU smalare men vassare. Man
            gör inte EU smalare genom att flytta makten på 62 områden.
          </note>
          <note>
            En annan sak som händer är att man överför makten inom EU till
            de stora medlemsstaterna på de små staternas bekostnad. Sveriges
            möjlighet att stoppa beslut som vi inte vill ha fattade i Bryssel
            halveras med det nya fördraget. Statsminister Reinfeldt har visserligen
            sagt att det inte spelar någon roll att vår makt halveras. Jag
            tror nog att det gör det ändå.
          </note>
          <note>
            Ett annat beslut som ingår i det här fördraget är att medlemsstaterna
            ska försvara varandra. Det finns visserligen ett litet fikonlöv
            för den militära alliansfriheten, men det är väldigt litet och
            det ändrar inte det faktum att EU omvandlas till en militär allians.
          </note>
          <note>
            Det nya fördraget innehåller också en skrivning om att medlemsstaterna
            måste stärka sin militära kapacitet, i klartext att man förbjuder
            nedrustning. Såvitt jag är rätt underrättad hade man inte ens
            i det kommunistiska Albanien något så korkat inskrivet i landets
            grundlag. Frågan om upprustning och nedrustning hör inte hemma
            på grundlagsnivå. Men det har regeringen gått med på. De har inte
            på någon enda punkt försökt förbättra fördraget. Jag tror att
            det kommer att slå tillbaka för dem.
          </note>
          <note>
            Miljöpartiet kräver en folkomröstning. Det här fördraget innebär
            en stor förändring, och folket har rätt att bestämma även i Sverige.
          </note>
          <note type="speaker">
            Anf. 322 LARS HJÄLMERED (m) replik:
          </note>
          <note>
            Fru talman! Jag förundras lite grann över Max Anderssons fokus
            på det politiska spelet. Det kan vara väldigt intressant för oss
            som är inne i politiken, men själv försöker jag snarare se till
            principfrågan med det europeiska samarbetet och de möjligheter
            som öppnas när nya länder i öst kommer in.
          </note>
          <note>
            Det finns mycket att se historiskt sett, men vi har också utmaningar
            framåt. Själv jobbar jag mycket med forskningsfrågor i riksdagen
            och ser att där finns goda möjligheter att samverka i Europa.
            Fredsbevarande styrkor agerar med gemensam röst i Europa.
          </note>
          <note>
            Jag ska erkänna att EU inte gör rätt i alla lägen när det gäller
            miljöpolitiken, men när det gäller de stora miljö- och klimatutmaningarna
            ser jag EU som en av de bästa miljöorganisationerna som finns.
            Där kan vi ta fram gemensam lagstiftning och göra gemensamma satsningar
            på forskning och utveckling. Ni vill ju lämna EU, så jag undrar
            vad ni har för idéer för ett internationellt ansvar på miljöområdet.
          </note>
          <note type="speaker">
            Anf. 323 MAX ANDERSSON (mp) replik:
          </note>
          <note>
            Fru talman! Jag förstår att Lars Hjälmered inte vill fokusera
            på det politiska spelet i just den här situationen. Det är ingen
            vacker syn med 27 regeringschefer som blundar och håller för öronen
            och kommer tillbaka med samma förslag en gång till. Det är faktiskt
            ynkligt, och jag förstår att Lars Hjälmered inte vill fokusera
            på den biten. Om jag hade Lars Hjälmereds åsikter skulle jag också
            försöka undvika att debattera i den frågan.
          </note>
          <note>
            Vad det gäller miljö- och klimatfrågan måste det understrykas
            att det nya fördraget inte innehåller någonting som förbättrar
            möjligheterna att ta itu med klimatproblemen. Det finns en liten,
            liten skrivning om att det är viktigt med klimat, men det förbättrar
            inte förmågan på något sätt. Det borde man ha försökt kämpa för.
          </note>
          <note>
            Återigen: Regeringen har inte på något sätt försökt förbättra
            fördraget.
          </note>
          <note type="speaker">
            Anf. 324 LARS HJÄLMERED (m) replik:
          </note>
          <note>
            Fru talman! För mig handlar detta om att skapa ett effektivare
            och mer välfungerande samarbete i Europa. Faktum kvarstår dock
            när det gäller miljöfrågan: Vi tycker att EU, med för- och nackdelar,
            är en fantastiskt bra konstruktion för att exempelvis ta sig an
            miljö- och klimatutmaningarna. Vi tycker att det är bra med en
            arena där en hel kontinent kan agera tillsammans med lagstiftning,
            forskning och utveckling och andra områden.
          </note>
          <note>
            Ni vill inte ha EU-samarbetet, och det är därför jag ställer
            frågan: Vad är ert alternativ för att kunna komma överens internationellt?
          </note>
          <note type="speaker">
            Anf. 325 MAX ANDERSSON (mp) replik:
          </note>
          <note>
            Fru talman! Vi kan konstatera att EU är en ganska dålig konstruktion
            för att lösa miljöproblemen. På många områden förbjuder den och
            hindrar medlemsstaterna att gå före och göra något konstruktivt
            för att lösa miljöproblemen. EU är ibland en hjälp men också mycket
            ofta ett hinder, och det måste man komma ihåg.
          </note>
          <note>
            Detta handlar om att vi ska anta en konstitution, en grundlag,
            som gör EU ännu sämre. Det är det jag helst vill debattera nu,
            även om jag också älskar att debattera frågan om utträde.
          </note>
          <note type="speaker">
            Anf. 326 KARL SIGFRID (m) replik:
          </note>
          <note>
            Fru talman! Jag tycker att det finns flera skäl att vara nöjd
            med att EU faktiskt kan ägna sig åt annat än institutionella reformer.
            Det kan man nu. Dels har vi miljöutmaningen som min kollega nämnde,
            dels har vi ett antal politiska problem. Lissabonagendan har till
            exempel totalhavererat när det gäller målsättningen att bli världens
            mest konkurrenskraftiga region. Vi har en sammanhållningspolitik
            som belönar länder som har dåligt fungerande ekonomier. Vi har
            en jordbrukspolitik som kostar skattebetalarna massor av pengar
            samtidigt som den stänger ute fattiga delar av världen.
          </note>
          <note>
            Jag undrar om Miljöpartiets linje fortfarande är att man ska
            prioritera ett utträde ur EU, snarare än att vara en konstruktiv
            samarbetspartner som tillsammans med oss faktiskt kan ta itu med
            problemen.
          </note>
          <note type="speaker">
            Anf. 327 MAX ANDERSSON (mp) replik:
          </note>
          <note>
            Fru talman! Jag tror att det är hög tid att Miljöpartiet och
            Vänsterpartiet börjar prioritera arbetet för ett utträde ur EU.
            Det är hög tid att vi börjar prioritera bättre alternativ än att
            vara med i en union som hindrar oss från att göra bra saker på
            väldigt många områden och som låser fast politiken i riktigt,
            riktigt dåliga politiska beslut. Karl Sigfrid nämnde några av
            dem nyss.
          </note>
          <note>
            Det handlar inte bara om vad man ska prioritera och vad man ska
            prata mest om. Man måste prata om de alternativ som finns och
            som fungerar, exempelvis att det fungerar bra i Schweiz och i
            Norge. Vi måste också jobba seriöst med att försöka påverka EU.
          </note>
          <note>
            Problemet med regeringens politik är att de jobbar seriöst med
            att imitera en tyst nickedocka. Det tycker jag är väldigt tråkigt.
          </note>
          <note type="speaker">
            Anf. 328 KARL SIGFRID (m) replik:
          </note>
          <note>
            Fru talman! Det är intressant att notera att Max Andersson stänger
            dörren för samarbete med Socialdemokraterna nästa mandatperiod.
            Jag försöker föra en diskussion om hur vi konstruktivt kan gå
            vidare efter fördragsprocessen för att lösa de problem som finns
            i EU. Utöver kraven på utträde är det väldigt tunt i Miljöpartiets
            politik. Om ni ändrar er är ni hemskt välkomna att ansluta er
            till oss som faktiskt har en agenda.
          </note>
          <note type="speaker">
            Anf. 329 MAX ANDERSSON (mp) replik:
          </note>
          <note>
            Fru talman! Jag måste säga att jag inte uppfattade att jag stängde
            dörren till Socialdemokraterna i någonting av det jag sade. På
            lång sikt gäller det för oss EU-motståndare att övertyga Socialdemokraterna
            om den rimliga linjen att vi i Sverige ska skriva våra egna lagar,
            att vi ska vara en självständig stat. På ännu längre sikt gäller
            det att övertyga till och med Moderaterna om den saken. Visst
            vore det trevligt om en svensk regering kunde få bestämma saker!
          </note>
          <note>
            Speciallivsmedel
          </note>
          <note type="speaker">
            Anf. 330 CATHARINA BRÅKENHIELM (s):
          </note>
          <note>
            Fru talman! Frågan jag vill ta upp denna sena fredagseftermiddag
            handlar om speciallivsmedel. De flesta här inne känner väl knappt
            till vad det är och vad det kostar för den enskilde.
          </note>
          <note>
            När vi blir sjuka i dag och får medicin utskriven på recept ingår
            den medicinkostnaden i högkostnadsskyddet. Där finns ett tak för
            kostnaderna som uppstår under ett år. Det gör att man inte behöver
            betala mer än 150 kronor per månad om man slår ut det.
          </note>
          <note>
            Men en ganska stor grupp människor täcks inte av högkostnadsskyddet,
            och det är de som behöver speciallivsmedel för att överleva. Det
            handlar om människor som är i behov av näringsersättning av olika
            slag och som inte kan äta vanlig mat eller som behöver alternativa
            livsmedel för att man är intolerant mot något ämne eller kanske
            behöver sondmatning. Det handlar helt enkelt om att maten eller
            näringsersättningen fungerar som medicin. Man skulle inte överleva
            utan den.
          </note>
          <note>
            Det system som finns i dag fungerar dåligt och varierar dessutom
            kraftigt mellan landstingen och regionerna. Reglerna är en djungel.
            Det är endast ungdomar under 16 år som har lagstadgad rätt till
            stöd. Med tanke på att behovet oftast är livslångt är det rimligt
            att den nuvarande åldersgränsen för prisnedsatta livsmedel i läkemedelsförmånen
            helt enkelt plockas bort. Det är också otroligt viktigt och självklart
            att ett medicinskt konstaterat behov av speciallivsmedel för både
            barn och vuxna kan jämställas med behov av läkemedel och ges samma
            samhälleliga stöd.
          </note>
          <note>
            Att vara i behov av sondmatning, näringsersättning eller alternativ
            kost är oerhört dyrt. Kostnaderna kan skena i höjden speciellt
            om ungdomen är över 16 år och konsumerar som allra mest samtidigt
            som egen inkomst och försörjning saknas. Jag kan inte alls komma
            fram till hur man har resonerat kring det.
          </note>
          <note>
            I dag kan bara specialmediciner kosta många tusenlappar i månaden
            för dessa personer. Ovanpå dessa kostnader får man oftast lägga
            till kostnaderna för de vanliga mediciner som oftast måste tas
            parallellt. För ett antal år sedan kom utredningen Mat som medicin
            . Det var en bra utredning som ganska tydligt pekade på de problem
            som finns kring detta.
          </note>
          <note>
            Förra året sade majoriteten i socialutskottet, med Kenneth Johansson
            som ordförande i spetsen, att man hade frågan på bordet på departementet
            och att den troligen skulle komma med i budgeten för 2008. I annat
            fall skulle man minsann agera. Men av det blev det ingenting.
            I stället får många människor ur den här gruppen som behöver sina
            dyra speciallivsmedel ännu mindre pengar att handla dem för. De
            är ju oftast sjukskrivna.
          </note>
          <note>
            När man är sjuk och har drabbats tillfälligt eller kroniskt av
            en sjukdom är man kanske inte i stånd att protestera. Det är inte
            dessa personer vi ser på Mynttorget här utanför.
          </note>
          <note>
            Utredningen är klar. Partierna är överens var det i alla fall
            innan valet om att det här är en viktig och riktig fråga och att
            ekonomin just nu är på topp i landet. Upp till bevis! Var det
            här så viktigt som man sade i valrörelsen? Min fråga är om det
            här fortfarande är en prioriterad fråga och om det kommer att
            hända något på området.
          </note>
          <note type="speaker">
            Anf. 331 MARGARETA B KJELLIN (m) replik:
          </note>
          <note>
            Fru talman! Catharina Bråkenhielm vet mycket väl att beslut togs
            redan under den förra regeringen med tillkännagivande från socialutskottet.
            Den förra regeringen lyckades inte hitta pengarna till speciallivsmedel.
            Vi har upprepat tillkännagivandet från socialutskottet, och utskottet
            är enigt. Jag ser inte problemen. Problemen ligger nog i stället
            i att komma överens inom Finansdepartementet. Det får vi jobba
            vidare på.
          </note>
          <note type="speaker">
            Anf. 332 CATHARINA BRÅKENHIELM (s) replik:
          </note>
          <note>
            Fru talman! Precis som jag sade i mitt anförande har alla partier
            varit överens. Man har ansett att det har varit en dyr reform,
            och man har inte rört i det här. Jag har inte hållit med om det.
            Jag har tyckt att det har varit en viktig och prioriterad fråga,
            därför blev jag glad när alliansen förra året sade att de också
            tyckte att det var en prioriterad fråga och skulle göra något.
            Men jag blev besviken när jag såg att det inte hade hänt något
            pengamässigt i budgeten.
          </note>
          <note>
            Men är det som Margareta B Kjellin säger, att det kommer att
            hända något snart skulle jag vilja höra vad det är som händer
            och på vilket sätt.
          </note>
          <note type="speaker">
            Anf. 333 MARGARETA B KJELLIN (m) replik:
          </note>
          <note>
            Fru talman! Jag kan inte säga mer än vi har sagt med ett tillkännagivande
            från utskottet, som Catharina Bråkenhielm vet att vi har varit
            överens om. Den förra regeringen hade en del år på sig att hitta
            de pengarna. De lyckades inte. Vi får jobba vidare på det. Och
            det får vi väl göra tillsammans. Jag ser inte skiljelinjen i det
            här.
          </note>
          <note type="speaker">
            Anf. 334 CATHARINA BRÅKENHIELM (s) replik:
          </note>
          <note>
            Fru talman! Skiljelinjen är kanske att när vi hade regeringsmakten
            hade vi inte de pengarna. Nu finns pengarna. Man sänker skatterna
            för dem. Jag hade föredragit att ta delar av kanske förmögenhetsskattepengarna
            för att lägga på detta. Men är det så att man ändå prioriterar,
            för pengarna till detta finns, det är jag helt övertygad om, ser
            jag fram emot att det kommer en lösning. Men det är ganska bråttom.
          </note>
          <note>
            Narkotikapolitik
          </note>
          <note type="speaker">
            Anf. 335 MARGARETA B KJELLIN (m):
          </note>
          <note>
            Fru talman! Jag är sista talare i den allmänpolitiska debatten,
            och det är ganska så tomt i kammaren. Nu ska jag diskutera någonting
            som handlar om narkotikapolitik och inte om pengar som finns eller
            inte finns. Jag är bara tacksam för att fler människor är i jobb.
          </note>
          <note>
            Det jag är djupt oroad över är vad som händer inom narkotikapolitiken.
            När det gäller alkohol- och tobakspolitik, två droger som är legala,
            gör vi allt för att minska användningen. Det blir dyrare, det
            blir mer otillgängligt och det är massor av allmän upplysning
            om risker med att röka eller konsumera alkohol.
          </note>
          <note>
            När det gäller narkotikapolitiken gör vi det enklare, åtminstone
            för dem som redan är missbrukare. Vi hjälper till och med till
            med spridning av nya narkotiska preparat. Vi har i Sveriges riksdag
            ett beslut om nolltolerans mot narkotika. Ändå kan jag påstå att
            vi inte gör som vi säger.
          </note>
          <note>
            Av de senaste forskningsrönen rörande sprututbytesprogrammet
            för narkomaner framgår det att programmet inte fungerar på ett
            tillfredsställande sätt. Syftet med programmet är att minska smittspridning
            av hiv och hepatit. Det visar sig att man fortsätter att dela
            sprutor med andra, och därmed upphör inte risken för smittspridning.
            I stället är det så att samhället tillhandahåller verktyg för
            en illegal verksamhet, det vill säga underlättar för fortsatt
            narkotikamissbruk.
          </note>
          <note>
            Narkotikaliberalerna vill inte se det här problemet som är så
            tydligt för många andra. Det enda sättet att minska spridning
            av den här typen av sjukdomar är att behandla narkomanin.
          </note>
          <note>
            På samma sätt hävdar samma grupp företrädare att behandling med
            preparaten Metadon och Subutex ska återföra narkomaner till ett
            så kallat friskt liv där de kan fungera i samhället utan jakt
            på narkotika. Det som är mest skrämmande är att Socialstyrelsen
            rekommenderar det här. Jag anser att man är fullständigt blind
            och att man har fallit till föga för narkotikaliberalerna.
          </note>
          <note>
            Vad grundar jag det påståendet på?
          </note>
          <note>
            Det är en ökad förskrivning av Metadon och Subutex. Förskrivningen
            har ökat med 80 000 doser mellan åren 2000 och 2005, förmodligen
            med ännu mer 2006 och 2007, eftersom det används av allt fler.
            Många säger att det är bra att det finns en behandling. Andra
            säger att vi inte har något annat val. Då har man gett upp.
          </note>
          <note>
            Men varför är jag då så orolig för den ökade konsumtionen av
            Subutex och Metadon? De är ju läkemedel. Helt enkelt därför att
            det är på det viset att läkemedel inte är attraktiva på svarta
            narkotikamarknaden. Men det är Subutex och Metadon. Det är ett
            av de bästa mätinstrument vi har. Men det finns fler.
          </note>
          <note>
            Subutex är enligt pålitliga källor i dag en lika stor vara som
            heroin på den svarta marknaden, kanske till och med större.
          </note>
          <note>
            Många människor som är inskrivna på Subutex- och Metadonprogram
            kör alldeles för fina bilar. De lever alldeles för lyxigt i förhållande
            till sin livssituation, det vill säga det är tecken på illegal
            försäljning. Det här är enligt källor som jag pratat med inom
            polismyndigheter och kriminalvård.
          </note>
          <note>
            Det finns också många dödsfall och vårddagar i intensivvård på
            grund av överdoser av Subutex och även av Metadon.
          </note>
          <note>
            Det finns ungdomar och det här är riktigt skrämmande som är Subutexberoende,
            och den enda drog de har prövat är Subutex.
          </note>
          <note>
            Enligt narkomaner som har varit beroende av Subutex tar det sex
            månader att bli abstinensfri från Subutex men en vecka för att
            bli abstinensfri från heroin. Och det kallar man ett läkemedel.
            Det är ett läkemedel som Socialstyrelsen rekommenderar och som
            kriminalvården introducerar. Det är helt tydligt ett eftertraktat
            preparat för narkomaner.
          </note>
          <note>
            Vi har sett den här situationen när det gäller amfetamin, alla
            bensodiazepiner och olika typer av analgetika som till exempel
            tradolan. Det gäller att ta lärdom av tidigare erfarenheter och
            stoppa användningen av Subutex och Metadon. Det är dags att inse
            att de här preparaten inte är läkemedel. De är narkotika.
          </note>
          <note>
            Det är också dags att göra halt med vidareutveckling av sprututbytesprogrammet.
            Det är dags att ta itu med den narkotikaliberalisering som vi
            upplever i dag. Det är dags att leva upp till riksdagens beslut
            om nolltolerans mot narkotika innan vi förlorar ytterligare ungdomar
            in i ett narkotikamissbruk.
          </note>
          <note type="speaker">
            Anf. 336 GUNNAR ANDRÉN (fp):
          </note>
          <note>
            Fru talman! Vad finns mer att tillägga i denna debatt som började
            i onsdags kl. 9 med Mona Sahlin och har pågått till Margareta
            Kjellin kl. 17 på fredagskvällen? Jag vänder mig inte bara till
            fru talmannen utan jag vänder mig också till kammarsekreteraren,
            till stenograferna och all övrig personal i kammaren.
          </note>
          <note>
            Vi har haft 1 678 inlägg. Detta är det 1 678:e inlägget. Vi har
            hållit på i 34 timmar och 29 minuter, eller möjligen 30 när jag
            har talat färdigt över ett dygn.
          </note>
          <note>
            Vi har berört en otrolig mängd ämnen. Det har varit intressanta
            debatter, kan jag säga som har varit här ganska mycket. Jag ber
            naturligtvis om ursäkt för alla inlägg jag har haft, men jag vill
            ändå vid denna tidpunkt och i slutet av denna debatt tacka alla
            närvarande ledamöter som har gjort denna debatt möjlig. Den visar
            bredden i svensk politik. Det är jag glad för.
          </note>
          <note>
            Den allmänpolitiska debatten var härmed avslutad.
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            7 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 oktober
          </note>
          <note>
            Jacob Johnson
          </note>
          <note>
            Helene Petersson
          </note>
          <note>
            Marie Nordén
          </note>
          <note>
            Karl Gustav Abramsson
          </note>
          <note>
            Karin Åström
          </note>
          <note>
            Hans Stenberg
          </note>
          <note>
            Hans Linde
          </note>
          <note>
            Luciano Astudillo
          </note>
          <note>
            Luciano Astudillo
          </note>
          <note>
            Egon Frid
          </note>
          <note>
            Jacob Johnson
          </note>
          <note>
            Egon Frid
          </note>
          <note>
            Marie Engström
          </note>
          <note>
            Peter Rådberg
          </note>
          <note>
            Interpellationerna 2007/08:5365 redovisas i bilaga som fogats
            till riksdagens snabbprotokoll tisdagen den 23 oktober.
          </note>
          <note>
            Interpellation 2007/08:66 redovisas i bilaga som fogats till
            riksdagens snabbprotokoll tisdagen den 30 oktober.
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 oktober
          </note>
          <note>
            Mikael Oscarsson
          </note>
          <note>
            Carina Hägg
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Catharina Bråkenhielm
          </note>
          <note>
            Luciano Astudillo
          </note>
          <note>
            Birgitta Eriksson
          </note>
          <note>
            Mats Gerdau
          </note>
          <note>
            Birgitta Eriksson
          </note>
          <note>
            Birgitta Eriksson
          </note>
          <note>
            Finn Bengtsson
          </note>
          <note>
            Carina Adolfsson Elgestam
          </note>
          <note>
            Lars Wegendal
          </note>
          <note>
            Lars Wegendal
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 23 oktober.
          </note>
          <note>
            9 § Kammaren åtskildes kl. 17.00.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
