<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--45</head>
          <docDate when="2007-12-17">2007-12-17</docDate>
        </div>
      </front>
      <body>
        <div>
          <note n="920b97d1">
            ﻿
          </note>
          <note n="fef756b1">
            Riksdagens protokoll
          </note>
          <note n="365d5b30">
            2007/08:45
          </note>
          <note type="date" n="d43ced38">
            Måndagen den 17 december
          </note>
          <note n="6ee23290">
            Kl. 10:00 - 22:24
          </note>
          <note n="3d449573">
            1 § Justering av protokoll
          </note>
          <note n="4b4e410c">
            Justerades protokollen för den 10 och 11 december.
          </note>
          <note n="5039febc">
            2 § Meddelande om särskild debatt
          </note>
          <note n="6858e416">
            Andre vice talmannen meddelade att särskild debatt om gasledningen
            i Östersjön skulle äga rum fredagen den 21 december kl. 10.00.
          </note>
          <note n="f7a9dc63">
            Meddelandet hade delats ut till kammarens ledamöter.
          </note>
          <note n="5c1f37c3">
            3 § Meddelande om aktuell debatt
          </note>
          <note n="b2ad2667">
            Andre vice talmannen meddelade att på begäran av Miljöpartiet
            de grönas riksdagsgrupp skulle en aktuell debatt om framtidens
            järnväg anordnas torsdagen den 17 januari kl. 12.00.
          </note>
          <note n="76b1efb5">
            Från regeringen skulle statsrådet Åsa Torstensson (c) delta.
          </note>
          <note n="a6e0d9bf">
            Den inkomna skrivelsen hade följande lydelse:
          </note>
          <note n="013b9927">
            Begäran om aktuell debatt om framtidens järnväg
          </note>
          <note n="cd8bce15">
            Den senaste tiden har järnvägen hamnat i fokus vid flera tillfällen.
            I debatten har många framhävt att tågen i stor utsträckning borde
            kunna ersätta inrikesflyget och långväga lastbilar för att minska
            klimatpåverkan från trafiken.
          </note>
          <note n="7f9518f8">
            Fler och fler åker idag med tåg. Både persontrafiken och godstrafiken
            på räls ökar. Detta är glädjande, men samtidigt blir det allt
            trängre på spåren och i tågen. Det gör att läget är akut. Klara
            besked om investeringar i ökad kapacitet är nödvändigt.
          </note>
          <note n="ecebb050">
            Torsdagen 6:e december beslöt dock regeringen att ta ifrån SJ
            koncessionen på södra stambanan liksom på Västkustbanan. Regeringens
            beslut togs utan debatt och utan att invänta den pågående utredning
            om konkurrensutsättning som tillsattes så sent som 8:e november.
            Både SIKA och Konkurrensverket avråder regeringen från en sådan
            lösning. Med beslutet kan möjligheterna att bedriva en effektiv
            långdistanstrafik med snabbtåg som kan konkurrera med flyget riskera
            att begränsas.
          </note>
          <note n="da94c66c">
            Banverket har i år tvingats skjuta ett stort antal järnvägsinvesteringar
            på en osäker framtid. Kostnaderna för Banverket har ökat men regeringen
            har trots det sagt nej till varje propå om höjning av anslagen
            för att kunna genomföra den innevarande järnvägsplanen.
          </note>
          <note n="dcabcccc">
            Nu tilltar dessutom rykten om att den kommande infrastrukturplan
            som regeringen aviserat till våren kommer att skjutas upp ytterligare.
            I sammanhanget förekommer oroväckande uttalanden från finansministern
            om att föra över stora resurser från järnvägsinvesteringar till
            väginvesteringar. Detta har skapat stor oro eftersom järnvägen
            är central för regional utveckling i hela landet. Många aktörer
            runt om i landet väntar på besked.
          </note>
          <note n="47ca6db0">
            Med anledning av ovan nämnda förändringar vad gäller järnvägsinvesteringarna
            i landet och SJ:s förändrade förutsättningar begär vi en aktuell
            debatt om järnvägens framtid.
          </note>
          <note n="2d394301">
            Riksdagen bör medverka i diskussionen om de grundläggande betingelserna
            för den svenska järnvägen håller på att förändras.
          </note>
          <note n="f2500b88">
            Peter Eriksson
          </note>
          <note n="82a36dbc">
            4 § Anmälan om fördröjda svar på interpellationer
          </note>
          <note n="9aaf4812">
            Till riksdagen hade inkommit följande skrivelser:
          </note>
          <note n="a9c641c9">
            Interpellation 2007/08:260
          </note>
          <note n="2e045d5a">
            Interpellation 2007/08:260 Barnkonventionen i förskolan
          </note>
          <note n="72a7216c">
            Interpellationen kommer att besvaras torsdagen den 17 januari
            2008.
          </note>
          <note n="5d02ba32">
            Skälet till dröjsmålet är tidigare inbokade engagemang.
          </note>
          <note n="25fc5faa">
            Jan Björklund
          </note>
          <note n="c76f7394">
            Interpellation 2007/08:261
          </note>
          <note n="38dc39e0">
            Interpellation 2007/08:261 Avknoppningar av skolor
          </note>
          <note n="72a7216c">
            Interpellationen kommer att besvaras torsdagen den 17 januari
            2008.
          </note>
          <note n="5d02ba32">
            Skälet till dröjsmålet är tidigare inbokade engagemang.
          </note>
          <note n="25fc5faa">
            Jan Björklund
          </note>
          <note n="d7bbd651">
            Interpellation 2007/08:266
          </note>
          <note n="ccba66de">
            Interpellation 2007/08:266 Indrivning av a-kasseavgifter
          </note>
          <note n="e76d98e2">
            Interpellationen kommer att besvaras torsdagen den 20 december
            2007.
          </note>
          <note n="99d811fc">
            Skälet till dröjsmålet är andra inbokade engagemang.
          </note>
          <note n="9be0d741">
            Karin Renman
          </note>
          <note n="1d937815">
            5 § Jord- och skogsbruk, fiske med anslutande näringar
          </note>
          <note n="4645abde">
            Föredrogs
          </note>
          <note type="speaker" n="9a47e38d">
            Anf. 1 ANN-KRISTINE JOHANSSON (s):
          </note>
          <u who="ann-kristine_johansson_4b4037" xml:id="i-1b10490d0129838b-0" n="f86e12ab">
            <seg n="c77f2ef6">
              Fru talman! Den svenska skogs- och jordbrukspolitikens roll i
              kampen mot klimatförändringarna kan inte överskattas.
            </seg>
            <seg n="4d6aeb07">
              Den socialdemokratiska regeringen drev fram EU-beslut för en
              ökad andel förnybara bränslen, mål för energieffektivisering och
              det inriktningsbeslut som tidigt sade att EU till år 2020 skulle
              minska utsläppen av växthusgaser med upp till 30 procent. Det
              får vi beröm för världen över.
            </seg>
            <seg n="30c77f8b">
              Så sent som i förra veckan förklarade Nobels fredspristagare
              Al Gore här i riksdagen att han beundrar Sveriges ledarskap i
              klimatfrågan. Men han sade också: Samtidigt är det onekligen så
              att alla länder, även Sverige, måste göra mer.
            </seg>
            <seg n="1bcb5392">
              Denna ledande position kommer vi i oppositionen att fortsätta
              att kämpa för.
            </seg>
            <seg n="d35e73a1">
              Jag saknar en helhetssyn när det gäller skogs- och jordbrukspolitiken.
              Det handlar om att väga ihop all efterfrågan på råvarorna, de
              två jämställda målen i skogspolitiken, miljömålen Levande skogar,
              Ett rikt odlingslandskap, Ingen övergödning, Giftfri miljö med
              mera. Politiken måste ha helikoptersyn och se helheten, och det
              saknar jag i nuvarande politik.
            </seg>
            <seg n="8540565f">
              Fru talman! En fortsatt god framförhållning i klimatfrågan kräver
              en progressiv skogs- och jordbrukspolitik. Den kräver en betydligt
              tuffare insats från jordbruksministern och Jordbruksdepartementet
              kontra finansministern än det lilla beskedliga utrymme som skogspolitiken
              fick i årets budget.
            </seg>
            <seg n="3dd09ba9">
              Det svenska skogsbruket erbjuder som sagt stora möjligheter i
              klimat- och energiarbetet. Som en av världens främsta skogsnationer
              har vi ett stort ansvar för att nyttja skogen rätt.
            </seg>
            <seg n="9cd48234">
              Ett effektivt skogsbruk och en hittills medvetet långsiktig hushållning
              har medfört att det svenska skogsvirket har fördubblats under
              de senaste 80 åren. I dag ligger tillväxten på omkring 100 miljoner
              kubikmeter om året. Den tillväxten kan höjas kraftfullt med rätta
              och nya rekommendationer om tillväxthöjande åtgärder i skogsbruket.
            </seg>
            <seg n="75c1ad72">
              Genom ett fortsatt aktivt och långsiktigt hållbart skogsbruk
              vill vi socialdemokrater uppfylla Oljekommissionens mål om ökat
              uttag av förnybara bränslen från skogs- och jordbruket. Vi vill
              också tillgodose de sociala och folkhälsomässiga krav som ställs
              på skogen.
            </seg>
            <seg n="587268ea">
              En ökad skogstillväxt ger mer råvara till den så viktiga svenska
              trä- och pappersindustrin samt till produktionen av el, värme
              och fordonsbränslen och dessutom till mer utrymme för skogens
              möjligheter att binda koldioxid. Därför anser jag att dagens arealmål
              bör ligga fast i avvaktan på att en bredare utvärdering tas fram.
              En sådan utvärdering bör beakta den biologiska mångfaldens dynamik
              och betydelsen av dagens generella hänsyn i morgondagens uppvuxna
              skogar.
            </seg>
            <seg n="c252ed13">
              Vidare bör klimatförändringens effekter analyseras. Aktiva skogsskötselåtgärder
              måste tas fram för att utveckla och förstärka den biologiska mångfalden.
            </seg>
            <seg n="98a8118b">
              Det är viktigt att komma ihåg att skogens värde i dag faktiskt
              är resultatet av hur skogen har skötts historiskt. Mänsklig påverkan
              har bidragit till och skapat många av de naturvärden som vi i
              dag vill bevara. Jag anser att traditionellt bruk, kulturarvsfrågor,
              friluftsliv och turism ska gå hand i hand med naturskyddet samtidigt
              som perspektivet måste vidgas till att gälla skötseln av hela
              skogslandskapet.
            </seg>
            <seg n="7f0a2d31">
              Diskussionen om mångbruk av skogen kan inte bara inskränkas till
              arbetet med naturreservat utan måste beakta skötseln av hela landskapet
              på ett hållbart sätt.
            </seg>
            <seg n="8da22a87">
              Fru talman! Detta är några socialdemokratiska tankar kring en
              fortsatt god skogspolitik som också gynnar arbetet mot klimatförändringarna.
              När får vi besked från regeringen?
            </seg>
            <seg n="6c0d922e">
              Kännetecknande för den s-märkta jordbrukspolitiken är att vi
              ser mångfalden i landsbygden. Det är inte enbart jordbruk utan
              också ett ökat diversifierat företagande, småskalig livsmedelsproduktion,
              upplevelseturism, hästverksamhet, grön friskvård med mera.
            </seg>
            <seg n="5f650e0d">
              Här, liksom i skogspolitiken, är miljöfrågorna en viktig del.
              Lantbrukarna ska få betalt för miljötjänster via landsbygdsprogrammet.
              De öppna landskapen bevaras bäst genom livsmedelsproduktion och
              djurhållning. Betesdjuren som producerar mjölk och kött är en
              förutsättning för biologisk mångfald och kulturhistoriska värden.
            </seg>
            <seg n="6501cad3">
              Jag tycker att debatten måste sansas när det gäller mjölkkornas
              påverkan på klimatet. Blanda inte ihop korten bilar kontra kor.
              Utsläpp från bilar och andra transportmedel måste minska.
            </seg>
            <seg n="80700fc6">
              Därför behöver det satsas mycket mer på forskning och utveckling
              för ett framtida hållbart jordbruk.
            </seg>
            <seg n="9409eb08">
              Vi socialdemokrater ser de gröna näringarnas stora betydelse
              för tillväxt och arbetstillfällen i alla delar av landet. De bidrar
              till att bygga ett ekonomiskt, socialt och ekologiskt hållbart
              samhälle. De är också grunden för det vi kallar levande landsbygd
              som så många efterfrågar. Det är viktigt att se sambanden mellan
              aktiva lantbrukare och en öppen och levande landsbygd.
            </seg>
            <seg n="42d24f93">
              Självklart ska jordbruket vara konkurrenskraftigt. Det svenska
              jordbruket ska producera livsmedel med mervärden genom långsiktigt
              hållbara produktionsmetoder och genom omsorg om djur och miljö
              samt bra arbetsförhållanden och löner.
            </seg>
            <seg n="d40880d9">
              De svenska livsmedlen ska ge oss konsumenter en sund, säker och
              god mat och därtill ha en märkning som tydligt anger vad vi betalar
              för vad gäller varans ursprung, transport, förädling och energiinnehåll.
              I denna satsning bör ingå att stat, landsting och kommuner köper
              in närproducerade och ekologiska livsmedel. En miljöinriktad offentlig
              upphandling är här ett viktigt verktyg.
            </seg>
            <seg n="c610e2db">
              En del av de åtgärder som stärker konkurrenskraften i de gröna
              näringarna är samtidigt kontroversiella ur miljöperspektiv. Det
              gäller till exempel avveckling av skatten på handelsgödselkväve.
              En prissänkning på handelsgödsel kan leda till ökad förbrukning.
              Detta måste de gröna näringarna och regeringen vara uppmärksamma
              på.
            </seg>
            <seg n="26a6714f">
              En kraftfull satsning krävs för att minska jordbrukets bidrag
              till övergödningen i våra hav och sjöar. Jag efterlyser åtgärder
              från regeringen. Här krävs också en helhetssyn, som jag inledde
              med. Det talas om stärkt konkurrenskraft, men vad kan hända med
              andra delar av politiken såsom giftfri miljö och minskad övergödning?
              Det är viktigt med analyser och att inte bara springa på.
            </seg>
            <seg n="7de49347">
              Fru talman! Den socialdemokratiska regeringen var pådrivande
              i reformeringen av EU:s jordbrukspolitik. Stöden anpassas nu efter
              konsumenternas efterfrågan och som förstärkning i arbetet på en
              bred landsbygdsutveckling, vilket också är bra.
            </seg>
            <seg n="11dfee00">
              Snart beslutar EU om den så kallade hälsokontrollen. Där är vi
              i Sverige rätt så överens om färdriktningen. Samtidigt påbörjas
              diskussionen om framtidens jordbrukspolitik efter 2013. Jag vill
              åter ställa frågan till jordbruksministern jag tog upp det förra
              året i debatten: Hur tänker sig jordbruksministern arbetet med
              detta, alltså att ta fram den svenska synen på jordbrukspolitiken
              som ska komma efter 2013? Tänker han sig slutna rum på departementet
              eller öppna diskussioner med alla partier, näringen, olika organisationer
              och inte minst konsumentrörelsen?
            </seg>
            <seg n="49a39b1f">
              Vad säger ministern?
            </seg>
            <seg n="6fb2b96d">
              Fru talman! Jordbruksministern fortsätter i olika sammanhang
              att tala för det närproducerande och småskaliga jordbruket. Men
              det går inte att komma ifrån de öronmärkta pengarna för den ekologiska
              produktionen har strukits ur regeringens budget. Drygt hälften
              av medlen går i stället till vad regeringen kallar en samlad livsmedelsstrategi.
              Några nya pengar tillförs dock inte strategin, och resten är försvunna.
            </seg>
            <seg n="a6bbb0a2">
              Det är nu dags att jordbruksministern ger besked om hur miljökvalitetsmålen
              Giftfri miljö och Ett rikt odlingslandskap ska kunna uppnås samtidigt
              som förutsättningarna för ett långsiktigt hållbart jordbruk kraftigt
              försämras. Vad tänker Eskil Erlandsson göra för att stödja konsumenternas
              växande och alltmer entusiastiska engagemang för ekologiskt producerade
              varor?
            </seg>
            <seg n="25fe52f5">
              Dessutom visar den borgerliga regeringen återigen denna gång
              med en nedskärning av ekoproduktionen att man inte förstår kopplingen
              mellan statsministerns klimatpolitiska uttalanden i internationella
              sammanhang och de många långsiktiga åtgärder som krävs på hemmaplan
              för att trovärdigheten ska uppnås.
            </seg>
            <seg n="26f6d270">
              Vi socialdemokrater vill att anslaget Åtgärder för att främja
              ekologisk produktion återinförs och att forskningen och kunskapen
              om den ekologiska produktionen utvecklas. Det krävs ökat stöd
              till lantbrukare för certifiering, ökad kunskap hos konsumenter
              och offentliga upphandlare, bättre marknadsföring och förfinade
              maskiner, metoder och växtsorter.
            </seg>
            <seg n="482106b7">
              Fru talman! Förra året avsatte den socialdemokratiska regeringen
              15 miljoner kronor till hästnäringen. Pengarna har gått till bland
              annat forskning inom hästområdet och främjande av ett livskraftigt
              hästföretagande. Den borgerliga majoriteten i miljö- och jordbruksutskottet
              vill fortsätta satsningen, vilket är jättebra, men de har inte
              specificerat hur. Vi efterlyser en mer offensiv inriktning på
              hästverksamheten, som är en viktig resurs för landsbygden och
              som skapar många nya arbetstillfällen. Jag vill också passa på
              att fråga ministern om hans syn på de svenska ursprungsraserna
              kallblodstravaren och nordsvensken.
            </seg>
            <seg n="a97c0e8a">
              Fru talman! Den tidigare socialdemokratiska regeringen påbörjade
              arbetet med att förenkla jordbrukets regelsystem och minska de
              administrativa kostnaderna. Den borgerliga regeringen lovade att
              fortsätta i samma spår och uppfylla målet för regelförändringarna,
              minus 25 procent senast år 2010.
            </seg>
            <seg n="c6df82ce">
              Precis som med många andra löften som regeringen kom med i valrörelsen
              fast då var det valrörelse, och det är ju skillnad har det inte
              gått så bra med uppfyllelsen.
            </seg>
            <seg n="cb4da171">
              Förra veckan fick näringsminister Maud Olofsson stå till svars
              här i kammaren för att hon ökar, inte minskar, regelbördan för
              företagen. Min partikamrat Börje Vestlund citerade då Näringslivets
              Regelnämnd som kunde visa att den administrativa bördan har ökat
              med 63 procent under år 2007 och bara minskat med 12. Men Maud
              Olofsson håller masken och säger: Företagen känner att vi är deras
              bästa vänner.
            </seg>
            <seg n="dc07812c">
              Jag är inte säker på det. Många av de företagare som jag träffar
              hemma i Värmland känner inte alls någon vänskap med den del av
              Centerpartiet som Maud Olofsson representerar.
            </seg>
            <seg n="27ed9dfa">
              Vi var några stycken från olika partier som träffade LRF Ungdomen
              förra veckan. De efterlyste bland annat den sociala tryggheten
              för småföretagare. Vad gör ni med arbetsgivaravgiftshöjningen
              för bland annat den gröna näringen och med satsningen på småskaliga
              biogasanläggningar? Jag undrar: Vad säger ni till dem som känner
              sig svikna av vallöftena?
            </seg>
            <seg n="5eb9ba9d">
              Fru talman! Miljöfrågorna kommer alltid högt upp på listan när
              ungdomar rankar viktiga politiska frågor. Det handlar i grunden
              om deras känsla för rättvisa och demokrati. Jag träffar flera
              gånger om året studenter från Karlstads universitet. Dessa kloka
              och engagerade ungdomar efterlyser tuffa beslut från oss politiker
              som visar färdriktningen, och det är vi skyldiga dem att göra.
            </seg>
            <seg n="7136348a">
              Vi socialdemokrater tycker att det är viktigt att de ska kunna
              göra klimatsmarta val i fråga om transporter, kollektivtrafik,
              semesterresor och inte minst maten vi äter.
            </seg>
            <seg n="96a8001d">
              Vi vill respektera deras känsla för djurskydd genom utökad märkning
              av päls- och skinnprodukter, och vi vill visa veganer och vegetarianer
              ökad respekt genom utförliga menyer i matsalar.
            </seg>
            <seg n="563d1e00">
              Vi vill också ge dem möjlighet att ta över och driva landsbygdens
              företag vidare. Just nu pågår en generationsväxling som kräver
              sin uppmärksamhet. Hur ska ungdomarna kunna bo kvar, kunna ta
              över företaget och ha stabil inkomst, få tag på arbetskraft och
              ha det sociala trygghetsnätet som egenföretagare? Och hur ska
              de kunna ha tillgång till kulturellt utbud, socialt umgänge, utbildning
              och nödvändiga myndighetskontakter, service i olika former och
              kanske klara sig med bara en bil?
            </seg>
            <seg n="ce34e571">
              Förra veckan mötte jag engagerade människor från byarörelsen.
              De efterlyste det här. De efterlyste den nationella landsbygdsstrategin.
              Det handlar om att ta bort stuprören mellan politikområden och
              om att myndigheter och verk får inskrivet i regleringsbrev att
              de ska ha med sig landsbygdsperspektivet i alla beslut.
            </seg>
            <seg n="f50598d8">
              Sedan vill jag lägga till behovet av rural proofing , alltså
              landsbygdssäkring för alla politiska beslut som fattas. Ha alltid
              landsbygdsglasögonen på! Det skulle underlätta ungdomars möjlighet
              att bo kvar och ta över företagen och ge dem stabila grunder att
              stå på.
            </seg>
            <seg n="96204e98">
              Det är inte ungdomarnas ansvar att lösa de strukturella problem
              och de miljöproblem som tidigare generationer har skapat. De problemen
              ska vi lösa, bland annat genom att fatta långsiktigt kloka beslut
              här och nu.
            </seg>
            <seg n="19cc3c0f">
              Fru talman! Det finns så mycket som jag skulle vilja ta upp här
              i dag i budgeten, men jag nöjer mig med dessa tankar och kommer
              tillbaka i replikskiftena. Men innan jag slutar vill jag yrka
              bifall till reservation 1 och 3 och önska en god jul och ett gott
              nytt år till alla er som lyssnar.
            </seg>
          </u>
          <note type="speaker" n="c730c5b7">
            Anf. 2 JACOB JOHNSON (v):
          </note>
          <u who="jacob_johnson_f72187_w" xml:id="i-70fd2769485254fc-0" n="c314ab21">
            <seg n="e049365b">
              Fru talman! De areella näringarna, jordbruket, skogsbruket och
              fisket är såväl den samhällsbyggande människans äldsta näringar
              som framtidsnäringar av avgörande betydelse för vår framtid. Det
              inser vi inte minst i klimatdebattens tid och särskilt nu bara
              några dagar efter Balimötet.
            </seg>
            <seg n="2bb11c59">
              Vi måste utforma en politik så att jordbruksmark och skogsmark
              används hållbart i alla dess dimensioner. Vi måste bruka våra
              naturresurser så att skogar, vattendrag och hav kan bli och förbli
              ekosystem i balans. Det är något som vi långt ifrån gör i dag.
              Rovfisket i våra hav är vid sidan av våra växthusgaspåverkande
              utsläpp kanske det tydligaste exemplet på att människan överutnyttjar
              och utarmar för oss livsnödvändiga ekosystem.
            </seg>
            <seg n="f1bbff97">
              Skogen är ett ekosystem av enorm betydelse för Sverige och även
              för omvärlden. I det betänkande som vi diskuterar i dag kan vi
              läsa att produktionen av skogsprodukter, som pappersmassa, papper
              och papp samt sågade träråvaror, sammanlagt uppgick till drygt
              200 miljarder kronor och att exportintäkterna sammantaget var
              ca 50 procent eller drygt 100 miljarder kronor 2006.
            </seg>
            <seg n="12bd258f">
              Men vi får inte, nu när klimatdebatten står i fokus, glömma bort
              skogens stora betydelse som kolsänka. Den genomsnittliga tillväxten
              beräknas till 108 miljarder skogskubikmeter medan de långsiktiga
              uttagen bedöms kunna ligga på 84 miljarder. Mellanskillnaden,
              inte mindre än 24 miljarder skogskubikmeter, ackumuleras i skogen
              och fungerar som en kolsänka, vilket är väldigt viktigt i dag
              när vi måste begränsa koldioxidhalten i atmosfären.
            </seg>
            <seg n="7af42ebe">
              Skogsråvaran är dock samtidigt mycket eftertraktad som biobränsle,
              till exempel i form av pellets till värmeverk eller i framtiden
              alltmer som råvara för till exempel syntetisk diesel till våra
              lastbilar.
            </seg>
            <seg n="b513e08f">
              Men skogen är också livsnödvändig för att upprätthålla och behålla
              den biologiska mångfalden.
            </seg>
            <seg n="ee3af416">
              Det är i detta spänningsfält mellan våra gamla traditionella
              produktionsmål, behovet av skogsråvara för biobränsleändamål,
              skogen som kolsänka och den biologiska mångfalden som vi har en
              stor utmaning att hitta balansen för en hållbar utveckling. Det
              är saker som vi säkert får anledning att diskutera många gånger
              under kommande år. Vi väntar på en skogsproposition från regeringen
              vi får kanske höra om den kommer i mars, enligt planen. Och nästa
              höst ska det också komma en miljömålsproposition.
            </seg>
            <seg n="64b50d63">
              För att klara riksdagens mål vad gäller den biologiska mångfalden
              måste samhället fortsätta att vara berett att satsa för att undandra
              skyddsvärd skog från avverkning och exploatering. Tyvärr har regeringen
              dragit ned stora summor för den biologiska mångfalden under utgiftsområde
              20. Från Vänsterpartiets sida har vi utöver satsningen på ytterligare
              1,6 miljarder under utgiftsområde 20 även föreslagit att anslagen
              för naturvårdsavtal och biotopskydd under Skogsstyrelsen i detta
              utgiftsområde bör ökas med ytterligare 50 miljoner kronor per
              år under perioden 2008 2010.
            </seg>
            <seg n="acd2a1af">
              Det är välmotiverat, eftersom hittills endast 20 000 hektar har
              avsatts för naturvårdsavtal mot planerade 50 000 fram till 2010
              och vad gäller biotopskyddsområden endast 16 000 hektar mot målet
              på 30 000 hektar. Takten måste höjas.
            </seg>
            <seg n="eea1bd18">
              Förutom att man måste skydda den biologiska mångfalden måste
              den vårdas. För naturvården har den arbetsmarknadspolitiska satsningen
              Gröna jobb varit viktig. Vi vill till skillnad från regeringen
              inte avveckla det projektet utan utöka satsningen till att utöver
              Skogsstyrelsen inkludera naturvårdsinsatser under Naturvårdsverkets
              och Fiskeriverkets ansvarsområden med verksamhet riktad till långtidsarbetslösa
              ungdomar. För detta har vi i vår alternativa budget förstärkt
              både Skogsstyrelsens, Fiskeriverkets och Naturvårdsverkets anslag.
            </seg>
            <seg n="50c24d55">
              Vi har även tagit upp problemen med den låga pris- och löneomräkningen,
              till exempel när det gäller Skogsstyrelsens miljömålsarbete.
            </seg>
            <seg n="8ce83e74">
              Låt mig få säga några ord om den extremt låga pris- och löneuppräkningen
              för statliga myndigheter. Den är endast 0,78 procent för nästa
              år samtidigt som lönerna på arbetsmarknaden genomsnittligt har
              stigit med 3,4 procent. Mellanskillnaden motsvarar ett rationaliseringskrav
              på den statliga sidan på 5 000 arbeten. Det är mycket märkligt.
              Också regeringen säger att de vill satsa på forskning, rättssäkerhet
              och utveckling av ny kunskap, bland annat inom de areella näringarna
              och klimatfrågan.
            </seg>
            <seg n="60bcb8be">
              Det ger en negativ signal till de unga som snart ska ut i arbetslivet.
              Det är en signal som säger: Vi i de statliga myndigheterna har
              många viktiga arbetsuppgifter, men vi behöver inte er nya unga.
              Vi drar ned antalet anställda i takt med att de gamla går i pension.
              Gör något annat! Starta eget till exempel!
            </seg>
            <seg n="5f0efea7">
              Fru talman! Vänsterpartiet har genomgående kompenserat myndigheterna
              för den låga PLO:n, inte bara Skogsstyrelsen utan även Jordbruksverket,
              SVA, Fiskeriverket och Livsmedelsverket.
            </seg>
            <seg n="08a1b065">
              Denna satsning från Vänsterpartiets sida är en del av en medveten
              offensiv politik för fler jobb inom den offentliga sektorn. Vi
              tror mer på att politiken ska peka ut behoven av samhällsinsatser
              och möjliggöra dessa än att man som regeringen ska försämra för
              de arbetslösa så att de tvingas ut till diskutabla jobb såsom
              lågt betalda så kallade hushållsnära tjänster.
            </seg>
            <seg n="d7fa3a61">
              Jag tror till exempel att de 3 miljoner kronor extra som vi vill
              satsa på Livsmedelsverket skulle behövas för insatser för hantering
              av säker och bra mat. Tror inte jordbruksministern att dessa medel
              hade varit bra att ha tillgång till efter skandalen med hanteringen
              med nya bäst-före-datum på köttfärspaket hos Ica och andra livsmedelskedjor?
            </seg>
            <seg n="f87d0ef0">
              Det framgår för övrigt av betänkandet att en översyn av det gemensamma
              EG-regelverket avseende hygien och kontroll har påbörjats och
              ska vara klar under 2009. Mot bakgrund av köttfärsskandalen ställer
              jag mig tveksam till utskottsmajoritetens ambition att få enklare
              och mindre kostsamma regler, som det står i betänkandet. Tvärtom
              tyder det inträffade på att kraven måste höjas, att fler oanmälda
              kontroller bör göras, att kompetensen hos personalen måste höjas
              och kanske system med certifiering av de företag som säljer kött
              till allmänheten bör införas.
            </seg>
            <seg n="7ec230b1">
              Fru talman! De stora rovdjuren har en viktig roll för den biologiska
              mångfalden. För att man ska kunna förbättra samexistensen mellan
              människor och rovdjur är det betydelsefullt att minimera rovdjursangreppen
              på tamdjur. Detta kan i stor utsträckning åtgärdas genom förebyggande
              åtgärder. Rovdjursstängsel har visat sig vara särskilt effektiva
              för att minska antalet rovdjursangrepp på djur inom inhägnat område.
              Vi har föreslagit en ytterligare satsning på detta under perioden,
              stöd som skulle delas ut som bidrag till tamdjursägare i rovdjurstäta
              områden.
            </seg>
            <seg n="da0ee927">
              Vi i Vänsterpartiet värnar ett starkt och oberoende djurskydd
              i Sverige. Vi har avvisat regeringens nedläggning av Djurskyddsmyndigheten
              och att man ska överlåta ansvaret på Jordbruksverket. Vi anser
              att Djurskyddsmyndigheten borde återinrättas från den 1 juli 2008
              och att anslagsnivån från och med 2009 åter ska ligga på nivån
              ca 95 miljoner kronor.
            </seg>
            <seg n="cb5570f3">
              Vi är inte bara kritiska till att Djurskyddsmyndigheten läggs
              ned utan även till den ambitionssänkning som regeringens budget
              innebär. Regeringen sänker anslagen till den statliga djurskyddsverksamheten
              från ca 95 miljoner kronor per år till ca 50 miljoner kronor per
              år inklusive särskilda pengar till Lantbruksuniversitetet. Det
              är alltså en neddragning med nästan 50 procent.
            </seg>
            <seg n="eb7dc226">
              Här blir det verkligen upp till bevis, jordbruksminister Erlandsson.
              Jag och Vänsterpartiet kan utlova en aktiv kritisk oppositionspolitik
              till förmån för en framåtsyftande djurskyddspolitik med högt ställda
              krav.
            </seg>
            <seg n="d46d7a1b">
              En annan fråga där vi har en skarpt skiljaktig mening gentemot
              jordbruksministern och regeringen är stödet till det ekologiska
              jordbruket. Vi anser att för att nå de nationella målen för ekologisk
              produktion och konsumtion får de öronmärkta anslagen till ekologisk
              produktion inte minskas. Vi avvisar därför regeringens förslag
              att avveckla anslagen till förmån för andra satsningar under konkurrenskraftig
              livsmedelssektor.
            </seg>
            <seg n="08048676">
              Sammanfattningsvis kan vi konstatera att Vänsterpartiet inom
              det här utgiftsområdet satsar 122 miljoner kronor mer än regeringen.
              Vi är det parti som satsar mest på de här framtidsfrågorna.
            </seg>
            <seg n="8bc20480">
              Fru talman! Avslutningsvis står jag givetvis bakom Vänsterpartiets
              reservationer i ärendet, men för att vinna tid avstår jag från
              att yrka bifall till dessa.
            </seg>
          </u>
          <note type="speaker" n="b4a97c4c">
            Anf. 3 TINA EHN (mp):
          </note>
          <note n="ad28175a">
            Fru talman! Jag börjar med att yrka bifall till reservation 2.
          </note>
          <u who="tina_ehn_14a876_w" xml:id="i-116807c2811735e2-0" n="ead40aad">
            <seg n="e030602e">
              Det här området handlar mycket om samklang mellan människorna
              och de resurser som vi lever av. Det är mycket av hav, landsbygd
              och företagande. Det är också en stor del av de stora ytorna och
              skogarna som vi använder som produktion.
            </seg>
            <seg n="aee10bd9">
              Miljöpartiet anser här, liksom på de flesta områden, att det
              är långsiktig uthållighet som ska gälla. Det är att värna om att
              leva på räntan och inte ta av kapitalet eller med andra ord fördärva
              för kommande generationer.
            </seg>
            <seg n="c658837f">
              Vår miljöbelastning måste minska, både i Sverige och i andra
              länder. De areella näringarna är viktiga för att uppnå miljömålen.
              Miljöpartiet vill att Sveriges jordbrukspolitik ska syfta till
              en hållbar landsbygdsutveckling med ett ekologiskt anpassat jordbruk,
              där miljömål och god djurhållning prioriteras.
            </seg>
            <seg n="d961f2b7">
              Regeringen har hittat på ett nytt konto som heter Miljöförbättrande
              åtgärder inom jordbruket. Det låter ju bra med 13 miljoner till
              det. Regeringen har också valt att satsa på konkurrenskraftig
              livsmedelssektor, vilket också låter bra, med 17 miljoner. Det
              är 30 miljoner sammanlagt.
            </seg>
            <seg n="5e024ce8">
              Men det är något som inte stämmer, något som jag inte riktigt
              har fått en förklaring på. Man slopar åtgärderna för ekologisk
              produktion. Samtidigt har vi antagit mål här i Sveriges riksdag
              om 25 procent ekologisk konsumtion i offentlig sektor och 20 procent
              ekologisk produktion.
            </seg>
            <seg n="f46c6747">
              För mig går det inte ihop. Det verkar som om man inte tror att
              ekologiska livsmedel är bättre för miljön och att man inte har
              insett att efterfrågan ökar. Konsumenterna vill ha det. Så varför
              ändra på de här pengarna och göra dem mer diffusa?
            </seg>
            <seg n="ad3d7bda">
              Som det är nu kan det gå till ekologisk produktion, men det kan
              också gå till ett hyfsat kontrollerat kemikaliejordbruk. Kanske
              har jag fel. Jag hoppas det. Men vi har mål om en giftfri miljö,
              och de tycker jag att vi ska jobba mot.
            </seg>
            <seg n="189e6569">
              Det är en ologisk kullerbytta som har fått fäste. Ett ekologiskt
              produktionssätt har långsiktigt hållbart för ögonen. Men det finns
              hinder och motstånd som måste besegras. För att få genomslag behövs
              smörjmedel. Det vill regeringen nu avskaffa. Det är synd, får
              jag säga. Därför har vi i Miljöpartiet kvar det anslaget i vår
              motion.
            </seg>
            <seg n="e7468fd8">
              Till djurskyddet har vi i vår budgetmotion föreslagit ytterligare
              40 miljoner. Nedläggningen av Djurskyddsmyndigheten är enligt
              vår uppfattning ett uttryck för regeringens sänkta ambitioner
              på området. Nedläggningen är redan genomförd, och djurskyddet
              har återförts till Jordbruksverket. Det är en ryckighet i myndighetsorganisationen,
              men förvisso ett vallöfte och i den meningen ett infriat sådant.
            </seg>
            <seg n="2688d63b">
              Miljöpartiet vill dock inte ha några sänkta ambitioner, för vi
              tror att det trots flytten finns en del att göra. Vi höjer därför
              anslaget i vår motion. Vi ser nu också att det sker ytterligare
              förändringar för djurskyddet och för skattebetalarna.
            </seg>
            <seg n="0cc971a7">
              Djurskyddet för näringens djur ska föras över från kommunerna
              till länsstyrelserna och finansieras över skattsedeln. Man tar
              därmed bort kommunens självbestämmande, och man låter skattebetalarna
              stå för jordbrukets djurskyddskontroll, oavsett hänsyn till miljöpåverkan
              eller annat. Vidare kommer man att föra över foder- och livsmedelskontroll
              på samma vis.
            </seg>
            <seg n="a716e863">
              Ytterligare ett exempel är den förprövning av djurstallar som
              nu ska vara avgiftsfri. Man gynnar ett slags näring på bekostnad
              av skattebetalarna, och jag tycker att det är lite märkligt. Det
              är även ett slag mot kommunerna, mot djurskydds- och livsmedelskunniga
              och de människor som har jobbat med dessa frågor och byggt upp
              den enorma kunskap som finns i kommunerna. Att ha en stor lokalkännedom
              är guld värt när det handlar om viktiga frågor som berör människors
              vardag. Jordbruket med djurskötseln är en typisk sådan sak.
            </seg>
            <seg n="44bcbbf3">
              En motion som vi har lagt fram i det sammanhanget är att bevara
              åkermarken. I dag hotas åkermarken av flera intressen samtidigt
              som vi behöver mark i vår nära framtid för att kunna producera
              både mat och energi. I dag pågår byggen på bördig jordbruksmark
              utan hänsyn till förstörda värden. Det är inte hållbart. Det behövs
              en kartering av åkermarken och dess bördighet så att vi kan använda
              marken till rätt saker. Det är svårt att låta bli att nämna dessa
              köpcentrum som på ett förödande sätt förstör åkermarken för all
              framtid, och det är precis vad som händer i många kommuner runt
              om i landet, inte minst i min egen omgivning. Framtiden för oss
              på västkusten verkar vara att leva av shopping, konsumtion och
              turism allena.
            </seg>
            <seg n="b034d5af">
              Det finns stora problem med fisken i våra hav. Två särskilt utsatta
              fiskarter är ålen och torsken. För Östersjön finns tre centrala
              och sammanhängande problem. Beståndet är utarmat, fiskeflottans
              kapacitet är för stor och kontrollsystemet, inte minst för Sverige,
              är undermåligt.
            </seg>
            <seg n="a2d58db0">
              Dessa problem hänger ihop. Både ekosystem, konsumenter och de
              som lever på att fiska drabbas, och det slår speciellt hårt mot
              det småskaliga, kustnära fisket. Torskbestånden i östra Östersjön,
              öster om Bornholm, ligger under säkra biologiska gränser. Det
              innebär bland annat att reproduktionen hämmas. Forskarna har i
              flera år rekommenderat ett totalstopp för torskfisket. Den svenska
              torskflottan är överetablerad. Vissa menar att den borde halveras
              för att nå en acceptabel lönsamhet. Överkapacitet i kombination
              med dålig lönsamhet skapar en god grund för fusk.
            </seg>
            <seg n="bbe27576">
              Det svenska kontrollsystemet måste bli effektivare, vilket Miljöpartiet
              motionerade om redan 2005. En handlingsplan behövs för att minska
              överkapaciteten. Prioriteringar behövs för det småskaliga fisket.
              Minskningen bör ske på dem som gör störst ingrepp, och det råder
              ingen tvekan om att bottentrålningen där är ifrågasatt.
            </seg>
            <seg n="c79547f8">
              Vi ser att det behövs en styrning både med kvoter och skrotningsbidrag,
              och därför vill vi höja skrotningsbidraget med 50 miljoner i vår
              budgetmotion.
            </seg>
            <seg n="7cd99f8b">
              Vi tycker att bättre fiskevård kan främja utvecklingen av fler
              fiskarter, inte minst av den akut hotade ålen. Därför vill vi
              också öka detta anslag med 10 miljoner.
            </seg>
            <seg n="a904a1cb">
              Miljöpartiet var med och drev igenom en kraftig satsning på landsbygdsprogrammet
              tillsammans med Socialdemokraterna och Vänstern. Vi är glada att
              det fortfarande är så, och vi vet att det är en positiv sak.
            </seg>
            <seg n="de7df89b">
              Vi känner oss alltså nöjda med att veta att vi drev på för att
              få dessa pengar. Det kan tyckas lite självgott att stå här och
              klappa sig på huvudet, men ingen annan kommer att tala om att
              Miljöpartiet var med och drev på för dessa pengar, så därför gör
              jag det själv.
            </seg>
            <seg n="d7faa152">
              Vi tror också att ett hållbart jordbruk behövs som nav för det
              kretsloppssamhälle vi alla måste nå. Det finns ingen stad som
              kan leva utan sitt omland, sin landsbygd och sitt jordbruk.
            </seg>
          </u>
          <note type="speaker" n="79699ada">
            Anf. 4 Jordbruksminister ESKIL ERLANDSSON (c):
          </note>
          <u who="eskil_erlandsson_jordbruksminister_w" xml:id="i-4306fb5e7c8fbb6e-0" n="8698d00e">
            <seg n="06e579ee">
              Fru talman! Ledamöter och åhörare! Jag har stått i den här kammaren
              ganska många gånger och pratat om jordbruks-, skogs- och fiskepolitik
              med angränsande näringar. Men jag har aldrig tidigare stått här
              och varit så nöjd och glad som jag är just nu. Aldrig förut har
              det varit så roligt att prata omkring detta som det är just nu.
            </seg>
            <seg n="13fa9610">
              Varför nu detta, fru talman? Jo, för det finns en framtidstro
              i det svenska jordbruket. Det finns en framtidstro i de gröna
              näringarna. Mycket av den framtidstron beror på att det i dag
              finns en lönsamhet som inte har funnits tidigare. Det är en lönsamhet
              som i sin tur till största delen beror på att vi har fått en ökad
              efterfrågan på den produktion som de gröna näringarna har en ökad
              efterfrågan från marknaden.
            </seg>
            <seg n="9deec440">
              Varför har vi fått det? Jo, det har vi fått därför att allt fler
              länder runt omkring i världen går från svält till välstånd. Allt
              fler människor kan i dag äta sig mätta. Man kan äta mer mat, och
              man kan äta bättre mat.
            </seg>
            <seg n="f4583916">
              Detta, mina vänner, tycker jag är något som vi har anledning
              att glädjas åt allesammans!
            </seg>
            <seg n="96108497">
              Men just de gröna näringarnas yrkesutövare, bönderna, har särskilt
              stor anledning att vara nöjda, för det ökade välståndet har alltså
              lett till en ökad efterfrågan på livsmedel livsmedel som våra
              bönder, våra yrkesutövare, här i Sverige kan producera och sälja
              på en världsmarknad.
            </seg>
            <seg n="4c41bbb2">
              Fru talman! De högre priserna har dessvärre inte kommit alla
              till del. Många djurbönder är hårt trängda, till viss del på grund
              av de höga priserna på spannmål som gör fodret till djuren dyrare,
              men också på grund av att vi har hårda regler här i Sverige vad
              beträffar bland annat djurvälfärden och miljön.
            </seg>
            <seg n="7c17b264">
              Vi i Sverige ska även fortsättningsvis ha ett strängt regelverk
              både vad gäller djurens välfärd och miljön. Men de stränga reglerna
              kostar pengar för företagarna pengar som gör att Sveriges bönder
              har en sämre konkurrenskraft än vad konkurrenten inom Europeiska
              unionen har.
            </seg>
            <seg n="5db9c11a">
              För att kompensera för dessa hårdare regler satsar regeringen
              i innevarande års budget i genomsnitt 235 miljoner kronor om året
              för att stärka jordbrukets konkurrenskraft. Detta paket för att
              stärka näringens konkurrenskraft är framför allt, vilket kammaren
              säkert har insett, riktat till djurbönderna.
            </seg>
            <seg n="bb869245">
              Vårt konkurrenskraftspaket på 235 miljoner kronor om året kommer
              att göra det lättare, lite roligare och lite mer lönsamt att vara
              bonde, när vi föreslår avskaffandet av en rad avgifter. Låt mig
              i sammanhanget, apropå den ställda frågan, säga att detta också
              innebär en förenklad administration och därmed enklare regelverk
              att följa. En del av målet att minska den administrativa bördan
              med 25 procent under mandatperioden som regeringen har ställt
              ut är i och med detta infriat.
            </seg>
            <seg n="fd6bdec3">
              Ett exempel är att vi slopar de avgifter som i dag tas ut för
              någon som vill förpröva ett nytt djurstall. Jag och regeringen
              menar att den som vill bygga ut och expandera inte ska drabbas
              av den här typen av avgifter. Snarare ska vi lyfta på hatten för
              dessa människor som satsar tid, pengar och engagemang för att
              utvidga eller nystarta företag.
            </seg>
            <seg n="f22edaf5">
              Vi kommer även att höja återbetalningen av energiskatterna för
              bonden. Dels sänker vi nivån för när återbetalning börjar gälla
              från 1 000 kronor till 500 kronor, dels kommer vi att betala tillbaka
              hela beloppet när väl summan överstiger 500 kronor.
            </seg>
            <seg n="464789fe">
              En annan del av konkurrenskraftspaketet är att vi inom en inte
              alltför avlägsen framtid räknar med att lägga fram ett förslag
              för riksdagen där vi föreslår att djurskyddet flyttas från kommunerna
              till länsstyrelserna och att det görs kostnads- och avgiftsfritt
              för bonden.
            </seg>
            <seg n="72c05b8f">
              Detta hoppas vi leder till tre saker. Dels mer pengar kvar i
              plånboken för den enskilde bonden, som slipper kontrollavgifterna.
              Det är mest betydelsefullt för den lille bonden som inte har så
              många djur. Dels mer likvärdig kontroll över landet för lantbrukarnas
              skull men också för djurens skull. Dels hoppas vi också att inspektörerna
              genom att jobba i större enheter och få fler arbetskamrater kan
              specialisera sig, vidareutveckla sig och bli helt enkelt bättre
              på sitt jobb till gagn för såväl djuren som Sveriges bönder.
            </seg>
            <seg n="7305ed19">
              Mina medarbetare på departementet har hjälpt mig att räkna på
              vad typbonden om det finns någon sådan med 75 mjölkkor kan tänkas
              få i ökad intäkt eller minskad kostnad på vårt konkurrenskraftspaket.
              Den bonde vi räknade på skulle spara 5 200 kronor om året med
              hjälp av konkurrenskraftspaketet. Det är pengar som kan användas
              till exempel till att investera vidare i företaget.
            </seg>
            <seg n="667bce8e">
              Fru talman! Livsmedelsindustrin i Sverige är Sveriges fjärde
              största bransch. Den sysselsätter ungefär 60 000 människor i alla
              olika delar av vårt stora land. Livsmedelsindustrin finns, som
              ingen annan bransch, över hela landet. Den är viktig för att det
              ska finnas jobb och tillväxt i hela Sverige. Det är också en bransch
              som domineras av småföretag.
            </seg>
            <seg n="94a610fb">
              Eftersom branschen är så viktig för jobb och sysselsättning i
              hela Sverige har regeringen aviserat ett treårigt program, en
              treårig livsmedelsstrategi, för hela Sverige. Livsmedelsstrategin
              för hela Sverige innebär att vi samlar alla åtgärder som regeringen
              vidtar för livsmedelsbranschen så att vi ser alla i hela livsmedelsbranschen.
              Givetvis kommer olika delar av branschen att behöva olika insatser.
              Därför innehåller livsmedelsstrategin för hela Sverige flera olika
              delar. En del handlar om att skapa en dialog med näringen så att
              vi i regeringen kan jobba tillsammans med yrkesutövarna i branschen
              för att skapa fler jobb och tillväxt i hela landet. En annan del
              handlar om att vi satsar ytterligare på exportfrämjande åtgärder.
              Svenska livsmedel är av god kvalitet och är säkra för konsumenterna
              att äta. Det är något som efterfrågas mer och mer, kan vi konstatera,
              runt omkring i världen. Genom att satsa på export av livsmedel
              kan vi hålla uppe en livskraftig produktion också här i Sverige.
              En tredje del av livsmedelsstrategin för hela Sverige handlar
              om att stötta projekt och företag som jobbar med alla former av
              mat med mervärde. Vad kan det vara? Det kan vara såväl ekologiskt
              som småskaligt och närodlat som ryms inom den rubriken.
            </seg>
            <seg n="691cd9e1">
              Låt mig också konstatera i sammanhanget att just småskaligt och
              närodlat ofta är även ekologiskt. Genom att lägga samman dessa
              tre satsningar är jag övertygad om att olika produktionsinriktningar
              av företag kan ha nytta av varandra och varandras erfarenheter.
              Här vill jag också poängtera att företag som producerar mat av
              mervärde har goda möjligheter att söka pengar inom ramen för landsbygdsprogrammet.
              Det är programmet som innehåller 5 miljarder kronor varje år i
              sju år framåt.
            </seg>
            <seg n="88563717">
              Fru talman! Jag har tagit upp några av de stora dragen i årets
              budgetförslag. Jag skulle också vilja ta upp ett par andra saker
              som finns med i regeringens budgetförslag. Det första är fiskeområdet.
              Här föreslår regeringen att Fiskeriverket förstärks med 7 miljoner
              kronor, så att vi från svensk sida klarar av att förstärka fiskerikontrollen.
              En väl fungerande fiskerikontroll är en viktig del i att även
              fortsättningsvis ha en hållbar förvaltning av våra fiskeresurser.
            </seg>
            <seg n="710333f7">
              En annan fråga berör Sametinget och dess verksamhet. Regeringen
              föreslår att vi från 2009 satsar 10 miljoner kronor för att undersöka
              förutsättningarna för en fortsatt process avseende uppförandet
              av en sametingsbyggnad. Dessutom förstärks Sametinget med 6,1
              miljoner kronor nästa år, förutom de 2 miljoner som vi har förstärkt
              med redan innevarande år, för att förbättra möjligheterna till
              att ha juridisk kompetens, ledning, sakhandläggning samt finansiella
              och interna styrningar.
            </seg>
            <seg n="9b04ccc1">
              Fru talman! Det är alltså med stor tillfredsställelse som jag
              i dag står framför riksdagens ledamöter och debatterar och diskuterar
              regeringens budgetförslag i de viktiga delarna. Jag är verkligen
              nöjd med det förslag till budget som finns på mina ansvarsområden.
              Detta är en budget som leder till fler jobb, som gör det enklare,
              roligare och mer lönsamt att vara företagare inom de gröna näringarna.
            </seg>
          </u>
          <note type="speaker" n="ac8e4424">
            Anf. 5 ANN-KRISTINE JOHANSSON (s) replik:
          </note>
          <u who="ann-kristine_johansson_4b4037" xml:id="i-1b10490d0129838b-1" n="f86e12ab">
            <seg n="f1212030">
              Fru talman! Jag kan vara överens med jordbruksministern om att
              det finns en stor framtidstro i det svenska jordbruket. Det gäller
              just ökad efterfrågan på råvaran, både maten och produkter, som
              kan hjälpa till i fråga om klimatförändringarna. Det kan vi vara
              helt överens om.
            </seg>
            <seg n="771b0d9c">
              Sedan tar ministern upp frågan om hårdare regler i Sverige för
              djurvälfärd. Det kostar pengar för lantbrukaren. Svenska jordbrukare,
              jordbruksministern, ska sälja på de svenska mervärdena, det vill
              säga att vi tar hand om våra djur på ett bra sätt, att vi har
              en sträng djurskyddslagstiftning och att det sker en ursprungsmärkning.
              När kommer det någon form av ursprungsmärkning, jordbruksministern?
              Ni sade i valrörelsen att en sådan skulle komma, men jag har inte
              märkt något. Det är där möjligheten finns för den svenska jordbrukaren
              att sälja produkter till oss konsumenter.
            </seg>
            <seg n="0ae4f5b2">
              Ministern var stolt över att ni hade tittat på frågan om typbonden.
              Typbonden har 75 mjölkkor och kan få en sänkt kostnad på 5 200
              kronor per år, om jag har förstått dig rätt. Samtidigt tar ni
              bort den generella sänkningen av arbetsgivaravgiften med 5 procent.
              LRF har konstaterat att denna åtgärd har höjt skatten på arbete
              för Sveriges småföretagare. Jag skulle tro att summan 5 200 kronor
              per år inte täcker sänkningen. Det här skulle kosta staten 235
              miljoner. Stå inte här och slå dig för bröstet för mycket när
              det gäller sänkt kostnad för respektive lantbrukare.
            </seg>
          </u>
          <note type="speaker" n="113e9e6a">
            Anf. 6 Jordbruksminister ESKIL ERLANDSSON (c) replik:
          </note>
          <u who="eskil_erlandsson_jordbruksminister_w" xml:id="i-4306fb5e7c8fbb6e-1" n="8698d00e">
            <seg n="54645d40">
              Fru talman! Jag tror inte att det råder några som helst delade
              meningar i kammaren om att vi ska ha kvar den djurskyddslagstiftning
              vi har i Sverige. Jag har aldrig sagt att vi ska göra förändringar
              som innebär att vi sänker den nivå vi har i Sverige. Vi ska göra
              någonting annat. Vi ska nämligen utnyttja den höga nivån som vi
              har på området för att stärka bland annat vår livsmedelsexport.
            </seg>
            <seg n="7052781d">
              Men samtidigt ska man vara medveten om att det här kostar för
              någon. Det var det jag talade om i mitt huvudanförande. Jag tycker
              att detta är en del av samhällets förpliktelse, nämligen att kompensera
              för detta högre åtagande.
            </seg>
            <seg n="36536b04">
              Samtidigt ska vi använda våra erfarenheter och kunskaper på det
              här området och föra ut dem på Europaplanet, så att vi får upp
              nivån även på den europeiska kontinenten till den nivå som vi
              har. I det avseendet, Ann-Kristine Johansson, har vi redan lyckats.
              Vi har lyckats förbättra livet för 4 miljarder kycklingar i Europa
              under det här året. Det var ett arbete som pågick under många
              år under den tidigare regeringen, som då inte lyckades komma någonstans
              i detta avseende. Men nu är frågan löst.
            </seg>
            <seg n="8a11fa4d">
              Vad beträffar ursprungsmärkning har jag kommit till den ståndpunkten
              att vi är angelägna om att få fram nya företag som tar fram nya
              produkter. Att då sätta ribbor som gör att en liten företagare
              eller rentav en nyföretagare inte orkar komma över ribban och
              sätta i gång sin verksamhet är inte framgångsrikt för att utveckla
              företagande i olika eller alla delar av Sverige.
            </seg>
            <seg n="b25cd020">
              Vi säger i stället: Inför det här med frivillighet! Jag har personligen
              tagit initiativ till att vi även ska få ett system med klimatmärkning.
              Då är det upp till
            </seg>
          </u>
          <note type="speaker" n="41250091">
            Anf. 7 ANN-KRISTINE JOHANSSON (s) replik:
          </note>
          <u who="ann-kristine_johansson_4b4037" xml:id="i-1b10490d0129838b-2" n="f86e12ab">
            <seg n="2d689ba9">
              Fru talman! Varav hjärtat är fullt
            </seg>
            <seg n="1d79eedc">
              Frivillig märkning: När man diskuterar möjligheten för mig som
              konsument att välja svenska råvaror, att det är tydligt i affärerna
              när jag går dit och handlar, är det klart att det behövs ursprungsmärkning.
              Lantbrukarna, LRF, efterfrågar det. Jag läste ett pressmeddelande
              i veckan utifrån det som har hänt när det gäller köttfärsskandalen
              att man efterlyser ursprungsmärkning så att konsumenterna kan
              lita på det de köper, att jag som konsument verkligen kan välja
              i affären. Då hjälper det den nye lantbrukaren som kan sälja sina
              produkter.
            </seg>
            <seg n="c330c718">
              Vi ska vara stolta över det svenska mervärde som våra duktiga
              lantbrukare runt om i Sverige producerar: god och säker mat, och
              djuren har det bra. Vi ska också vara stolta över det runt om
              i Europa och i världen.
            </seg>
            <seg n="ab7a533c">
              Jordbruksministern och jag är överens om att Sverige har drivit
              på i de här frågorna i många år i EU och att man tar steg på vägen
              framåt. Men vi borde här i Sverige kunna få fram ett förslag på
              ursprungsmärkning, när vi alla är överens om att det är viktigt
              att jag som konsument kan välja när jag kommer till affären.
            </seg>
            <seg n="11fcf23d">
              Jag frågade när det gällde typbonden som skulle tjäna 5 200 kronor,
              tror jag det var, och konkurrenspaketet som kostar staten drygt
              200 miljoner när man tar bort den generella sänkningen för arbetsgivaravgiften.
              Jag tror inte att de kompenserar varandra, utan jag tror att den
              här företagaren om han nu ska anställa personal, vilket jag hoppas
              att han gör får en högre kostnad när man tar bort arbetsgivaravgiften.
            </seg>
          </u>
          <note type="speaker" n="7d5390d2">
            Anf. 8 Jordbruksminister ESKIL ERLANDSSON (c) replik:
          </note>
          <u who="eskil_erlandsson_jordbruksminister_w" xml:id="i-4306fb5e7c8fbb6e-2" n="8698d00e">
            <seg n="6ad68c4c">
              Fru talman! Vad beträffar ursprungsmärkning och andra typer av
              märkning är det konstaterat att alla sådana saker innebär merkostnader.
              Mest betungande är merkostnaderna i ett initialskede, när en produkt
              lanseras eller när ett företag startar sin verksamhet.
            </seg>
            <seg n="82ea61e5">
              Då har vi sagt att detta är jättebra, men har vi ett obligatorium
              kring de här frågorna riskerar vi att inte få några nya produktlanseringar
              eller några nya verksamheter som startar, som ofta är i mikroformat.
              Det tycker vi är tråkigt och synd.
            </seg>
            <seg n="9df815dc">
              Därför har vi sagt att det är självklart att sådana här saker
              som produkter med mervärden säljer. Men den gången vi sätter ett
              obligatorium kring det riskerar vi att få det jag inte vill ha,
              nämligen ett minskat företagande. Därav frivilligheten på det
              här området. Mat med mervärde säljer vi på den internationella
              marknaden. Det är efterfrågat i vårt eget land. Självklart ska
              vi försöka vidareutveckla de här olika sakerna.
            </seg>
            <seg n="fd8e9fab">
              Sedan är det i denna del så att det är upp till dig och mig och
              alla andra att välja eller välja bort. Du kanske väljer bort det
              som inte har den märkning som du är intresserad av.
            </seg>
            <seg n="cb4e1d79">
              Vad beträffar arbetsgivaravgifterna, slutligen, kan jag konstatera
              att vi har gjort många förändringar i olika avseenden vad beträffar
              arbetsgivaravgiftsuttag och löneskatteuttag, allt i syfte att
              få fler i arbete. Jag kan kort och gott konstatera, Ann-Kristine
              Johansson, att vi i dag har över hundratusen fler sysselsatta
              i vårt land jämfört med hur det var för drygt ett år sedan, och
              konjunkturläget är ungefär detsamma. Det bevisar för mig att vi
              har lyckats även i detta avseende.
            </seg>
          </u>
          <note type="speaker" n="a42dd91c">
            Anf. 9 JACOB JOHNSON (v) replik:
          </note>
          <u who="jacob_johnson_f72187_w" xml:id="i-70fd2769485254fc-1" n="c314ab21">
            <seg n="ac90a492">
              Fru talman! Jag tycker att det är trevligt att jordbruksministern
              så här strax före jul kan konstatera att han aldrig har varit
              så nöjd och glad. Jag kan bjuda på att jordbruksministern kan
              vara nöjd och glad över jullovet.
            </seg>
            <seg n="62460b49">
              Jag har några frågor för att följa upp tankarna på livsmedelsstrategin,
              som jordbruksministern pratade om. Jag känner mig lite osäker
              på strategin att satsa på export av livsmedel. Vi får väl se hur
              den kommer att formuleras, men man måste betänka problemen med
              transporter. Transporterna av dessa livsmedel måste bära sina
              fulla miljökostnader. Det är viktigt att beakta.
            </seg>
            <seg n="4c41e7af">
              Sedan vill jag också ta upp frågan om säker och bra mat mot bakgrund
              av fusket med köttfärsen i butikerna. Jag har ställt en skriftlig
              fråga till jordbruksministern om vad han avser att göra för att
              tillsynen ska bli bättre. Jag har fått ett, som jag tycker, ganska
              kortfattat svar, nämligen att det är viktigast att butikerna följer
              gällande regler och att han hoppas att uppmärksamheten ska leda
              till skärpning från butikernas sida. Jag tycker att det är en
              lite passiv inställning.
            </seg>
            <seg n="3582a530">
              I och för sig säger jordbruksministern också att kontrollerna
              måste förbättras. Jag vill fråga jordbruksministern: På vilket
              sätt tänker han ta initiativ till att livsmedelskontrollen förbättras?
            </seg>
          </u>
          <note type="speaker" n="28e4dd83">
            Anf. 10 Jordbruksminister ESKIL ERLANDSSON (c) replik:
          </note>
          <u who="eskil_erlandsson_jordbruksminister_w" xml:id="i-4306fb5e7c8fbb6e-3" n="8698d00e">
            <seg n="5526f807">
              Fru talman! Jacob Johnson tar upp en väldigt angelägen frågeställning,
              nämligen matsäkerheten. Det får inte råda något som helst tvivel
              om att det som tillhandahålls i en affär eller på en restaurang
              är sunt och säkert. Därom hoppas jag att vi alla här i kammaren
              är överens.
            </seg>
            <seg n="e54e8b19">
              Som svar på frågeställningen skulle jag emellertid vilja konstatera
              att det mesta av lagstiftningen på livsmedelsområdet nu är harmoniserat
              inom Europeiska unionen. Det finns tydliga regler för hygienisk
              hantering av livsmedel, märkning men också offentlig och officiell
              kontroll. Livsmedel som inte är säkra får inte släppas ut på marknaden.
              Det är företagen som ansvarar i olika och alla led för att se
              till att så är fallet. Tro inget annat! I första hand är det företagen
              i alla led som har ansvaret.
            </seg>
            <seg n="24f531c2">
              Sedan har vi kontroller kring att efterlevnaden finns. I Sverige
              utövas denna kontroll av landets kommuner, enligt den lagstiftning
              som finns. Det är ett förhållningssätt som jag vill att vi ska
              fortsätta att ha, för där finns den absoluta närheten.
            </seg>
            <seg n="540a1481">
              Kan man då göra oanmälda inspektioner? Svaret är ja. Man kan
              göra detta. Det behövs alltså ingen ändring av vare sig lag eller
              förordning i denna del. Kan man utöka antalet kontroller? Ja,
              i praktiken kan man göra det, därför att kommunerna har möjlighet
              att ta betalt för den tillsyn som de utövar.
            </seg>
          </u>
          <note type="speaker" n="027c2964">
            Anf. 11 JACOB JOHNSON (v) replik:
          </note>
          <u who="jacob_johnson_f72187_w" xml:id="i-70fd2769485254fc-2" n="c314ab21">
            <seg n="88fc63c3">
              Fru talman! Ja, men det finns mer konkreta saker som man bör
              kunna verka för, till exempel genom Livsmedelsverket och genom
              att anslå mer pengar till Livsmedelsverket så att de verkligen
              kan sätta press på kommunerna att sköta detta på ett riktigt sätt.
            </seg>
            <seg n="58c5ee47">
              Livsmedelsföretag med en viss storlek bör ha särskilda kvalitetsansvariga
              som jobbar med dessa frågor systematiskt. Det får inte bli enstaka
              utbildningsinsatser som den som Ica förbereder fram till den 15
              januari för att få sin personal att bli mer medveten. Man måste
              jobba långsiktigt. Jag tycker att jordbruksministern har ett ansvar
              att verka för att vi får ett långsiktigt arbete för att höja kompetensen
              inom livsmedelsnäringen så att detta aldrig mer kan upprepas.
            </seg>
          </u>
          <note type="speaker" n="e16fc63a">
            Anf. 12 Jordbruksminister ESKIL ERLANDSSON (c) replik:
          </note>
          <u who="eskil_erlandsson_jordbruksminister_w" xml:id="i-4306fb5e7c8fbb6e-4" n="8698d00e">
            <seg n="06307aa9">
              Fru talman! Företag har att ta fram egenkontrollprogram. De utgör
              återigen, Jacob Johnson, grunden för att livsmedel är och ska
              vara sunda och säkra. I egenkontrollprogrammen kan det självklart
              föreskrivas om utbildning, vidareutbildning och kompetenshöjning
              av medarbetare i ett företag. Det är bra att de gör.
            </seg>
            <seg n="1d451325">
              Men även där måste man vara observant på att det skiljer oerhört
              mycket på storlek mellan de stora aktörerna och den lilla aktören.
              Att sätta en ribba som gör att det blir omöjligt för den lilla
              aktören att starta i livsmedelsbranschen eller introducera ny
              produktion tror jag inte betjänar verksamheten i Sverige. Men
              grunden är ändå att livsmedel och mat ska vara sunda och säkra
              och att inget annat ska komma ut på marknaden.
            </seg>
            <seg n="8600a812">
              Livsmedelsverket ska utgöra, och utgör på ett föredömligt sätt
              skulle jag vilja säga, en kunskapsbank från vilken man kan hämta
              den information som man möjligen inte besitter på lokal nivå.
              Livsmedelsverket utgör också en grund för att anordna och arrangera
              vidareutbildning, kurser och liknande för att sprida nya kunskaper
              och rön till dem som hanterar den livsviktiga maten för oss alla.
            </seg>
          </u>
          <note type="speaker" n="d9ecd666">
            Anf. 13 TINA EHN (mp) replik:
          </note>
          <u who="tina_ehn_14a876_w" xml:id="i-ad23793b61aad2c6-0" n="ead40aad">
            <seg n="bdd9bfe6">
              Fru talman! Tack till jordbruksministern som deltar i debatten!
              Det är mycket bra.
            </seg>
            <seg n="22a31983">
              Jordbruksministern sade tidigare att lönsamheten inom jordbruket
              är mycket god och att det är roligt. Jag delar naturligtvis den
              uppfattningen. Det är kul om det svenska jordbruket går bra.
            </seg>
            <seg n="e3fba824">
              Samtidigt görs något som man kan ifrågasätta, och det är sakerna
              som jag tidigare tog upp. Det handlar om att man plockar bort
              djurskyddet och livsmedelstillsynen från kommunerna och lägger
              över det på länsstyrelserna det må vara hänt och att detta ska
              finansieras via skattsedeln.
            </seg>
            <seg n="f70cb7bf">
              I dag har kommunerna möjlighet att själva bestämma hur man vill
              göra. Vill man finansiera via skattemedel har man bestämt det
              i den majoriteten som finns i kommunen eller så har man gjort
              det på något annat sätt, med avgifter och så. Man har haft ett
              självbestämmande i kommunen. Så gör man inte nu; nu är det rakt
              av skattemedlen som ska betala detta.
            </seg>
            <seg n="9d80b31e">
              Dessutom har vi förprövningen av djurstallar som också är en
              sådan sak som ska gå via skattsedeln. Det är en konstig kullerbytta
              när man gör på detta vis.
            </seg>
            <seg n="d2614229">
              Samtidigt säger man att man inte behöver ge något extra stöd
              till den ekologiska produktionen.
            </seg>
          </u>
          <note type="speaker" n="d7573abc">
            Anf. 14 Jordbruksminister ESKIL ERLANDSSON (c) replik:
          </note>
          <u who="eskil_erlandsson_jordbruksminister_w" xml:id="i-4306fb5e7c8fbb6e-5" n="8698d00e">
            <seg n="baf257a8">
              Fru talman! Jag tror inte att jag sade att jordbruket har god
              lönsamhet utan att lönsamheten har ökat. Men det är gott och väl
              det.
            </seg>
            <seg n="30b1eada">
              När det gäller djurskyddet kan vi konstatera, och det tror jag
              att kammarens ledamöter har gjort vid ett flertal tillfällen,
              att mellan en fjärdedel och en tredjedel av landets kommuner,
              det har varierat lite mellan åren, inte utövar den lagstadgade
              kontrollen över huvud taget. Vilket djurskydd finns det i de kommunerna?
              Ibland finns det, för då har man fått tag i en inspektör. Nästa
              år har vederbörande försvunnit till en annan sysselsättning eller
              flyttat. Då är vi där igen. Vi måste ha kontinuitet i denna verksamhet.
            </seg>
            <seg n="3a0bb781">
              Vi kan därtill konstatera att många djurhållningar har specialiserats
              på ett sätt som gör att det behövs specialistkunskaper. Det är
              omöjligt i den kommun som inte har så många yrkesverksamma bönder
              att hålla denna specialistkompetens och att göra det kontinuerligt.
            </seg>
            <seg n="ba641ef6">
              Många som är i verksamheten tycker också att det är jätteskönt
              att ha någon att prata med, en jobbarkompis. I de allra flesta
              kommuner är inspektörerna ensamma, vilket ställer till oändliga
              problem när vederbörande ska vara ledig, ha semester, vara hemma
              för vård av sjukt barn och så vidare. Detta löses med det förslag
              som vi ämnar lägga på riksdagens bord inom närtid.
            </seg>
            <seg n="1e2426b2">
              Låt mig också konstatera apropå frågeställningen om varför vi
              tar bort avgifterna att det faktiskt inte är alla djurägare som
              har fått betala avgiften. Det är bara de livsmedelsproducerande
              djuren och deras ägare som har fått betala avgiften. Sällskapsdjuren
              har kommit undan.
            </seg>
          </u>
          <note type="speaker" n="98bf2954">
            Anf. 15 TINA EHN (mp) replik:
          </note>
          <u who="tina_ehn_14a876_w" xml:id="i-ad23793b61aad2c6-1" n="ead40aad">
            <seg n="b54266f5">
              Fru talman! När det gäller sällskapsdjuren känns det lite grann
              som om det faller mellan stolarna. Jordbruksministern kanske kan
              förtydliga att det inte är så.
            </seg>
            <seg n="48128b1f">
              När man tittar på länsstyrelsernas remisser för överföringen
              av verksamheter till länsstyrelserna har samtliga länsstyrelser
              som har svarat på remisserna inget emot att ta emot detta, men
              de har påpekat att det kommer att öka kostnaderna och arbetsuppgifterna.
              Blir det långa väntetider gynnar det inte någon inte näringen
              heller. De behöver mer resurser i så fall.
            </seg>
            <seg n="58229613">
              Jordbruksministern säger att kontrollen i kommunerna inte har
              skett på ett bra sätt och enligt de lagstadgade reglerna. Länsstyrelserna
              har haft möjlighet att ta kommunerna i hampan och tala om att
              detta måste det göras något åt, men det har man inte gjort. Man
              har också lagt över EU-arbetsuppgifter på kommunerna som man inte
              har gett dem resurser till. Nu använder man det som ett medel
              för att flytta över allt till länsstyrelserna. Det är konstigt.
            </seg>
            <seg n="542b6992">
              Jag vet att många kommuner är otroligt upprörda. Man har tjänstemän
              som jobbar ihop i team med olika frågor, och man har en sakkunskap
              och lokalkännedom som innebär oerhört mycket för kommunen. Allt
              detta kommer man nu att förändra.
            </seg>
          </u>
          <note type="speaker" n="d57202e6">
            Anf. 16 Jordbruksminister ESKIL ERLANDSSON (c) replik:
          </note>
          <u who="eskil_erlandsson_jordbruksminister_w" xml:id="i-4306fb5e7c8fbb6e-6" n="8698d00e">
            <seg n="ff24a5ce">
              Fru talman! Jag tycker faktiskt att Tina Ehn svarade på sina
              egna frågeställningar. Som jag nämnde i mitt anförande gör vi
              detta för att vi vill ha enhetlighet och likformighet inför lagar
              och förordningar i vårt land.
            </seg>
            <seg n="f38cb911">
              I många kommuner har det fungerat på ett alldeles utmärkt sätt,
              men i ett stort antal har det alltså inte över tiden fungerat
              på det sätt som jag tycker att den församling som jag har framför
              mig ska kräva att det gör. Därav denna förändring.
            </seg>
            <seg n="223fc27e">
              Låt mig också konstatera att vi har en grundlagsskyddad kommunal
              självständighet. Det har gjorts mängder med påpekanden från statliga
              organ, länsstyrelser och andra om att saker och ting måste förändras.
              Men till syvende och sist avgör det kommunala självstyret om resurser
              tillförs eller inte.
            </seg>
            <seg n="86e233f2">
              Vad beträffar sällskapsdjur är det utan tvivel så att de omfattas
              av samma lagstiftning och att samma tillsyn ska utövas. Men möjligheten
              att göra det är begränsad eftersom man inte vet var de finns och
              inte kan ta betalt för det. I många kommuner är det sällskapsdjuren
              som har de många ägarna och som de facto är de många. Då är det
              även i det fallet inte så lätt att upprätthålla en bra verksamhet.
              Därav de föreslagna förändringarna som snart kommer på riksdagens
              bord.
            </seg>
            <seg n="4cec5b88">
              Låt mig allra sist tacka härvarande ledamöter för ett gott samarbete
              under det gångna året. Jag hoppas att det ska bli lika gott under
              det kommande året. Jag vill också tillönska alla härvarande en
              riktigt god och avkopplande jul- och nyårshelg.
            </seg>
          </u>
          <note type="speaker" n="4f7bf258">
            Anf. 17 BENGT-ANDERS JOHANSSON (m):
          </note>
          <u who="bengt-anders_johansson_342565" xml:id="i-a5d2ca0d68bc15c2-0" n="44005e7b">
            <seg n="895da438">
              Fru talman! Låt mig först av allt yrka bifall till förslagen
              i betänkande 2007/08:MJU2 som vi nu har att ta tag i.
            </seg>
            <seg n="71b6238b">
              Det är i många avseenden ett konglomerat av mängder av områden
              som hopfogas i det här betänkandet. Jag ska försöka att i någon
              mån spänna över hela området.
            </seg>
            <seg n="2ff33cd1">
              Det är oerhört glädjande att vi nu har en regering som har tagit
              sin politiska utgångspunkt i företagens och företagarnas villkor.
              Det har vi saknat under väldigt lång tid. Man har sett till helt
              andra utgångspunkter. Just därför är den här budgeten så intressant
              att försvara.
            </seg>
            <seg n="7790125f">
              Som en randanmärkning kan jag nämna § 28 och möjligheten för
              tamdjursägare att ingripa mot rovdjur. Den föregående regeringen
              saknade fullkomligt empati när det gällde att gå till mötes på
              den punkten. Därför är det väldigt roligt att detta har effektuerats.
            </seg>
            <seg n="784d0859">
              Samma sak gäller, med utgångspunkt i företagarna, den minskade
              byråkratin med 25 procent till 2010. Inom jordbruksområdet har
              man redan börjat leverera.
            </seg>
            <seg n="edd079b6">
              En väldigt viktig sak för det svenska jord- och skogsbruket och
              fisket är att vi numera har en ministernärvaro i EU som är överlägsen
              tidigare regering. Det gör att Sverige är med på ett helt annat
              sätt än tidigare.
            </seg>
            <seg n="6c587eea">
              En övergripande fråga är naturligtvis en infrastruktur som är
              värd namnet. Regeringen har tillsatt en arbetsgrupp för att ytterligare
              möjliggöra bredbandsutbyggnaden i glesbygd. Man har satsat mer
              pengar på vägar än tidigare.
            </seg>
            <seg n="446db3ae">
              Det är en bakgrundsmatta till de olika delar som jordbruksbudgeten
              innehåller.
            </seg>
            <seg n="00e5fd27">
              Fru talman! Låt mig börja med skogspolitiken. Den svenska skogen
              är en av de absolut viktigaste areella näringar vi har i landet.
              Ur nettoexportsynpunkt är den vida överlägsen mängder av de hårda
              varor som vi i övrigt levererar från det här landet. Det ska vi
              ha fullständigt klart för oss. Därför är den svenska skogen en
              bas för vår välfärd. Den är därför väl värd att slå vakt om med
              alla till buds stående medel.
            </seg>
            <seg n="b3de84a3">
              De två mål som vi har varit, och är, politiskt överens om är
              miljömålet och produktionsmålet. Min uppfattning är väldigt tydlig,
              nämligen att produktionsmålet i någon mån har fått stå tillbaka
              för miljömålet de senaste decennierna. Det är synd. Därför ser
              jag med stor tillförsikt fram emot att jordbruksministern så småningom
              kommer att presentera en ny proposition när det gäller skogen.
              Jag hoppas att den tydligt kommer att peka ut behovet av en ökad
              tillväxt. Jag har sagt att man säkert kan öka den svenska skogsproduktionen
              med upp emot 40 procent utan att på något sätt äventyra våra miljömål.
              Mot detta står det skyddsbehov som finns när det gäller skogen.
              Därför är det viktigt att vi får en bättre balans än vad vi har
              haft.
            </seg>
            <seg n="9a4758d6">
              När det gäller klimatet och skogen har skogen en väldigt viktig
              roll att spela. Det beror på att man den vägen kan skapa biomassa
              som är förnybar och som kan användas på väldigt många områden.
              Det kan också binda koldioxid så länge man bygger upp skogsförrådet.
              Därför ska man se skogen även ur klimatsynpunkt.
            </seg>
            <seg n="33eba96f">
              När det gäller djurpolitiken har det sagts här tidigare, jag
              kan upprepa det, att Sverige har världsklass på sin djuromsorg.
              Det ska vi självklart slå vakt om. Det viktiga är att vi har en
              balans i det så att vi inte förmänskligar djuren och använder
              mänskliga preferenser för att skapa djurskydd, utan att vi utgår
              från djurens utgångspunkt. Annars blir det väldigt fel.
            </seg>
            <seg n="4c856da2">
              Det är intressant att notera att Vänstern har motionerat om att
              vi ska återskapa Djurskyddsmyndigheten, men man har inte följt
              upp det med någon reservation. Då kan man bara tolka det som att
              vi faktiskt numera är överens om att det var bra att lägga ned
              Djurskyddsmyndigheten.
            </seg>
            <seg n="83e8252b">
              Jag måste ge en eloge till Jordbruksverket. De har på ett väldigt
              smidigt sätt tagit över arbetsuppgifterna. Det ska de ha en eloge
              för.
            </seg>
            <seg n="0e34afb0">
              Jag vet att det för närvarande pågår ett arbete här i landet
              när det gäller veterinärorganisationen. Jag tycker att det är
              bra att alliansregeringen tittar närmare på det mot bakgrund av
              att en väsentlig del av veterinärorganisationen i dag riktar sin
              verksamhet mot icke lantbruksproducerande djur, alltså jordbruksdjur.
              Vi får se vilka förslag som kommer.
            </seg>
            <seg n="44f9eb48">
              När det gäller jordbruksdelen påstår jag att vi har det mest
              miljöriktiga jordbruket i världen. Det tycker jag att vi ska vara
              stolta över. Vi ska vidmakthålla det och utveckla det vidare.
              Jag vet att man från näringens sida är väldigt tydlig med att
              fortsätta detta.
            </seg>
            <seg n="642fa25a">
              Jordbruket har ju varit föremål för ständiga förändringar och
              ständigt nya politiska pekfingrar åt än det en än det andra hållet.
              MTR som antogs 2003 gav ändå en ökad frihet för jordbrukarna att
              i ökad utsträckning kunna vända sig mot marknaden utan att behöva
              gå omvägen över politiken. Det är bra. Det ska naturligtvis vidareutvecklas.
            </seg>
            <seg n="54b5633d">
              Vi har en hälsokontroll på gång. Då är det viktigt, tycker jag
              precis som alliansregeringen, att vi ska försöka höja golvet för
              dem som får ersättningar för att därigenom minska byråkratin på
              väldigt små arealer.
            </seg>
            <seg n="9b9eca8d">
              Jag tror att det är viktigt att slå vakt om att inte införa något
              tak när det gäller utbetalningarna. Då får vi bara en mängd nya
              konstellationer och flera företag för att bidragsoptimera.
            </seg>
            <seg n="f16ef1ce">
              Jag tror också att man ska avsäga sig det så kallade flat rate
              . Det kommer, om vi bara tittar på Sverige, att ge dramatiska
              omflyttningar av medel inom landet. Därför finns det skäl att
              vara försiktig på den punkten.
            </seg>
            <seg n="14a6e4c7">
              Målet måste vara att vi ska minska budgeten som går till jordbruket.
              I vissa avseenden har man börjat rensa upp i detta. Det är bra.
            </seg>
            <seg n="bf01664a">
              Konkurrenskraften för det svenska jordbruket måste naturligtvis
              utvecklas ytterligare. Därför är det roligt att se att alliansregeringen
              med jordbruksminister Erlandsson i spetsen, precis som han sade
              för en stund sedan, på ett antal punkter kunde visa att man tar
              bort mängder av avgifter som drabbar företagen. I kostnadsreduceringen
              för företagen är jag inte säker på att jordbruksministern hade
              räknat in den minskade arbetstiden för att hantera de här frågorna.
              I så fall ökar förmodligen summan ytterligare. Tro mig. Jag är
              själv jordbruksföretagare och vet hur många timmar det tar att
              fylla i alla blanketter.
            </seg>
            <seg n="c4e7ec0a">
              I det här sammanhanget är det också viktigt att öka konkurrenskraften
              för de småskaliga livsmedelsproducenterna. Det är en väg som den
              här regeringen har slagit in på. Jag vet att utskottet är speciellt
              intresserat av att följa de här frågorna. Det är positivt.
            </seg>
            <seg n="60ed50d7">
              Då kommer vi in på fisket. Jag ska bara helt kort säga att det
              saknas en tillräckligt bra balans när det gäller fisket. Nu avgörs
              de flesta fiskefrågor i EU-sammanhang. Man har strävat efter mindre
              kvoter. Det är naturligtvis bra. Det som den svenska regeringen
              har drivit är bland annat att vi ska öka storleken på den torsk
              som vi får fånga. Där har vi inte fått gehör ännu. Jag tror att
              det kan vara en av orsakerna till dagens larmrapport i tv, nämligen
              att det saknas småtorsk i Kattegatt. Jag hoppas att jordbruksministern
              ska vinna framgång även i detta.
            </seg>
            <seg n="8e2f6867">
              Vi slåss nu för att man ska anta havdagar i stället för att ha
              kvoter för att därigenom minska utkastet. Det är upprörande att
              se hur mycket man kastar överbord i dag av den fisk som fångas
              bara för att kvoterna är uppfyllda. Detta är djupt upprörande,
              och jag hoppas att vi kan nå framgång där.
            </seg>
            <seg n="8a1f9584">
              Den stora skillnaden nu mot tidigare när det gäller fisket är
              att Sverige och Sveriges jordbruksminister är med och påverkar
              dessa frågor. Den tidigare socialdemokratiska regeringen valde
              att sätta sig i utvisningsbåset genom att halsstarrigt säga nej
              till allt och alla när det gällde fiskefrågorna. Det gjorde att
              vi inte hade något som helst inflytande. Nu kan vi se att vi aktivt
              har medverkat till att kvoterna har minskat. Vi har dessutom aktivt
              påverkat när det gäller åtgärder mot det illegala fisket, och
              det är oerhört viktigt för våra fiskebestånd.
            </seg>
            <seg n="6a2744f3">
              Det kustnära fisket har, precis som jag sade tidigare om den
              småskaliga livsmedelsproduktionen, en viktig roll att spela, inte
              bara som livsmedelsproducent utan också för att skapa jobb och
              för att skapa ett utrymme för ökad näringsverksamhet i glesbygdsområden.
              Därför ser jag med stor tillförsikt fram emot det förenklingsarbete
              som just nu pågår för att skapa en bättre konkurrenskraft även
              för detta.
            </seg>
            <seg n="bbb05d42">
              När det gäller landsbygdsutvecklingen kommer vi under de närmaste
              sju åren att få 35 miljarder till Sverige. Min bedömning är att
              inriktningen måste vara att man inte så att säga ska söka efter
              vilka bidrag som man kan få utan att man ska skapa en idé och
              med den som utgångspunkt se om det möjligen finns något stöd som
              skulle kunna passa in. Det är den vägen vi måste hantera detta.
              Detta kommer att skapa ökade förutsättningar för just det småskaliga.
            </seg>
            <seg n="fb8e5c2f">
              Det är också intressant att notera att denna regering nu har
              satt samman en arbetsgrupp när det gäller samefrågorna. Den förra
              regeringen tillsatte den ena utredningen efter den andra utan
              att så att säga sätta ned foten i något avseende. Därför tar man
              nu ett samlat grepp om alla de utredningar som ligger till grund
              för den fortsatta samepolitiken, och jag har skäl att tro att
              vi kommer att få en bred politisk grund för att kunna gå vidare.
            </seg>
            <seg n="cb4df857">
              Fru talman! Slutligen: Mot den ljusa bild som jag har beskrivit
              att vi går till mötes har vi en splittrad opposition, en sällsynt
              splittrad opposition. Inte ett enda gemensamt belopp i hela budgeten
              är man överens om att man vill förändra. Det är splitter som en
              hagelsvärm ut i mörkret en vinternatt. Man har inte ens kunnat
              komma överens om en gemensam reservation. Därför blir det något
              löjeväckande när oppositionspartierna säger att de skulle kunna
              regera Sverige bättre.
            </seg>
          </u>
          <note n="4d72960b">
            Fru talman! Jag yrkar bifall till förslaget i betänkandet.
          </note>
          <note type="speaker" n="71de3acb">
            Anf. 18 TINA EHN (mp) replik:
          </note>
          <u who="tina_ehn_14a876_w" xml:id="i-ad23793b61aad2c6-2" n="ead40aad">
            <seg n="68cd0696">
              Fru talman! Det är fantastiskt att höra på Bengt-Anders Johansson
              när han berättar om hur fantastisk den här regeringen är på att
              göra saker och hur den förra regeringen satte sig i ett hörn och
              inte ville vara med och förhandla.
            </seg>
            <seg n="8a280b49">
              Den förra regeringen, med Miljöpartiets inverkan, uppmärksammade
              den problematik som finns runt torskfisket och fiskefrågan otroligt
              mycket. Vi satte oss inte i ett hörn, utan vi drev denna fråga.
              Sedan kom EU och talade om att man inte fick göra så. Men då hade
              det redan hänt, och det är det som fortfarande snurrar på uppmärksamheten
              när det gäller hur det ser ut med de biologiska värdena. Jag tycker
              inte att man kan säga att vi har ställt oss i ett hörn och inte
              har velat vara med och förhandla om det. Detta är allvarliga saker
              som händer under ytan. Men jag förstår att alla inte delar den
              uppfattningen.
            </seg>
            <seg n="78e0f6d9">
              Bengt-Anders Johansson säger också att produktionsmålen i fråga
              om skogen har fått stå tillbaka tidigare. Det är intressant att
              höra. Här kommer samvetet och ärligheten fram. Delar inte Bengt-Anders
              Johansson uppfattningen om de gemensamma mål som vi har antagit
              tidigare? Det hade varit bra att få svar på.
            </seg>
          </u>
          <note type="speaker" n="9fa9154c">
            Anf. 19 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-a5d2ca0d68bc15c2-1" n="44005e7b">
            <seg n="2703d1d1">
              Fru talman! Tack, Tina Ehn, för frågorna. När man talar med någon
              som var med under den förra regeringens försök att åstadkomma
              någonting i Bryssel sägs det att Sverige isolerade sig och satte
              sig i ett hörn av just det skälet att man inte var beredd att
              kompromissa. Den som har någon som helst uppfattning om hur det
              europeiska samarbetet går till måste lära sig att det är kompromisser
              som gäller. Det går inte att gå in och sätta sig i ett rum med
              27 medlemsländer och säga att svensk linje gäller punkt slut.
              Då är det ingen som lyssnar, och man blir helt isolerad. Det var
              just det som inträffade.
            </seg>
            <seg n="c256fbec">
              Det är förmodligen precis som Tina Ehn säger att det var för
              att den socialdemokratiska regeringen lyssnade på Miljöpartiet,
              inte för att man ville utan för att man var tvingad för att kunna
              behålla regeringsmakten. Detta handlar om att ha rätt eller att
              få rätt. Ni kunde alltså inte påverka med den typen av politik.
              Det är beklagligt för Sverige därför att alliansregeringen nu
              har fått ägna nästan ett år åt att så att säga komma in på banan
              och vara med som spelare. Det är mycket tydligt att Sverige numera
              är en central del av den europeiska utvecklingen, och det är oerhört
              glädjande att kunna säga.
            </seg>
            <seg n="b5ff3e8b">
              Tina Ehn frågade om jag ställer mig bakom produktionsmålen och
              miljömålen. Jo, jag ställer mig bakom dessa mål. Problemet var
              att man, enligt mitt sätt att se, bara ägnade sig åt miljömålet.
              Väldigt få idéer kom upp under de senaste tio åren om att öka
              produktionen. Ur miljösynpunkt är en ökad skogsproduktion oerhört
              väsentlig. Där hoppas jag att Tina Ehn och jag kan vara överens
              eller?
            </seg>
          </u>
          <note type="speaker" n="efe476a9">
            Anf. 20 TINA EHN (mp) replik:
          </note>
          <u who="tina_ehn_14a876_w" xml:id="i-ad23793b61aad2c6-3" n="ead40aad">
            <seg n="73de4c65">
              Fru talman! En ökad skogsproduktion är fantastiskt bra. Frågan
              är hur man åstadkommer den. Men jag kan lugna Bengt-Anders Johansson
              med att i Klimat- och sårbarhetsutredningen kan vi läsa om hur
              mycket skogsproduktionen i Sverige kommer att öka på grund av
              klimatförändringarna. Vi kommer alltså att få en ökad skogstillväxt
              i alla fall. Det kan vi se som något positivt i allt det negativa.
            </seg>
            <seg n="2a471933">
              Jag har all respekt för att Bengt-Anders Johansson säkert har
              mycket mer erfarenhet än jag har av hur EU-arbetet går till eftersom
              Bengt-Anders Johansson dessutom sitter i EU-nämnden. Men jag vet
              också att påtryckningar är oerhört viktiga för att man ska våga
              stå upp för saker och ting. När det gäller fiskefrågan är det
              precis det som gäller nu. Det sker en del påtryckningar runt om,
              och vi har uppmärksammat problemet. Det är oerhört viktigt att
              vi tar detta på allvar. Vi har en fiskekontroll i Sverige som
              inte leder till några åtgärder när man kommer på att det har hänt
              någonting. Bengt-Anders Johansson påstod något som var tvärtom
              här. Enligt EU-kommissionen har vi den näst sämsta fiskekontrollen,
              alltså att den inte leder till några åtgärder. Detta är någonting
              som vi också har uppmärksammat. Vi måste ta tag i det. Vi kan
              inte bara säga att det inte är på det sättet. Vi kan inte ducka
              för detta. Det är otroligt viktigt.
            </seg>
          </u>
          <note type="speaker" n="81745f65">
            Anf. 21 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-a5d2ca0d68bc15c2-2" n="44005e7b">
            <seg n="2df59229">
              Fru talman! Det gläder mig att Tina Ehn och jag är överens när
              det gäller behovet av den ökade skogsproduktionen. Jag vågar påstå
              att den är oerhört väsentlig.
            </seg>
            <seg n="e78cb503">
              Sedan är det lite lamt att säga att vi på grund av klimatförändringarna
              kommer att få ökad tillväxt. Det var ungefär så Tina Ehn uttryckte
              det. Jag tycker att det är ett väldigt passivt förhållande till
              att kunna öka skogstillväxten. Det är mycket bättre att vi så
              att säga med mänskliga medel försöker påverka skogstillväxten
              utan att för den skull öka klimatpåverkan.
            </seg>
            <seg n="34856952">
              Självklart spelar påtryckningar en roll i EU-arbetet. Men att
              i ett samarbete ägna sig åt påtryckningar i stället för att ägna
              sig åt ett konstruktivt samarbetsklimat är inte framgångsrikt.
              Det visar det senaste decenniets socialdemokratiska misslyckanden
              på fiskesidan. Ständigt satte man sig i ett hörn, helt vid sidan
              av, därför att man inte var villig att kompromissa. Det var viktigare
              att föra plakatpolitik: Vi säger nej.
            </seg>
            <seg n="356497e3">
              Sedan hände ingenting. Men så fort alliansregeringen tillträdde
              visade det sig att kvoterna faktiskt började sjunka. Det är realpolitik,
              inte plakatpolitik!
            </seg>
            <seg n="e217b9ab">
              Vi är helt överens om att det är en mycket oroväckande situation
              när det gäller fisket. Jag är den förste att skriva under på att
              vi måste vara ännu mer pådrivande i det samarbetet just för att
              få en bättre tingens ordning. Det går då inte att välja vägen
              att sätta sig vid sidan av, utan då måste man mitt in i smeten
              och försöka samarbeta med de andra. Om inte blir man isolerad,
              och det vill jag inte vara med om.
            </seg>
          </u>
          <note type="speaker" n="c181c476">
            Anf. 22 ANN-KRISTINE JOHANSSON (s) replik:
          </note>
          <u who="ann-kristine_johansson_4b4037" xml:id="i-1b10490d0129838b-3" n="f86e12ab">
            <seg n="f67d98d9">
              Fru talman! Bengt-Anders Johansson säger att företagaren äntligen
              är i fokus. Jag ställer mig då frågan: Varför händer det ingenting
              när det gäller den sociala tryggheten för småföretagaren? Det
              är ju något som dagligdags efterfrågas. LRF Ungdomen sade förra
              veckan: Det viktigaste för oss är det sociala trygghetsnätet för
              småföretagaren. Men inget händer.
            </seg>
            <seg n="98b8d5b1">
              När det gäller det konkurrenspaket som regeringen förut talat
              om och som jordbruksministern här talade om blir det drygt 5 000
              kronor i tillskott för en mjölkbonde med 75 kor. Men samtidigt
              höjs arbetsgivaravgiften kraftigt. Hur ser du på det? Och är Bengt-Anders
              Johansson nöjd med att den administrativa bördan enligt Näringslivets
              Regelnämnd ökat med 63 procent under år 2007 och minskat med 12
              procent? Är det att sätta företagaren i fokus?
            </seg>
          </u>
          <note type="speaker" n="a7004e40">
            Anf. 23 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-a5d2ca0d68bc15c2-3" n="44005e7b">
            <seg n="5c196edb">
              Fru talman! När det gäller detta med företagaren i fokus och
              trygghetspaketet vet jag att det pågår ett resonemang om hur man
              skulle kunna öka tryggheten för företagarna. Den förutvarande
              regeringen har uteslutande ägnat sig åt att tillvarata löntagarnas
              intressen. Steget från att vara löntagare till att vara egenföretagare
              är gigantiskt i just detta avseende. Detta jobbar man med, men
              än så länge har man inte kommit till ett färdigt paket. Men jag
              vet att detta är på gång.
            </seg>
            <seg n="dffc1095">
              När det gäller konkurrenspaketet visar alla undersökningar som
              Finansdepartementet har gjort att den generella arbetsgivaravgiften
              avseende just egenföretagare inte hade något jobbtillväxtskapande
              inslag. Därför slopade man den för att därigenom få en likhet
              mellan företagarna.
            </seg>
            <seg n="225baba7">
              Vad Ann-Kristine Johansson helt och hållet glömmer bort är att
              man nu har fått ett jobbavdrag, något som man inte tidigare hade
              och som Ann-Kristine Johansson och hennes parti är väldigt bekymrade
              över. Det skapar ju helt plötsligt möjligheter för människor att
              få någon krona mer över att använda för eget val utan att politiken
              styr hur pengarna ska användas.
            </seg>
            <seg n="fcd7ad32">
              Sedan har vi detta med att regelmassan ökat under 2007. Staten
              Sverige är en ganska stor oljetanker. Att ändra kurs kan man snabbt
              göra genom att snurra på ratten. Men det finns kvarvarande effekter
              som det tar ett tag att ändra på. Därför är det inte så konstigt
              att det med tanke på den regelhysteri som den förutvarande regeringen
              ägnade sig åt finns en del effekter som spiller över även på den
              här mandatperioden.
            </seg>
          </u>
          <note type="speaker" n="8fcbe8f7">
            Anf. 24 ANN-KRISTINE JOHANSSON (s) replik:
          </note>
          <u who="ann-kristine_johansson_4b4037" xml:id="i-1b10490d0129838b-4" n="f86e12ab">
            <seg n="7e40a68f">
              Fru talman! Det räcker inte med vackra ord, Bengt-Anders Johansson!
            </seg>
            <seg n="f86ad92c">
              När det gäller det sociala trygghetsnätet för småföretagare tillsatte
              vi före valet 2006 en utredning som Maud Olofsson lade ned efter
              samma val. I dagarna har en ny utredning tillsatts.
            </seg>
            <seg n="2549623a">
              Det räcker inte att ha ett resonemang om att trygghet snart kommer.
              Det är nu man vill ha trygghet. I valrörelsen slog ni er för bröstet
              och sade: Nu ska vi minsann sätta företagarna i fokus. Jag menar
              att man inte gör det.
            </seg>
            <seg n="4a78b408">
              Sedan har vi arbetsgivaravgiften. 5 procents höjning är en kraftig
              höjning för många småföretagare och för den gröna sektorn. Samtidigt
              lägger ni fram förslag om att sänka arbetsgivaravgiften för tjänstesektorn
              gränsdragningsproblem, Bengt-Anders Johansson, mellan den gröna
              sektorn och tjänstesektorn! Varför är det okej att sänka arbetsgivaravgiften
              för en del och att samtidigt höja för den gröna sektorn, något
              som ju Bengt-Anders här talar sig varm för?
            </seg>
            <seg n="cb4e6aa1">
              Bengt-Anders säger också att det tar tid att ändra kurs. Men
              ni har ju nu haft drygt ett år på er när det gäller att prata
              om regelförenklingen. Den förra socialdemokratiska regeringen
              fattade beslut om att minska regelbördan. Ni fortsätter med det.
              Ändå blir det 63 procents ökning när det gäller reglerna för småföretagaren.
              Är det att sätta företagaren i centrum?
            </seg>
          </u>
          <note type="speaker" n="40142f2d">
            Anf. 25 BENGT-ANDERS JOHANSSON (m) replik:
          </note>
          <u who="bengt-anders_johansson_342565" xml:id="i-a5d2ca0d68bc15c2-4" n="44005e7b">
            <seg n="46d75672">
              Fru talman! Det är alldeles riktigt, Ann-Kristine Johansson,
              att det tillsatts en utredning. Det intressanta med socialdemokratiska
              regeringar är att man så fort man tillsatt en utredning har trott
              att saker och ting därmed var lösta. Men så är det inte. Det gäller
              ju att också fatta beslut. Ni hade tolv år på er för regelförenklingsarbetet.
              Men vart kom ni? Ja, inte någon vart.
            </seg>
            <seg n="18ad0ab8">
              Nu, efter ett år, kritiserar Ann-Kristine Johansson regeringen
              för att ingenting har hänt. Det är nästan genant, tycker jag.
            </seg>
            <seg n="595ce9c4">
              Att utredningen i fråga lades ned och att man sedan startade
              en ny var inte så konstigt. Det var många utredningar som lades
              ned av blott och bart ett skäl: De var i grunden felkonstruerade
              och skulle leda till fel slutsats med de förutsättningar som hade
              givits av den socialdemokratiska regeringen. Det är fullständigt
              meningslöst att driva en sådan utredning vidare för att sedan
              säga att det är fullständigt ointressant. Då är det bättre att
              avsluta utredningar som leder fel och att starta om med de rätta
              direktiven så att det går att komma någonstans.
            </seg>
            <seg n="2df5f40a">
              Anledningen när det gäller tjänstesektorn är att fler jobb ska
              skapas. Bevisligen består tjänstesektorn av människors tjänster.
              Alltså är den arbetsintensiv. Av det skälet görs sänkningen. Det
              minskar också möjligheterna till svartjobb eftersom det blir mer
              lönsamt både att jobba vitt och att anställa vitt. Detta är angeläget
              därför att svartjobben har grasserat alldeles för länge.
            </seg>
            <seg n="730c78e4">
              Slutligen gäller det regelförenklingen. Man vill att alliansregeringen
              nu efter ett år ska leverera. Själv lyckades man inte leverera
              någonting på tolv år. I dag har vi i och med det här konkurrenspaketet
              levererat ett antal förenklingar inom just jordbrukssektorn, så
              ha tålamod, Ann-Kristine Johansson! Det kommer mer.
            </seg>
          </u>
          <note type="speaker" n="0046b62b">
            Anf. 26 ERIK A ERIKSSON (c):
          </note>
          <u who="erik_a_eriksson_e73e17_w" xml:id="i-8f7cafaecc683b31-0" n="51f32367" next="i-f9d61ede315d5f99-0">
            <seg n="59fa29ae">
              Fru talman! Det är en sann glädje att i dag stå här i talarstolen
              dels därför att det är nära jul och fina helger då vi i lugn och
              ro får vara tillsammans med våra familjer, dels därför att vi
              haft ett bra arbetsår i miljö- och jordbruksutskottet. Miljöfrågorna
              och jordbruksfrågorna har där, tycker jag, på ett klokt sätt prioriterats
              utifrån alliansregeringens politik och därmed från allianspartiernas
              sida.
            </seg>
            <seg n="bd8bb195">
              Det är en sann glädje att kunna konstatera att det nu finns en
              politik på jordbruksområdet att prata om.
            </seg>
            <seg n="e7efbfbd">
              Det är en sann glädje att kunna konstatera att den nuvarande
              regeringen har valt att se svenskt jord- och skogsbruk som en
              tillgång, en drivkraft och en framtidsnäring för Sverige. Detta
              är oerhört viktigt.
            </seg>
            <seg n="42c2d00e">
              Jord- och skogsbruket spelar en viktig roll för samhället. Jag
              tänker då inte enbart på efterfrågan på mat och träråvara, som
              ju förväntas öka med en växande befolkning i världen, utan också
              på miljö- och klimatsituationen. De värden och resurser som vår
              jord och skog kan leverera och stå för kommer att spela en allt
              viktigare roll.
            </seg>
            <seg n="bc4dfd8f">
              Jag tänker också på antalet arbetstillfällen som i allt väsentligt
              nu ökar arbetstillfällen som företagen inom den gröna näringen
              redan i dag ger och som kommer att ges framöver och på den livskraft
              som det här kommer att bidra till för att stärka svensk landsbygd.
            </seg>
            <seg n="cf217480">
              Svensk landsbygd är nu på frammarsch. Det är en glädje som jag
              och många andra människor i det här landet känner över att vi
              äntligen har en jordbrukspolitik värd namnet, en politik som med
              alliansregeringen gått från passiv till aktiv politik, från bakåtsträvande
              till framtidsorienterad. Det är oerhört viktigt.
            </seg>
            <seg n="ce90ab76">
              Ärade åhörare! Det är en sann glädje att stå i talarstolen och
              prata jordbrukspolitik. Vad är det som har hänt sedan Centerpartiet
              tillsammans med övriga allianspartier tog över makten? Först och
              främst ser alliansen det svenska jord- och skogsbruket som en
              tillgång, som den drivkraftiga framtidsnäring som det ändå är
              för Sverige.
            </seg>
            <seg n="94f6987b">
              När hände det senast att satsningen på jordbruket var en av huvudsatsningarna
              i budget såsom det gör i år i budgetpropositionen för 2008? Tittar
              man snabbt i oppositionens budgetmotioner ser man orolig först
              över vilken världsbild de grundar sin politik på. Sedan får man
              lov att sätta sig ned och fundera om de verkligen lagt fram rätt
              version av sin egen budgetmotion. Kan det verkligen stämma att
              de bortser från jord- och skogsbruket i sina motioner? Kan det
              verkligen stämma att samtliga oppositionspartier är så nonchalanta
              mot en näring med en sådan betydelse för samhället och som enligt
              LRF skulle kunna ge 40 000 nya jobb med rätt förutsättningar?
            </seg>
            <seg n="b9302b91">
              Det stämmer, fru talman, att Socialdemokraterna behagar nämna
              ordet jordbruk en gång i sin motion, Miljöpartiet sju gånger,
              Vänsterpartiet tre gånger. Så är det med det räkneexemplet. Det
              handlar egentligen inte om hur många gånger vi nämner ett ord
              utan vad vi skriver. Det är det som räknas, inte hur det formuleras
              i första hand. I oppositionens fall hjälper det ändå inte, siffrorna
              talar sitt tydliga språk för synen på jordbruket. Därför känns
              det bra att vi har en majoritet i riksdagen och en regering som
              vill annorlunda. Det stora oppositionspartiet anser att det ska
              lukta mycket mer asfalt. Med det perspektivet byggs ingen framtidsanda
              på landsbygden. Det oroar mig, fru talman.
            </seg>
            <seg n="552370c1">
              Socialdemokraterna var snabba med att kritisera regeringens arbete.
              De påstår att vi sviker landsbygden. Men när företrädare för Socialdemokraterna
              talar om svek är det mot bättre vetande. De senaste åtta åren
              har de haft på sig att göra någonting. Vi har haft ett år hittills.
              Vi hoppas självklart på många fler. Oppositionspartierna säger
              att alla ska med. Men det gäller inte landsbygden läs deras motioner!
              Vi säger att det finns kraft och potential i hela Sverige, och
              det ska människorna kunna tillvarata och utveckla.
            </seg>
            <seg n="f87a1961">
              Fru talman! Det är vad som skrivs i motionerna men även åtta
              års politik som vi summerar. Vi ser att det inte ser något vidare
              ut.
            </seg>
            <seg n="966dd0db">
              Genom landsbygdsprogrammet satsar regeringen 35 miljarder på
              landsbygden. Det är ett viktigt verktyg. Rätt använt är det ett
              kolossalt viktigt verktyg. Nu finns underlaget, nu sänds signalerna
              från kammaren ut via länsstyrelser men framför allt via bygdeutvecklingslag
              och enskilda företagare. Det görs en stor gemensam satsning. Landsbygdsprogrammet
              ställt vid sidan för sig självt är ingenting. Det krävs att människor
              och entreprenörer arbetar tillsammans för att det ska bli någonting.
            </seg>
            <seg n="5d6d3ff8">
              Regeringen har även en landsbygdsstrategi som nu arbetas fram
              och en rad andra åtgärder och förslag som ska få hela Sverige
              att leva. Folkrörelserådet Hela Sverige ska leva har också fått
              stöd av den här regeringen.
            </seg>
            <seg n="51e3b8eb">
              I budgeten görs en samlad insats genom både ett konkurrenskraftspaket
              och en livsmedelsstrategi för fler jobb i hela landet. Konkurrenskraftspaketet
              omfattar 235 miljoner kronor i genomsnitt per år. Inom de gröna
              näringarna kommer det att leda till lägre kostnader för jordbruksföretagen.
              Paketet innehåller framför allt en satsning på djurvårdare, avskaffande
              av en rad kontrollavgifter och återbetalning av energiskatter.
              Med det här paketet kommer många bönder runt om i landet att kunna
              lägga mellan 3 000 och 5 500 kronor årligen på bättre saker än
              onödig byråkrati.
            </seg>
            <seg n="9141b748">
              I nuläget är skatte- och avgiftstrycket jämförelsevis högre på
              svenska lantbrukare än på till exempel danska och tyska. Så varken
              kan eller vill vi ha det. För att förbättra situationen för svenska
              lantbrukare avskaffas ett flertal avgifter som lantbruksföretagare
              i dag betalar och som man dessutom inte kan se nyttan av. Detta
              innebär att konkurrensvillkoren blir mer lika med vad som råder
              i jämförbara EU-länder. Vi ingår i EU:s gemensamma jordbrukspolitik.
              Sveriges deltagande och engagemang i den europeiska jordbrukspolitiken
              och Europeiska unionen är görviktigt. Efter år av socialdemokratisk
              passivitet tar det nu rejäl fart. Till skillnad från den förra
              regeringen, som handlingsförlamades av EU-motståndarna i samarbetspartierna,
              har alliansregeringen ett mandat att driva frågor inom EU.
            </seg>
            <seg n="bb82a83e">
              Det är, kära åhörare, ett gott tecken. Vi måste söka vänner.
              Sverige är ett litet och exportberoende land. Vi måste söka vänner,
              och det gör vi genom Europasamarbetet i första hand men även bredare
              än så.
            </seg>
            <seg n="b3c3a5bd">
              Nu spelar Sverige en roll för jordbrukspolitiken i Europa. Det
              är vi glada och stolta över. Vi har redan lyckats förbättra och
              stärka på en rad områden. Torskkvoterna är ett exempel där Sverige
              genom alliansregeringen har spelat en central roll och där jordbruksministern
              har visat på handlingskraft. Han visar att vi vill vara med och
              söker vänner. Vi i Sverige får inte alltid som vi vill, men vi
              måste ändå vara med och diskutera frågor. Det gör ministern. Tack
              för det!
            </seg>
            <seg n="7ed667e4">
              Det finns även andra viktiga frågor. Ministern nämnde själv här
              att vi genom alliansregeringens arbete har kunnat stärka djurskyddet
              för kycklingar inom EU. Det är en fråga som har tagit alldeles
              för lång tid och där Sverige mycket tidigare hade kunnat agera
              mycket kraftfullare, men nu är det gjort. Det är positivt, och
              det är vi tacksamma för. Det är även djuren tacksamma för självklart.
              Djurskyddet är mycket viktigt. Det ska Sverige inte tumma på.
              Svenska lantbrukare, de svenska gröna näringarna måste kunna få
              ut de mervärden som den svenska stränga, starka och positiva djurskyddslagen
              ger. Man måste kunna få ut de mervärdena som sagt.
            </seg>
            <seg n="8be25c6f">
              Medlemskap ska vara aktivt, engagerat och samarbetsorienterat.
              Sverige har en roll att spela i EU, och EU spelar roll för Sverige.
              Det tänker vi ta vara på. Det är inte bara EU-frågorna som kräver
              omtag efter den förra regeringen. Livsmedelssektorn nämnde jag
              tidigare, och det är ett annat område där vi jobbar för förbättringar
              och förenklingar inte minst. Saker ska inte vara krångligare än
              de behöver vara.
            </seg>
            <seg n="9ae4867f">
              Det ska vara säkra och sunda livsmedel med minimalt regelkrångel.
              Livsmedel är aktuella dagligen av självklara skäl. Det är därför
              som jordbruksfrågan är så viktig. Det är därför våra jordbrukare
              är så viktiga för vårt samhälle. Det ser ganska bekymmersamt ut,
              även om lantbruket har fått sig en skjuts framåt med hjälp av
              tv-program och andra inslag som berättar om vad bönder söker.
              Men vi söker bönder, kan vi säga, från den här kammaren. Vi söker
              engagerade unga bönder. Kära unga åhörare som lyssnar på detta
              ni behövs. Vi vill ge förutsättningar för unga lantbruksföretagare.
              De behövs mer än någonsin, skulle jag vilja säga. Inte sedan svälten
              för drygt hundra år sedan i Sverige har de kanske behövts så mycket
              som nu i det stora generationsskifte som sker, inte bara i Sverige
              utan i hela EU.
            </seg>
            <seg n="673868ec">
              Efterfrågan på ekologiska varor är större än någonsin. De svenska
              producenterna hinner inte leverera i tillräcklig utsträckning,
              vilket leder till att Sverige får importera en stor del av ekologiska
              varor. Vi behöver fler ekologiska livsmedel på marknaden för att
              möta den efterfrågan som finns. Det är vi glada över. Men det
              är marknaden som styr detta. Den tidigare regeringen öronmärkte
              en hel del medel för att öka efterfrågan på ekologiska varor.
              Efterfrågan finns de facto.
            </seg>
            <seg n="6262c9de">
              Därför väljer vi i stället att underlätta produktionen under
              marknadsmässiga förhållanden. Varje år satsar den här regeringen
              550 miljoner kronor på ekologiska varor, pengar som kommer producenterna
              till del. Fel prioriterat, säger oppositionen. Ansvarsfullt och
              rätt i tiden, säger vi. Med den snabba och positiva marknadsutveckling
              som det nu är finns det ingen möjlighet att matcha med statliga
              medel i samma takt. Det måste vi inse. I stället ska vi satsa
              på sådant som underlättar ökad produktion och som gör att ekobönderna
              får betalt för sin produktion via marknaden och inte via staten.
              Det finns med i den här budgeten.
            </seg>
            <seg n="c161f04a">
              Fru talman! Äganderätten arbetar vi hårt för i alliansregeringen.
              Centerpartiet är självklart med, har varit i all tid och tänker
              fortsätta att arbeta för det. Det är viktigt, och det är det som
              skiljer oss från oppositionspartierna i mångt och mycket. Vi har
              olika syn på hur de gröna näringarna ska kunna fungera. Jag menar
              att det egentligen snarare är i det basala och i grundsynen som
              det sitter. Äganderätten behöver stärkas. Vi menar att en förändring
              av 28 § i jaktförordningen är en sådan fråga som har betydelse
              för landsbygdsutvecklingen men också betydelse för att människor
              ska kunna ta eget enskilt ansvar. Det är görviktigt.
            </seg>
            <seg n="53773539">
              Jag är glad som sagt att stå här i talarstolen. Det beror inte
              enbart på att det lackar mot jul, utan jag är nöjd över det regeringen
              har åstadkommit på ett år på det här området. Det är mycket positivt,
              men vi kan mer och vi ska mer. Ni kommer att höra mer av oss.
            </seg>
            <seg n="3f2341e4">
              Jag vill passa på att tacka för ett gott samarbete i utskottet
              under det senaste året och tacka också jordbruksministern. Jag
              vill tacka alla åhörare och önskar alla som lyssnar och tittar
              en god jul och ett gott nytt år.
            </seg>
          </u>
          <note n="e1ce3ec5">
            Anf. 27 ANITA BRODÉN (fp):
          </note>
          <u who="erik_a_eriksson_e73e17_w" xml:id="i-f9d61ede315d5f99-0" n="51f32367" prev="i-8f7cafaecc683b31-0">
            <seg n="a63fde06">
              Fru talman! Jag vill börja denna debatt med att ge en eloge till
              jordbruksministern för att han har kunnat närvara under så stor
              del av den här debatten. Jag tycker att det är viktigt när vi
              har denna typ av debatt att vi har möjlighet att ha en minister
              närvarande.
            </seg>
            <seg n="25c7907e">
              När man läser dagens betänkande slås man av två olika saker.
            </seg>
            <seg n="4123f44f">
              Den ena handlar om regeringens helhetssyn på hur arbetet med
              jord, skog och djurskydd ska bedrivas. Det handlar om ett tillvaratagande
              av engagerade människor men också om ett kostnads- och resurseffektivt
              brukande.
            </seg>
            <seg n="5dd037b2">
              Den andra delen som man slås av när man läser dagens betänkande
              handlar faktiskt om en spretighet, en spretighet från oppositionen.
              Miljöpartiet och Vänsterpartiet har under samma utgiftsområde
              kommit fram till helt olika ställningstaganden. Den ene vill höja
              och den andre vill sänka anslaget. Socialdemokraterna, däremot,
              har en hel del synpunkter men ansluter sig budgetmässigt oftast
              till regeringens förslag.
            </seg>
            <seg n="7b5b0ab5">
              Jag vill belysa den helhetspolitik som präglar regeringens arbete.
              Först och främst är det långsiktigt hållbar utveckling det handlar
              om. Vi ser de framgångar som Odling i balans och Greppa näringen
              har lett till. Därför vill vi ge alla goda krafter möjlighet,
              tillsammans med ekologiska odlare, att utveckla sitt brukande
              i en miljömässigt hållbar riktning. Vi vill ge en likabehandling,
              samma chanser till alla företag som har denna inriktning. Miljöförbättrande
              åtgärder i jordbruket förstärks därför med 13 miljoner.
            </seg>
            <seg n="f0a736b5">
              Det är viktigt med ökad rådgivning sant informations- och utbildningsverksamhet
              men också ökade resurser till försöks- och utvecklingsverksamhet.
            </seg>
            <seg n="ebbf62b4">
              Den treåriga livsmedelsstrategin är också en viktig satsning,
              då den måste stärka livsmedelsbranschens konkurrenskraft. Vi hörde
              tidigare jordbruksministern i sitt anförande beskriva hur många
              personer som är engagerade inom denna sektor. Det är hela 60 000
              sysselsatta. Regeringen har också tydligt skrivit att den ekologiska
              livsmedelsproduktionen är en viktig del av arbetet. Vi inkluderar,
              inte exkluderar, det. Det är ingen gräddfil, utan vi ska arbeta
              med allt tillsammans som syftar till en långsiktigt hållbar utveckling.
              Hälsosamma livsmedel är A och O. Regeringen anslår därför 181
              miljoner till Livsmedelsverket. Det är en höjning av anslaget
              med 4 ½ miljon.
            </seg>
            <seg n="36907b73">
              Vi har en tilltro till att marknaden, konsumenterna och företagaren,
              bonden, gör en företagsmässig bedömning när det gäller att producera
              de livsmedel som konsumenterna efterfrågar. Vi vet också att priserna
              på ekologiska produkter är högre och att konsumenterna har en
              allt större möjlighet men framför allt vilja att betala extra
              för de extra mervärdena. Då har man möjlighet att välja och i
              så fall avstå från något annat.
            </seg>
            <seg n="ec80edcb">
              Folkpartiet och regeringen har alltid lyft fram vikten av att
              ta vara på engagerade företagare och entreprenörer. Vi lyfter
              nu fram det och genomför regelförenklingar och andra lättnader
              för att öka möjligheten att vara företagare också inom de areella
              näringarna.
            </seg>
            <seg n="0d4317ec">
              Jag vill, fru talman, ta tillfället i akt att bemöta några av
              de reservationer och de andra uppfattningar som oppositionen här
              har fört fram.
            </seg>
            <seg n="7292c268">
              Först och främst handlar det om djurskyddet. Och då har jag en
              vädjan till oppositionen vad gäller Djurskyddsmyndighetens nedläggning
              och överflyttningen av dess verksamhet till Jordbruksverket. Min
              vädjan lyder så här: Följ utvecklingen!
            </seg>
            <seg n="154730c9">
              Folkpartiet accepterade det beslutet och bidrog sedan aktivt
              till att den nya ordningen skulle bli bra. Vi kan nu konstatera
              att det fungerar mycket väl. Det fungerar mycket effektivt. Tillräckliga
              resurser har också givits för detta ändamål. Det märks också genom
              extra forskningsmedel för begränsning av och alternativ till djurförsök
              och det årliga forskarstödet som är viktigt. Oppositionens avvaktande
              och rent negativa inställning är kontraproduktiv, så följ utvecklingen!
            </seg>
            <seg n="ea1ca583">
              Regeringen förstärker djurskyddet. Det handlar både om smittsamma
              djursjukdomar och om den forskning som jag redan har nämnt. Djurskyddsverksamheten
              effektiviseras än mer. SLU blir ett nationellt centrum för djurskyddsforskning.
              Regeringen ställer sig positiv till inrättandet av ett europeiskt
              djurskyddscentrum. Alla krafttag måste tas för att förbättra djurskyddet
              i hela EU och få slut på de plågsamma långa djurtransporterna.
              Det är en fråga som inte minst den tidigare folkpartiparlamentarikern
              Marit Paulsen drev. Vi har en uppgift att fortsätta och inte ge
              upp förrän detta är avklarat.
            </seg>
            <seg n="f153a47d">
              Den statliga kontrollen av djurskyddet utreds för närvarande,
              och det har redan varit uppe i dagens diskussion. Om regeringen
              kan uppnå en mer likställd kontroll över hela landet och tillgång
              till samlad expertis men också minimera risken för kommunpolitiska
              hänsyn, är det väl ändå bara välkommet. Regeringen är beredd att
              lyfta på alla stenar för att finna bättre och säkrare regelverk.
              Jag utgår dessutom från att duktiga kontrollanter med lokal kännedom
              i så fall kommer att ingå i dessa team. Det är bara det att man
              har en annan huvudman.
            </seg>
            <seg n="6352c682">
              Vad gäller skogen kommer vi, fru talman, att ha all anledning
              att återkomma i samband med den skogspolitiska propositionen.
              Skogen är de facto Sveriges gröna guld. Det tål att upprepas.
              Skogens framtida betydelse för att möta klimathotet har tagits
              upp och kan inte nog betonas. Resurserna för insatser till skogsbruket
              handlar nu om både natur- och kulturåtgärder, att stärka skogens
              roll vad gäller klimatet men också att vidta åtgärder efter stormen
              Gudruns härjningar. Ett helhetsgrepp kommer att tas också här.
              Ni kommer att få ta del av alla förslag när skogspropositionen
              levereras. Den tar upp både produktion och skyddsinsatser.
            </seg>
            <seg n="c128ea75">
              Så de skarpa förslagen, fru talman! För tids vinnande har jag
              koncentrerat mig till tio skarpa förslag. Vi har också hört om
              de 235 miljonerna som avsatts bland annat för att ge positiva
              effekter för landsbygden och jordbruket.
            </seg>
            <seg n="4ac7444f">
              Fru talman! De areella näringarna kräver framsynta, långsiktiga
              beslut där potentialen ska tillvaratas på ett ekologiskt, ekonomiskt
              och socialt hållbart sätt. Det är viktigt att se jorden, vattnet
              och skogen som en global resurs där våra insatser också har bäring
              på andra människor i andra länder. Det är därför viktigt att arbetet
              i olika internationella sammanhang kan leda till en insikt att
              vi alla här och nu har ett ansvar att inte förstöra de resurser
              som vi fått att förvalta.
            </seg>
            <seg n="c05cb684">
              Tydliga budskap från den svenska regeringen kommer att vara nödvändiga
              för att vi ska kunna lösa problemen med alltifrån övergödning,
              djurtransporter och utkast av fisk till illegal skogsavverkning,
              förorenade vattendrag och ökenspridning.
            </seg>
            <seg n="c8d10b77">
              Fru talman! Regeringen och Folkpartiet är beredda att fortsätta
              att arbeta hårt för att anta dessa utmaningar.
            </seg>
            <seg n="f381b696">
              Med detta yrkar jag bifall till förslaget i betänkandet, och
              samtidigt önskar jag er alla en riktigt god jul.
            </seg>
          </u>
          <note type="speaker" n="35b5f7a1">
            Anf. 28 ANN-KRISTINE JOHANSSON (s) replik:
          </note>
          <u who="ann-kristine_johansson_4b4037" xml:id="i-c3f03bdccdf7797f-0" n="f86e12ab" next="i-c2bae8e8dfbaaf11-0">
            <seg n="6d03b3d6">
              Fru talman! Det är intressant att Anita Brodén räknar upp tio
              skarpa förslag. Många av dem var den förra regeringens förslag.
              Jag tycker att det är bra att ni fortsätter i den andan.
            </seg>
            <seg n="56c2df8d">
              Anita Brodén nämnde helhetssyn och långsiktighet. Det är jätteviktigt,
              och det tog jag också upp i mitt anförande. Men då vill jag ta
              upp miljömålen och Miljömålsrådets rapport som visar sura gubbar
              när det gäller flera mål som rör jord- och skogsbruket. Var finns
              de skarpa förslagen som gör att vi i alla fall närmar oss de här
              målen? Biologiska mångfaldspenningar har dragits ned samtidigt
              som målen ligger fast. Hur rimmar det?
            </seg>
            <seg n="c0a7dfb1">
              Det är samma sak när det gäller ekologisk produktion. Målen ligger
              fast, men de politiska signalerna från den borgerliga regeringen
              lyder att det inte är så viktigt med ekologisk produktion. Man
              tar bort de öronmärkta penningarna i budgeten. Man förlitar sig
              på marknaden. Men är det bra om detta innebär ökad import av till
              exempel ekologisk mjölk? Är det bra, Anita Brodén? Är det bra
              att det leder till att vi ökar importen i stället för att satsa
              på det ekologiska lantbruk som finns här i Sverige?
            </seg>
            <seg n="5f39001e">
              Till sist är jag tvungen att ställa en fråga till Anita Brodén
              om ursprungsmärkning också. Man efterfrågar ursprungsmärkning,
              till exempel nu i dagarna när julmaten står på borden. Min Mat
              har gjort en undersökning där man konstaterar att svenska folket
              vill ha ursprungsmärkning, inte minst nu inför julen, så att man
              vet vad man köper och att det kan vara svenskt. Vad säger Anita
              Brodén om detta med ursprungsmärkning? Kan det inte komma ett
              förslag om det?
            </seg>
          </u>
          <note n="75267738">
            Anf. 29 ANITA BRODÉN (fp) replik:
          </note>
          <u who="ann-kristine_johansson_4b4037" xml:id="i-c2bae8e8dfbaaf11-0" n="f86e12ab" prev="i-c3f03bdccdf7797f-0">
            <seg n="ac70bc3a">
              Herr talman! Jag vill börja med den ekologiska odlingen. Sedan
              ska jag besvara så många frågor som jag hinner under min tid.
              Vi förlitar oss på konsumenterna, Ann-Kristine Johansson. Det
              är konsumenterna som ska ställa krav på hur man vill att livsmedlen
              ska vara och hur man önskar att de ska produceras. Utifrån konsumenternas
              krav är det givetvis jordbrukarens skyldighet och möjlighet att
              tillgodose dem om han eller hon vill få avsättning för sina produkter.
              Vi förlitar oss på konsumenterna. Vi har också i Sverige ett otroligt
              regelverk när det gäller djurskydd, som vi har pratat om, och
              hur vår jord ska hanteras. Här råder det inga delade meningar,
              men vi har kanske större tilltro till konsumenternas möjlighet
              att välja. Det är den ena delen.
            </seg>
            <seg n="14664578">
              Den andra delen handlar om långsiktighet. Jag lyssnade väldigt
              noga på Ann-Kristine Johanssons anförande. Där fanns det oerhört
              många förslag på hur jordbruket och skogen ska skötas. Då gjorde
              jag en notering vid sidan om: Vad hände under den förra regeringens
              tolvårsperiod? Den hade alla möjligheter att göra något här. Vi
              tar vara på de goda idéerna som den tidigare regeringen hade.
              Vi fortsätter och nöjer oss inte med detta. Vi driver på. Vi ser
              detta långsiktigt och har en helhetssyn. Vi kommer med det ena
              paketet efter det andra.
            </seg>
            <seg n="72e55549">
              Nu har vi pratat om skogspropositionen. Vi kommer också att komma
              med en proposition som gäller miljön och en som gäller avsättningar
              och skydd. Här finns en helhetssyn.
            </seg>
          </u>
          <note type="speaker" n="ffd9876e">
            Anf. 30 ANN-KRISTINE JOHANSSON (s) replik:
          </note>
          <u who="ann-kristine_johansson_4b4037" xml:id="i-c3f03bdccdf7797f-1" n="f86e12ab" next="i-c2bae8e8dfbaaf11-1">
            <seg n="0259811a">
              Herr talman! Det är intressant att lyssna på Anita Brodén. Hon
              pratar så gott om att konsumenterna ska kunna ställa krav. Vi
              är helt överens. Det handlar om att jag som konsument ska kunna
              välja vad jag vill köpa för något när jag är i affären. Men det
              gäller att finns en märkning för att vi ska kunna välja när vi
              går dit och handlar. Det måste finnas en ursprungsmärkning. Jag
              vill gärna ha svar från Anita Brodén på hur hon ser på detta med
              ursprungsmärkning.
            </seg>
            <seg n="b3fe7678">
              Det finns inte tillräckligt med ekologiska varor att tillgå.
              Även om jag, som konsument, och storkök efterfrågar ekologiska
              varor finns det inte tillräckligt att tillgå. Det är faktiskt
              också så att ekologiska producenter väljer att gå ifrån det. Vilka
              politiska signaler finns det när ekologiska producenter i dag
              väljer att kliva av trots att efterfrågan är så stor? Jag tror
              att det sker på grund av att regeringens politiska signaler säger
              att det inte är så viktigt och att man plockar bort de öronmärkta
              medlen till ekologisk produktion i budgeten. Sådana signaler är
              viktiga.
            </seg>
            <seg n="102aec8e">
              Hur ska man kunna nå målet med långsiktighet och levande skogar
              genom att plocka bort pengar från biologisk mångfald, Anita Brodén?
              Var ligger långsiktigheten i det?
            </seg>
          </u>
          <note n="327f6027">
            Anf. 31 ANITA BRODÉN (fp) replik:
          </note>
          <u who="ann-kristine_johansson_4b4037" xml:id="i-c2bae8e8dfbaaf11-1" n="f86e12ab" prev="i-c3f03bdccdf7797f-1">
            <seg n="26bf82d9">
              Herr talman! Vi kan inte tvinga en lantbrukare att odla på det
              ena eller det andra sättet. Det är varje företagares eget val.
              Det finns enorma möjligheter att odla ekologiskt i vårt land.
              Här har varje företagare som vill ha den nischen stora möjligheter.
              Vi har nämnt LBU-anslaget på 35 miljarder under en tidsperiod
              på sju år. Här finns alla möjligheter när det gäller ett hållbart
              brukande av gemensamma resurser. Här har också odlare som arbetar
              enligt en metod där man inte till hundra procent går efter dessa
              krav och regler men ändå odlar på ett miljömässigt hållbart sätt
              möjligheter enligt Greppa näringen och Odling i balans. Möjligheterna
              finns. Vi kan inte säga till någon som slutar odla: Det får inte
              du göra. Valet är varje enskild brukares.
            </seg>
            <seg n="0ea70786">
              Jag delar Ann-Kristine Johanssons uppfattning att det är oerhört
              viktigt att konsumenten på ett tydligt sätt ska kunna se märkningen
              och på så sätt kunna fatta sina beslut. Här har man kommit en
              bra bit på väg genom den samling som nu har skett mellan olika
              ministrar som har tagit initiativ till detta tillsammans med branschens
              olika företrädare. Det kommer att följas av sådan här viktig märkning.
              Då går branschen före. Har man en stolthet och vill visa var produkten
              kommer ifrån kommer man nog att skriva det på sina paket och sina
              produkter.
            </seg>
          </u>
          <note type="speaker" n="0c04a402">
            Anf. 32 IRENE OSKARSSON (kd):
          </note>
          <u who="irene_oskarsson_03fb6b_w" xml:id="i-4bc4d2cab303064c-0" n="59350708">
            <seg n="3c741e55">
              Herr talman! Vi har nu under ett par timmar debatterat ett område
              som är grunden för vår överlevnad bokstavligt talat.
            </seg>
            <seg n="3ae267aa">
              För mig personligen har det varit ett spännande år som ligger
              bakom oss. Det har varit spännande på många sätt. Som ny ledamot
              i denna kammare har man förhoppningsvis växt några centimeter
              på längden sedan den senaste budgetdebatten. Vi har fått en alliansregering
              som leder ett arbete där fler människor kommer i arbete, där unga
              människor ser nya möjligheter öppnas och där miljöfrågan har kommit
              högt på agendan.
            </seg>
            <seg n="ab869fc1">
              Jag kan inte heller låta bli att referera till det möte vi hade
              med LRF-ungdomar förra veckan. De sade faktiskt mer än det Ann-Kristine
              Johansson har citerat tidigare i dag. De var positiva och glada
              över att jobba i en näring som har framtiden för sig. Med förlov
              sagt har jag under några år mött motsatsen hos unga jordbrukare.
              Det var oerhört roligt att se.
            </seg>
            <seg n="b67c9a6f">
              Som kristdemokrat ser jag också att den här budgeten innehåller
              många förslag som vi har kämpat för och som äntligen realiseras,
              till exempel att det ska bli lättare för den småskaliga slakten.
              Den satsning som nu görs ger de småskaliga slakterierna bättre
              förutsättningar, och det är något som vi har drivit länge.
            </seg>
            <seg n="7bd4508e">
              Denna satsning kan också ses som en del i den livsmedelsstrategi
              som regeringen ska arbeta fram tillsammans med näringen för de
              kommande tre åren. Att tillsammans med näringen i alla led arbeta
              med dessa frågor är ett ännu bättre sätt att tillvarata den kvalitetsstämpel
              som svensk mat och svensk produktion har. Närproducerat, ekologiskt,
              från jord till bord, närfiskat kärt barn har många namn. Det kan
              vi vara överens om allesammans här.
            </seg>
            <seg n="096fb084">
              Under det gångna året har klimatfrågan hamnat på var mans läppar.
              I det sammanhanget är det naturligt att vi tar ett samlat grepp
              när det gäller produktion av livsmedel. Det är få förunnat att
              i dag få följa en produkt från jord till bord. Då är det vårt
              ansvar att stödja processen för att vi ska kunna producera och
              konsumera på ett klimatsmart sätt i vårt land och i världen.
            </seg>
            <seg n="e9d7a3fa">
              I det arbetet måste de stora aktörerna också ingå. Om man väljer
              att se det som har hänt de senaste dagarna med möjligheten för
              ögonen tror jag att det också är ett bevis på detta. De stora
              livsmedelsföretagen säger nu: Vi måste ta tag i detta på ett nytt
              sätt. Det viktiga är nämligen att vi ser långsiktigt hållbara
              resultat och att du och jag som konsumenter är beredda att betala
              för den kvalitet som produceras.
            </seg>
            <seg n="3f74776b">
              Näraliggande det arbete som nu pågår är det fullt integrerade
              djurskyddet i Jordbruksverkets arbete. Med risk för att upprepa
              vad tidigare talare har sagt, herr talman det blir gärna så vill
              jag understryka att Jordbruksverket gör ett oerhört gott arbete
              i det här sammanhanget och skapar ett gott djurskydd i Sverige.
            </seg>
            <seg n="7358f566">
              För några veckor sedan var jag på besök på en ganska stor gård,
              i alla fall med småländska mått mätt. Det var ett välskött lantbruk
              som drivs av en familj där tre generationer är involverade. Gården
              har varit Kravmärkt sedan mitten av 90-talet. Anledningen till
              det var att den äldre generationen ville bruka gården på ett sätt
              som ger en hållbar framtid, som man uttryckte det.
            </seg>
            <seg n="e69faa16">
              I det samtal som vi hade under besöket kom det fram att en av
              de viktigaste punkterna var att vi konsumenter måste vara beredda
              att betala för det de producerar. De gladde sig åt de nu något
              stigande priserna. Men jag vill ta tillfället i akt i den här
              talarstolen och säga att producenterna inte alltid ser den ökade
              kostnad som vi konsumenter ser. Jag tror att vi behöver bli tydligare
              på att tala om vad primärproduktionsledet får i ersättning för
              det som görs.
            </seg>
            <seg n="12961d54">
              Men den här familjen konstaterade också att man inom några år
              skulle vara tvungen att övergå till lösdrift, med tanke på hur
              stor besättning man hade, om man skulle få ha kvar sin certifiering.
              Utifrån de investeringar som är gjorda och det väl fungerande
              lantbruk som det nu är konstaterade de: Nej, det gör vi nog inte.
              Vi kommer nog att bli så kallat konventionella, som man uttryckte
              det.
            </seg>
            <seg n="04b995e3">
              För mig är det här en beskrivning av att vi i dag inte har så
              långt mellan det vi kallar ekologiskt och det andra kallar konventionellt
              lantbruk i många sammanhang. Gränserna börjar suddas ut. Det är
              väl bra. Det betyder nämligen att vi alla har fått en större förståelse
              för vad ordet ekologi betyder.
            </seg>
            <seg n="cd0a69bf">
              Jag kunde inte låta bli att hemma det är väl mina gamla yrkesrötter
              som slår till ta fram Bo Bergmans bok med ord och synonymer och
              läsa. Ekologi: läran om naturens hushållning om hur levande organismer
              samspelar och anpassar sig till naturförhållanden. Hushåll, hem
              och boning oikos . Logia : kunskapen, läran och vetenskapen. Logos
              : ord och tal. Jag tror alltså att det är precis detta regeringen
              satsar på. Ett hållbart hushållande och ett klokt användande av
              de resurser vi har. Då vågar jag kalla det ekologiskt, men i ett
              vidare begrepp än vi normalt använder termen.
            </seg>
            <seg n="727d22ad">
              Vid samma gårdsbesök kom vi in på frågor om hur vi sköter vår
              skog. Många i våra trakter det vet utskottets ledamöter är drabbade
              av Gudrun, Per och granbarkborren i nämnd ordning. Den här familjen
              hade blivit lika drabbad av borren som av Per.
            </seg>
            <seg n="e5c187be">
              Det fanns en påtaglig oro hos den äldre generationen för hur
              vi beslutsfattare tar ifrån den enskilde markägaren hans rätt
              till sin egendom. Hur kan det som våra föräldrar och farföräldrar
              vårdat och skött så att det i dag har ett så stort värde nu läggas
              under tvångsförvaltning? Detta är i stort ett citat. Det leder
              inte till någonting utan blir en död hand. Att bemöta det när
              man sitter framför en gammal odalman som har skött sin skog i
              alla år är inte enkelt.
            </seg>
            <seg n="b58efd49">
              Tyvärr kan jag se denna uppgivenhet hos flera, och vi har kunnat
              läsa ett antal artiklar om detta på sistone. Samtidigt vet vi
              i miljö- och jordbruksutskottet, som har bevistat dessa bygder
              under det gångna året, att det åvilar oss ett stort ansvar att
              skydda skogen åt kommande generationer. Frågan hur vi bäst gör
              det är nu under lupp på Miljödepartementet och Jordbruksdepartementet.
              Jag har tilltro till att vi ska kunna få fram nya former för att
              skydda skyddsvärda skogar utifrån en dialog och en delaktighet,
              där ersättningen går hand i hand med detta. Men det ska vara ett
              förvaltarskap där vi också tilltror markägare att förvalta sin
              egendom.
            </seg>
            <seg n="bf256fbf">
              Herr talman! En ung skogsägare sade till mig i går: Varför ska
              vi laga det som inte är trasigt? Lägg era resurser på att laga
              det som är trasigt! Hon var övertygad om att vi tillsammans skulle
              hitta lösningar för ett hållbart och ekologiskt ekonomiskt skogsbruk
              i vårt land.
            </seg>
            <seg n="35549e45">
              Lantbruket har också i denna budget sett satsningar som innebär
              att kostnader för registerkontroll, vilket vi har hört tidigare,
              inte kommer att drabba den enskilde.
            </seg>
            <seg n="aa616230">
              Dieselskatten återbetalas.
            </seg>
            <seg n="6cac908d">
              Vi har hört jordbruksministern tala om vilka möjligheter 75 mjölkkor
              och egenrekrytering ger till minskade kostnader. Men ingen av
              talarna har hittills nämnt att vi också har ett jobbavdrag för
              den enskilde företagaren. Räknar vi ihop de här siffrorna kan
              vi konstatera, och det vågar jag stå här och säga, att inte någon
              lantbrukare med en eller flera anställda inte har tjänat på den
              här ekvationen till slut, när man ser hela bilden. Det är väl
              det vi ibland är dåliga på.
            </seg>
            <seg n="789728fd">
              När det gäller satsningar välkomnar vi kristdemokrater också
              att regeringen nu satsar resurser på bioenergi och på forskning
              inom detta område. 40 miljoner går till detta i det klimatpaket
              som är levererat i den budget som nu föreligger. Oerhört spännande,
              oerhört viktigt, och här måste alla blommor få blomma med stöd
              från inte minst riksdag och regering så att vi hittar nya lösningar
              på våra klimatproblem.
            </seg>
          </u>
          <note n="42dca3d5">
            Herr talman! Jag yrkar bifall till förslagen i betänkandet och
            avslag på reservationerna.
          </note>
          <note type="speaker" n="22b9eeef">
            Anf. 33 JAN-OLOF LARSSON (s):
          </note>
          <u who="jan-olof_larsson_644820" xml:id="i-52151e6068ac1f85-0" n="76a8f9f1">
            <seg n="16326e3c">
              Herr talman! Utgiftsområde 23 omfattar jord- och skogsbruk samt
              fiske med mera. Hittills har vi mest hört om jord- och skogsbruk.
              Det kanske inte är så underligt med tanke på den sammansättning
              som miljö- och jordbruksutskottet har och den bakgrund som ledamöterna
              har. Erik Eriksson frågade hur många gånger ordet jordbruk hade
              nämnts. Jag lyssnade på ministern. Han nämnde fiske en gång på
              elva minuter. I vilket sammanhang? Jo, det gällde kontroll.
            </seg>
            <seg n="2a2c0c93">
              Man kan fundera varför han inte nämnde det som var en stor nyhet
              i går, att vi inte lagför dem som har åkt fast i kontroller. I
              går var det lite sned information på nyheterna. Man attackerade
              svenskt kontrollsystem, vilket det inte är några större brister
              i. Det är vi ense om. Däremot fungerar inte lagföringen av dem
              som hamnar i kontrollsystemet. Där har den här regeringen skött
              uppföljningen mycket dåligt. Det fanns förslag som var på gång
              och de har fördröjts. De skulle ha varit framme om det varit riktigt
              och rätt. Man skulle ha drivit på i den frågan. Det hade varit
              viktigt.
            </seg>
            <seg n="d51825f3">
              Sedan är vår jordbruksminister rätt självgod, tycker jag. Han
              stod här och berättade om att han hade räddat livet på fyra miljoner
              kycklingar. De är antagligen slaktade i dag. Men kanske fick de
              det bättre under de månader de levde.
            </seg>
            <seg n="0810995e">
              Jordbruksministern glömde emellertid att tala om att han utrotat
              fisken i Kattegatt och Skagerrak. Där finns inga torskyngel i
              dag. Eftersom det är han som bestämmer vad gäller EU-förhandlingarna
              och hur de ska gå måste han även ta ansvaret för att fisken blir
              utrotad, inte bara för att kycklingar ska få leva en månad längre.
              Någon ordning måste det vara på resonemanget. Han sade att han
              aldrig varit så nöjd och glad som när han fick reda på att torsken
              var utrotad i Kattegatt aldrig varit så nöjd och glad. Jag blev
              bedrövad när jag fick höra det.
            </seg>
            <seg n="ec1b1817">
              För två veckor sedan gick man med på att i Norge höja kvoten
              med 11 procent eftersom det, som forskarna sade, fanns en svag
              tendens till uppgång. Man höjde omedelbart kvoten med 11 procent.
              Förra veckan kom så nödrapporter om att torskynglen var borta.
              Det är framförhållning, det. Det är bra fiskepolitik från en borgerlig
              regering. Det är så man skäms!
            </seg>
            <seg n="98f2bbad">
              Herr talman! Den socialdemokratiska fiskepolitiken bygger på
              att havets resurser brukas på ett ekologiskt och ekonomiskt hållbart
              sätt. Det är vår uppgift att ge fiskenäringen de rätta förutsättningarna
              så att de kan utveckla en långsiktighet i företagandet. Vår helhetssyn
              på fisket omfattar alla aspekter, från ett fiske i kris till möjligheterna
              till en snar förbättring. Det handlar om den självklara försiktighetsprincipen,
              om ekosystemansats och om att bruka bestånden på ett ansvarsfullt
              sätt.
            </seg>
            <seg n="9536c984">
              Om vi från svensk sida ska driva linjen om ett ekologiskt hållbart
              fiske måste vi som politiker sätta tilltro till de råd som forskarna
              ger även när råden är tuffa att följa. Vi kan inte, som högerregeringen,
              misstänkliggöra de internationella forskningsråden genom att säga
              att de inte är seriösa.
            </seg>
            <seg n="b0cb9e1c">
              Herr talman! Under föregående mandatperiod strömmade förslagen
              om fiskepolitiken in från de nu styrande högerpartierna. Inte
              minst luftades i varje sammanhang klagomålen mot den socialdemokratiska
              politiken. Det var därför med stor spänning jag tog del av högerregeringens
              ansats inom detta område, nu när de helt kunnat sätta sin prägel
              på politiken.
            </seg>
            <seg n="3560fca5">
              Döm om min förvåning när jag får se att den enda satsning som
              i stort sett görs, och den enda satsning som jordbruksministern
              lyfter fram, är en ökning av resurserna till kontrollen. Detta
              område är nästan det enda område där vi är överens om att vi klarar
              de uppsatta målen, och det är det enda område man satsar på. Vi
              har alla uttryckt att just det området klarar vi bra. Ändå har
              regeringen i sin budget överfört 7 miljoner kronor från anslaget
              Åtgärder för landsbygdens miljö och struktur till Fiskeriverket
              för att finansiera fiskekontrollen.
            </seg>
            <seg n="8776fb93">
              Vi socialdemokrater anser inte att de som fiskar behöver en kraftigare
              fotboja. Vi förespråkar en annan inriktning på kontrollen, nämligen
              att mer effektivitet och mindre kvantitet ska prägla verksamheten.
              Vi föreslår även att EU:s fiskeländer utvecklar ett bättre samarbete
              vad gäller fiskekontrollen och förordar en gemensam personalstyrka
              för detta ändamål.
            </seg>
            <seg n="bef0e944">
              Herr talman! Högerpartiernas satsning på det kustnära och småskaliga
              fisket lyser med sin frånvaro. För de fiskare som nu får upphöra
              med drivgarnsfisket finns inga riktade pengar till stöd. Vart
              tog alla de löften som framfördes under den förra mandatperioden
              vägen?
            </seg>
            <seg n="47a2bdff">
              Vi socialdemokrater vill rikta direkta medel till detta segment
              inom fisket. Vi föreslår därför att regeringen, som ett sätt att
              möjliggöra omställningen, avsätter sammanlagt 43 miljoner kronor
              åren 20082010 i strukturstöd till fisket.
            </seg>
            <seg n="cf32dc9e">
              Vad vill högerpartierna konkret göra för att skapa bra förutsättningar
              för det kustnära fisket? Nu när ni är i majoritet finns tyvärr
              inte något av alla de förslag med som fördes fram då ni var i
              opposition. Men det kanske är som Kristdemokraterna brukar uttrycka
              sig: Det var en fråga i valrörelsen. Nu när ni befinner er i verkligheten
              uteblir löftena.
            </seg>
            <seg n="999419bf">
              Herr talman! I ett kvarts sekel har vattenbruket varit den snabbast
              växande sektorn inom livsmedelsproduktionen. Det har haft en årlig
              tillväxt på 9 procent varje år sedan 1970. Fiskodlingarna producerar
              i dag 45 procent av all den fisk som konsumeras av människor,
              48 miljoner ton. År 2030 måste denna produktion ha fördubblats
              om vi ska kunna konsumera lika mycket som i dag per capita i världen.
            </seg>
            <seg n="94898339">
              I dag finns inget i budgeten som pekar på att vi i Sverige ska
              ta åt oss av denna utveckling. Det är en näring som passar Sverige
              med alla våra sjöar och vattendrag förutom den långa kusten. Branschorganisationen
              för vattenbruket har lagts ned, och Sverige är ett av få länder
              som inte deltar i EU:s utveckling av vattenbruket. Det är en bransch
              med en gigantisk potential som är nödvändig att utveckla för att
              öka produktionen. Dessutom måste det ske på ett miljöriktigt sätt.
            </seg>
            <seg n="7cb7d8c3">
              Herr talman! I den uppföljning som miljö- och jordbruksutskottet
              gjort av de fiskepolitiska insatserna kan vi sammanfatta resultatet
              med varför?, hur? och vad blev det för resultat?. Den tydligaste
              punkten som gått att utvärdera är om det svenska fisket tar ut
              mer av resursen än vi har lov till enligt de kvoter som vi tilldelats.
              På den punkten kan man ganska entydigt säga att vi sköter oss
              relativt bra. Och på just detta område vill högerregeringen satsa
              mer.
            </seg>
            <seg n="325e71b3">
              På andra områden mäts resultatet ofta i förbrukade anslag, inte
              vilket resultat som åstadkommits. Här måste det komma en annan
              syn och ett annat redovisningssätt där det tydligt framgår vad
              vi vill, vilket resultat vi beräknas nå med tillsatta medel, och
              därefter för att kunna korrigera insatserna måste vi också veta
              hur måluppfyllelsen blev. På så sätt tror jag att det blir betydligt
              bättre prioriteringar och budgetdiskussioner inom detta område.
            </seg>
          </u>
          <note n="42b3bd32">
            Herr talman! Jag yrkar bifall till reservation nr 1 och 3.
          </note>
          <note type="speaker" n="ff6ca866">
            Anf. 34 LARS TYSKLIND (fp):
          </note>
          <u who="lars_tysklind_9e367c_w" xml:id="i-8f44980965d007c9-0" n="afb7dfd1">
            <seg n="d1e1e0c8">
              Herr talman! Jag vill i likhet med mina allianskolleger yrka
              bifall till utskottets förslag i betänkandet i dess helhet. Min
              partikollega Anita Brodén och även andra allianskolleger har tagit
              upp många saker om bland annat jord- och skogsbruket. Jag tänkte
              därför hålla mig till frågor som rör fisket och göra en del reflexioner
              kring den uppföljning som vi gjort.
            </seg>
            <seg n="b28fb24c">
              Allra först skulle jag dock vilja göra en liten reflexion kring
              märkningen av livsmedel eftersom jag i veckan köpte en julskinka.
              Över hela framsidan på skinkan stod skrivet Julskinka från Värmland.
              Jag förstår att den producenten ser mervärdet i att marknadsföra
              Värmland. Därför tror jag inte att det egentligen är något problem
              med att märkningen ska vara obligatorisk; producenten kommer att
              inse mervärdet i detta. Det var en liten parentes som jag egentligen
              inte hade tänkt ta upp.
            </seg>
            <seg n="d25031b8">
              När det gäller fisket är vi helt överens om vissa saker, även
              om det lät som om vi inte var överens om någonting när man lyssnade
              på Jan-Olof Larsson. Vi är överens om att vi ska ha ett långsiktigt
              hållbart fiske. Det gäller ur både ekonomisk, ekologisk och social
              synvinkel.
            </seg>
            <seg n="d1159d02">
              Det som är viktigt, och som jordbruksministern också tog upp,
              är framtidstron i branschen, även om fisket efter många års nedskärningar
              blivit en ganska liten bransch sett i ett nationellt perspektiv.
              I dag finns drygt 1 800 yrkesfiskare. För många orter betyder
              fisket väldigt mycket från ekonomisk och även social synpunkt,
              och därför är det viktigt att vi fortsätter med den utveckling
              som finns. Vi har ju inom EU infört regionala rådgivande nämnder,
              som innebär att besluten lyfts ned. Om vi ser på detta ur ett
              ännu mer nationellt perspektiv har vi även haft samförvaltningsinitiativen,
              som starkt bidragit till utvecklingen av fisket. Där har man tagit
              till vara yrkesfiskarnas kunnande om havet.
            </seg>
            <seg n="d9314b97">
              Hur vi än vrider och vänder på det hela avgörs mycket av fiskepolitiken
              inom EU. Därför är det glädjande att vi nu har en regering med
              en jordbruksminister som verkligen är en aktiv aktör på EU-området
              och bidrar till att vi tar de avgörande stegen för att nå målen
              med ett uthålligt fiske.
            </seg>
            <seg n="26a96c70">
              Jag vet inte om jag hörde fel, men jag tyckte att Jan-Olof Larsson
              sade någonting om att vi inte respekterade Ices. Det har aldrig
              varit någon tvekan om utgångspunktspunkten är den vetenskapliga
              rådgivningen från Ices. Det har hela tiden varit styrkan i det
              svenska förhandlingsläget så att vi fått de resultat som vi fått.
              Sedan vet alla att man naturligtvis måste kompromissa, men genom
              det upplägg som den svenska regeringen haft har man nått så långt
              som man över huvud taget kunnat nå i dessa förhandlingar.
            </seg>
            <seg n="2132c364">
              Det handlar naturligtvis om kvoter. Det är väldigt viktigt att
              man håller kvoterna och uttagen på en långsiktigt hållbar nivå.
              Men det handlar också om utkast, som har tagits upp här några
              gånger. Det är någonting som vi i gemen tycker är en fullständig
              paradox. Vi fiskar och slänger sedan i fisken. Det finns ingen
              vinnare i ett sådant system. Det pågår ett arbete inom EU, där
              Sverige också är drivande, när det gäller att utveckla selekterande
              redskap, havdagar och förbud mot utkast.
            </seg>
            <seg n="93a0d2cb">
              Jan-Olof Larsson är upprörd över den 11-procentiga höjning av
              kvoten som tillkom när vi förhandlade med Norge. Vad Jan-Olof
              Larsson däremot glömde att säga var att det var en villkorad höjning
              av kvoten. Den innebar också att EU tog på sig att sänka utkasten
              med 10 procent och att dessutom införa vissa selekterande redskap.
              Detta skulle åtminstone teoretiskt sett minska fiskedödligheten
              vid fisket i Nordsjön. Det är inte så att det dör fler torskar
              på grund av att man ökar kvoten med 11 procent. Det var det som
              hela uppgörelsen gick ut på.
            </seg>
            <seg n="00a1070d">
              När det gäller kontrollfunktionerna kan jag hålla med om att
              det finns ett dilemma. Naturligtvis känns det lite överdrivet
              för yrkesfiskare som är utsatta för kontroll ständigt och jämt.
              Samtidigt finns en tung vikt i den andra vågskålen: När Sverige
              åker till Bryssel och förhandlar måste vi vara oerhört trovärdiga
              och ha väldigt klart för oss att vår kontroll fungerar. Det är
              mot den bakgrunden man ska se höjningen av anslaget.
            </seg>
            <seg n="21e0a6cf">
              Det måste samtidigt sägas att den absoluta majoriteten av fiskarna
              försöker och lyckas följa det krångliga regelverk som finns. Det
              är inget kontrollsystem för något slags utbrett illegalt fiske
              i Sverige. Vi ska ha ett vattentätt kontrollsystem som trovärdig
              bas för våra förhandlingar i Bryssel.
            </seg>
            <seg n="7e92cb9b">
              Herr talman! Jag ska säga några ord om uppföljningen. Jag tror
              att vi får höra mer om det senare, men jag ska tala lite kort
              om strukturstöden, som togs upp också av Jan-Olof Larsson. Det
              som är viktigt med strukturstöden och som vi har konstaterat i
              uppföljningsarbetet i miljö- och jordbruksutskottet är att man
              måste analysera dem och se till att de blir åtkomliga på ett bra
              sätt för dem som de berör. Under de gångna åren, under den senaste
              programperioden, har mycket av strukturstöden från EU aldrig tagits
              ut, på grund av att det svenska regelverket inte har fungerat.
              Det är de facto i alla fall inte under en alliansregering det
              har skett. Där har vi en uppgift: att tillsammans se till att
              strukturstöden verkligen kommer fisket till godo.
            </seg>
            <seg n="ad2c543f">
              När det gäller vattenbruket håller jag helt med om att Sverige
              har en potential att utveckla. Man kan se att det inte finns någonting
              i budgeten, utom att uppföljningen säger att det här är ett område
              där strukturstöden också måste omvandlas, så att de fungerar i
              verkligheten. Det är väl bra. Däremot pågår väldigt mycket ute
              i verkligheten, där andra faktorer styr. Till exempel pågår i
              Lysekil ett arbete för att försöka få fram och odla torsk. Det
              är kopplat också till att man ska rekonstruera lokala stammar.
              Vilda stammar ska också ingå i projektet. Ett sådant projekt ska
              naturligtvis kunna få stöd från strukturpengar för fisket. Om
              man lyckas där är det ett väldigt steg framåt i sammanhanget.
            </seg>
            <seg n="f9b48690">
              Det finns andra saker Sverige kan specialisera sig på. Vid den
              svenska västkusten har vi till exempel det bästa vattnet för ostron.
              Det pågår projekt i norra Bohuslän kring detta.
            </seg>
            <seg n="e08b16a3">
              Det jag nöjer mig med att ta upp kring uppföljningen är att vi
              måste se över strukturstöden, så att de verkligen kommer företagarna
              till del. Det tror jag är en oerhört viktig sak för framtiden.
            </seg>
          </u>
          <note type="speaker" n="d83d7af4">
            Anf. 35 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-52151e6068ac1f85-1" n="76a8f9f1">
            <seg n="380dff9b">
              Herr talman! Vi är överens om att vi ska ha ett långsiktigt hållbart
              fiske; det är lätt att säga. Men när man ena veckan går med på
              att höja uttaget av fisk i Nordsjön och nästa vecka talar om att
              det inte finns ett yngel att se i hela Kattegatt, då kan man inte
              säga att det är hållbart fiske. Man kan säga att vi ska begränsa
              utkastet av fisk först. Men Lars Tysklind vet att det är större
              risk att jag åker fast för fortkörning om jag kör i 100 kilometer
              per timme på en 90-väg uppe i Norrlands inland än att någon ska
              se hur det går till när jag fiskar ute i Nordsjön. Sannolikheten
              för upptäckt är helt enkelt minimal. Det är helt omöjligt, och
              det vet vi i dag. Man kan inte täcka in den delen.
            </seg>
            <seg n="07f48750">
              Respekteras Ices? Jag vet inte om Lars var på det möte vi hade
              med jordbruksministern, där vi diskuterade att man bara skulle
              lyssna på seriösa forskare. Man hade bara Ices, och man litade
              inte på dem som seriösa forskare. Jag ställde frågan tre gånger,
              och jordbruksministern fick backa av ren skämsel. Man uttryckte
              faktiskt i papperen att man inte litade på Ices.
            </seg>
            <seg n="36f6b868">
              Man kan undra hur Lars vet att man inte hade kommit längre i
              förhandlingarna med en annan förhandlingsteknik. Man har inte
              kommit speciellt långt i dag heller. Vi har snart inget liv i
              hela Västerhavet utefter kusten. Det är ingenting att vara stolt
              över. Jordbruks- och fiskeministern har aldrig varit så glad någon
              gång som han är nu, men jag är bedrövad efter den senaste rapporten,
              som kom i dag på morgonen. Otroligt bedrövad är jag! Detta kan
              skapa problem för hela näringslivet hemma vid kusten.
            </seg>
          </u>
          <note type="speaker" n="97ba0fed">
            Anf. 36 LARS TYSKLIND (fp) replik:
          </note>
          <u who="lars_tysklind_9e367c_w" xml:id="i-8f44980965d007c9-1" n="afb7dfd1">
            <seg n="eca6e0fc">
              Herr talman! Den bedrövelsen delas naturligtvis av alla här.
              Vi har inte fått ett fiske i balans. Men vad vi jobbar på tillsammans
              är att komma dithän.
            </seg>
            <seg n="2aa87885">
              Jag deltog inte i samtalet om Ices, men det står helt klart i
              både budgetpropositionen och betänkandena att det är den vetenskapliga
              rådgivningen som är utgångspunkten för den svenska ståndpunkten.
              Förhandlingarna i Bryssel visar också tydligt att det är så.
            </seg>
            <seg n="f4e57877">
              Som Jan-Olof Larsson mycket väl vet måste man vara inne på banan
              för att kunna förhandla. Jag fick frågan om hur jag vet att det
              är den nya förhandlingstaktiken som gett resultat. Det är egentligen
              bara att se på facit från de fyra åren innan alliansregeringen
              tillträdde. Det har hänt betydligt mer nu när det gäller neddragande
              av kvoter. Jag vet inte om det drogs ned en enda kvot under den
              förra mandatperioden. Det som har hänt har faktiskt hänt efter
              regeringsskiftet i Sverige.
            </seg>
            <seg n="508daf9b">
              Att Sverige har en helt ny roll i sammanhanget är fullständigt
              klart. Sverige deltar nu i många förhandlingar om fisket som egentligen
              inte ens direkt berör oss och får respekt för det. Det visar att
              vi har förutsättningar att skapa lösningar.
            </seg>
            <seg n="1e7ea529">
              Man kan inte i alla lägen nå exakt dit man hade som mål från
              början. Har man den inställningen när man går till förhandling
              hamnar man, precis som Bengt-Anders Johansson sade här förut,
              i utvisningsbåset kanske det kan räcka med att säga avbytarbåset.
              Man väljer själv att sitta kvar på bänken.
            </seg>
            <seg n="0eed17e5">
              Jag är fullständigt klar över att den nya regeringens nya förhandlingstaktik
              har gett resultat.
            </seg>
          </u>
          <note type="speaker" n="e390a597">
            Anf. 37 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-52151e6068ac1f85-2" n="76a8f9f1">
            <seg n="f74139aa">
              Herr talman! Som jag sade till jordbruksministern en gång: För
              att man ska ha något att skörda måste man först bearbeta jorden
              och så. Ni i alliansen kan vara säkra på att ni inte hade kunnat
              skörda frukterna om inte vi socialdemokrater hade agerat nere
              i EU. Då hade vi i Sverige varit i ett ännu sämre läge än vi är
              i dag.
            </seg>
            <seg n="8514b214">
              Det står att vi om möjligt ska följa Ices rådgivning, eller vad
              du sade. Det har stått tidigare att vi ska följa Ices rådgivning.
              Det har vi varit samfällt överens om. Men det har man backat från.
            </seg>
            <seg n="82fbae32">
              Jag säger inte att man benhårt ska köra efter det i en förhandling.
              Det har inte heller våra ministrar gjort. Vid senaste mötet i
              miljö- och jordbruksutskottet var man där och begärde öppna mandat
              i den ena efter den andra frågan när man skulle ned till EU-förhandlingar.
            </seg>
            <seg n="ec57b55d">
              Har man ställt sig i avbytarbåset med öppna mandat? Säger man
              inte ja får man säga nej, man kan ju inte säga kanske. Frågan
              är om man har backat i de delarna. Det vore mycket intressant
              att få reda på. Eller försöker man nå så långt som möjligt?
            </seg>
            <seg n="78718eb4">
              Vi talade också om havdagar. Det kunde vara intressant att få
              reda på hur det är. Lars Tysklind driver den frågan mycket. Man
              har infört individuella kvoter på sillfisket i Sverige och individuella
              kvoter på i stort sett alla fisken i Danmark. Det innebär att
              havdagssystemet i princip har kapsejsat.
            </seg>
            <seg n="0aec82fc">
              Man ska ta upp sin del av det tilldelade kapitalet i form av
              fisk. I det läget måste det bli ett spill. Det är inte så att
              några fiskare i Danmark eller i Sverige som fått sig tilldelade
              ett antal hundratusen kronor i form av fisk ger upp detta på något
              vis, utan det är redan utdelat. Det får i så fall lösas in, och
              det tror jag inte är aktuellt.
            </seg>
          </u>
          <note type="speaker" n="346df7ee">
            Anf. 38 LARS TYSKLIND (fp) replik:
          </note>
          <u who="lars_tysklind_9e367c_w" xml:id="i-8f44980965d007c9-2" n="afb7dfd1">
            <seg n="284d0d9c">
              Herr talman! När det gäller detta med att bearbeta jorden och
              så vidare tror jag inte att den nuvarande regeringen haft så väldigt
              stor nytta av den bearbetning som skett tidigare. Det är vad jag
              kan säga om den frågan.
            </seg>
            <seg n="0fd03a89">
              Jag sade inte att vi om möjligt ska följa Ices vetenskapliga
              rådgivning. Jag sade att när man går in i en diskussion är det
              vad som är utgångspunkten. Det är det bud man har som utgångsbud.
            </seg>
            <seg n="802f5250">
              Öppna mandat handlar om att man ska vara förhandlingsbar. Vi
              kan från riksdagens sida ställa ultimativa krav: Dit men inte
              längre. Vad händer i en förhandling om man kommer dit? Då ställer
              sig Sverige vid sidan av.
            </seg>
            <seg n="bd875d15">
              Det var precis vad som hände i diskussionen om torskfiskestopp.
              Sverige drev den ståndpunkten men ingen var intresserad av att
              stödja den ståndpunkten, och vi hamnade vid sidan av.
            </seg>
            <seg n="d4950378">
              Vi ska också vara klart medvetna om att man i den gemensamma
              fiskepolitiken i Europa har väldigt olika utgångspunkter. Det
              är en spännvidd över de länder som finns. Det finns vissa länder
              som egentligen inte vill begränsa något. I andra ändan har vi
              länder som verkligen vill seriöst göra något.
            </seg>
            <seg n="5caba7a5">
              Sverige ligger väldigt lång ut på den kanten som seriöst jobbar
              med att få ned uttaget och göra det till ett hållbart fiske. Men
              det gäller att inte hamna utanför det sista och utanför den ram
              som finns. Då är man inte förhandlingsbar.
            </seg>
            <seg n="24462352">
              Jag vill påstå att Sverige under den nuvarande regeringen har
              krupit in på banan och förskjutit tyngdpunkten åt det håll där
              man får begränsningar i fisket och en bra väg mot ett långsiktigt
              hållbart fiske.
            </seg>
            <seg n="26f9618b">
              Jag har några sekunders talartid att säga något om havdagar.
              För övrigt tycker jag att havdagar i blandfiske på västkusten
              är absolut nödvändigt för att få slut på utkasten.
            </seg>
          </u>
          <note type="speaker" n="6db2c4df">
            Anf. 39 SVEN GUNNAR PERSSON (kd):
          </note>
          <u who="sven_gunnar_persson_e925b8_w" xml:id="i-a15386450f076f54-0" n="2dbce87f">
            <seg n="2a88feda">
              Herr talman! Låt mig som efterrätt i denna jordbruks- och livsmedelspolitiska
              debatt få servera några synpunkter och erfarenheter från en uppföljnings-
              och utvärderingsgrupp som utskottet har som jag har glädjen att
              vara ordförande för.
            </seg>
            <seg n="be9768f3">
              Det finns dels den lilla skriften som heter Uppföljning av de
              fiskepolitiska insatsernas resultat och konsekvenser, dels den
              uppföljning och analys av resultatredovisningen för fiskeområdet
              och livsmedelsområdet som gruppen har gjort i samband med budgetpropositionen.
              Där har vi en rad synpunkter och lägger fram förslag som riktar
              sig till tidigare, nuvarande och kommande regeringar av vilken
              färg de än är.
            </seg>
            <seg n="e2a911ee">
              Det handlar om kvalitetssäkring av riksdagens arbete. Vi ska
              inte fortsätta att stapla förslag, insatser och åtgärder på varandra
              utan att stanna upp, utvärdera och se: Fick det verkligen de konsekvenser
              och resultat som vi ville med insatserna? Det är att stärka riksdagens
              ställning och ta ansvar gentemot medborgarna för de skattepengar
              vi har att förvalta.
            </seg>
            <seg n="48f41a40">
              I analysen pekar vi på att en del mål är otydliga och svårmätbara
              och att uppföljningen och resultatredovisningen i en del avseenden
              är otillräcklig. Det är svårt att se effekterna av olika insatser.
              Det gäller exempelvis frågan om fiskestopp och begränsningar av
              fisket och inte minst olika kvotsystem. Får det de konsekvenser
              som vi önskar när samtidigt, som fler har sagt här, den fisk som
              kastas över bord kanske motsvarar 50 procent av den totala dödligheten?
            </seg>
            <seg n="a7838da7">
              Det gäller också begränsningar på lax- och ålfisket för olika
              näringsidkare och åtgärder och bidrag för att bygga laxtrappor
              och vandringsvägar så att en del kan ta sig upp förbi kraftverken
              när de blir till fiskfärs på vägen ned. Hur slår åtgärderna?
            </seg>
            <seg n="718c17b6">
              Vi har hört om vattenbrukets potential som i varje budget så
              långt vi minns har betonats. Här saknas en genomgripande analys.
              Varför lossnar det inte för vattenbruket?
            </seg>
            <seg n="8c975fe6">
              Det handlar också om strukturmålens måluppfyllelse och skrotningsbidragen
              för fiskeflottan. Vilka båtar skrotas? Hur ser det totala tonnaget
              ut över tiden? Sådana analyser måste vi få för att vi ska kunna
              fatta rätt beslut i fortsättningen.
            </seg>
            <seg n="4905ddd5">
              Vi behöver också tydliga uppföljningar i regeringens resultatredovisning
              i budgetarna. När det gäller resultatanalyserna och resultatredovisningen
              för fiske- och livsmedelsområdena är det även där svårt att göra
              bedömningar av insatserna för till exempel ekologiskt hållbart
              fiske. Det behövs fler och bättre indikatorer så att man kan jämföra
              utfallet över tiden. Samma sak gäller det socialt hållbara fisket.
            </seg>
            <seg n="39b41ec8">
              Det finns ingen redovisning av resultatet av insatser för att
              förbättra förutsättningarna för småskalig livsmedelsproduktion.
              Här efterlyser utskottet och gruppen en resultatskrivelse med
              fördjupad analys.
            </seg>
            <seg n="12bec6b5">
              Det är svårt att bedöma om insatserna bidrar till att uppnå målen
              om ekologiska och sociala dimensioner när det gäller jordbruk
              och säker mat. Det påpekar regeringen själv i propositionen. Här
              efterfrågar vi förbättringar under kommande år.
            </seg>
            <seg n="b05f62d0">
              Det finns inte några indikatorer för hur vi ska följa upp de
              ekologiska målen. Det har blivit bättre, men mer kan göras. Det
              gäller att tydligt göra skillnad mellan insatser, resultat och
              vad som kommer ut av att omvärlden förändras i största allmänhet,
              omvärldsanalysen. Nu blandas ofta de sakerna samman. Man blandar
              ofta samman insatsen med resultatet. Man vidtar nya åtgärder och
              för nya insatser och uttrycker det som att det blir resultatet.
            </seg>
            <seg n="971d2d06">
              I uppföljningsgruppen ingår en person från varje parti. Vi lovar
              tillsammans en del känner sig mer hemma på den planhalvan att
              även i fortsättningen hålla ögonen på regeringens resultatredovisningar
              och uppföljningar. Ändringar måste ske redan nästa år. Annars
              får vi snöra på oss de så kallade hårdhandskarna i form av tillkännagivanden.
              Jag yrkar bifall till utskottets förslag även i denna del.
            </seg>
          </u>
          <note n="3c2a6f8f">
            Överläggningen var härmed avslutad.
          </note>
          <note n="dc2cf70d">
            6 § Allmän miljö- och naturvård, m.m.
          </note>
          <note n="4645abde">
            Föredrogs
          </note>
          <note type="speaker" n="010c41ca">
            Anf. 40 ANDERS YGEMAN (s):
          </note>
          <u who="anders_ygeman_61b37d_w" xml:id="i-9ee4e0facc793717-0" n="15eb6918">
            <seg n="70fc4f14">
              Herr talman! Jag skulle vilja börja mitt anförande med att citera
              miljöminister Andreas Carlgren när vi från just denna talarstol
              debatterade för nästan ett år sedan: Jag är själv övertygad om
              att den stora utmaningen för vår generation av politiker är att
              i bred samverkan åstadkomma lösningarna. Frågan ställs till sist
              också till var och en som sitter här i kammaren, som svenska folkets
              representanter: Kan vi gräla oss ur klimatproblemen eller behöver
              vi samarbeta?
            </seg>
            <seg n="857b629a">
              Jag svarade då att vi socialdemokrater är beredda att samarbeta,
              beredda till ett handslag för klimatet, beredda att stödja andra
              skarpa åtgärder än bara våra egna. Det är ett löfte som hittills
              har varit mycket lätt att hålla.
            </seg>
            <seg n="1657bc85">
              Men ett samarbete kräver ett givande och ett tagande. Ett samarbete
              kan inte bara ske på den ena partens villkor. Vi har sedan Carlgren
              pratade om samarbete här i kammaren presenterat över 100 konkreta
              förslag för att minska våra farliga utsläpp och komma till rätta
              med klimatproblematiken. Vi har presenterat dem i vår klimat-
              och energimotion och i vår budgetmotion.
            </seg>
            <seg n="38c70da5">
              Men när vi nu ska debattera och votera om budgeten kan vi konstatera
              att regeringen har lagt fram en handfull klimatförslag. Det viktigaste
              är att den har lämnat sitt motstånd mot att använda skatter som
              styrinstrument. Det är bra, och det förtjänar beröm! Och vi socialdemokrater
              håller vad vi lovar. Vi röstar för vartenda skarpt klimatförslag
              som regeringen har presenterat.
            </seg>
            <seg n="48abe63f">
              Men till vår stora förvåning är inte regeringsmajoriteten beredd
              att ställa sig bakom ett enda av de över 100 förslag som vi har
              presenterat. Inte ett enda. Jag måste ställa frågan till Carlgren
              och majoriteten: Vad är bakgrunden till att ni väljer bort samarbetet?
              Vi stöder alla era förslag. Ni stöder inte ett enda av våra skarpa
              förslag. Varför? Förklara detta här i kammaren!
            </seg>
            <seg n="dc165781">
              Herr talman! Regeringens ovilja att ta till sig andra förslag
              än sina egna gör också att den vill lägga ned och avskaffa de
              viktigaste inslagen i Sveriges framgångsrika klimatpolitik. Carlgren
              och Reinfeldt missar inte ett tillfälle att skryta över att vi
              i Sverige har minskat våra koldioxidutsläpp med 8,7 procent samtidigt
              som tillväxten har ökat med över 40 procent. Utsläppen har minskat
              med miljontals ton.
            </seg>
            <seg n="e5c8a570">
              Tyvärr nämner de inte lika ofta att detta bara är resultatet
              från den tid Sverige styrdes av en socialdemokratisk regering
              med stöd av v och mp. Inte ett gram av den minskning som Carlgren
              och Reinfeldt åker världen runt och skryter över har åstadkommits
              genom borgerliga förslag!
            </seg>
            <seg n="7a8813d7">
              Tyvärr nämner de heller inte speciellt ofta att allianspartier
              röstade emot varje enskilt förslag som lett fram till denna minskning.
            </seg>
            <seg n="d83e8a80">
              Tyvärr nämner de inte lika ofta att de nu vill lägga ned den
              enskilda åtgärd som stått för en fjärdedel av minskningen det
              lokala klimatinvesteringsprogrammet.
            </seg>
            <seg n="d22adfdd">
              Runt om i Sverige har hundratals projekt fått statligt stöd.
              Programmen omfattar i dag ca 720 åtgärder och en investeringsvolym
              på 6,6 miljarder kronor. En tredjedel av dessa åtgärder görs i
              näringslivet. I den senaste ansökningsomgången har kommuner och
              företag ansökt om mer än 2,3 miljarder i bidrag till investeringar
              som ska bromsa klimatförändringen. Investeringarna omfattar sammanlagt
              omkring 9 miljarder.
            </seg>
            <seg n="aaf2dd43">
              Sammanlagt har programmen hittills sparat motsvarande 1 827 272
              ton koldioxid. Det är tre gånger så mycket som de samlade utsläppen
              från inrikesflyget. Tre gånger så mycket som hela inrikesflyget!
              Varför vill regeringen avskaffa dessa framgångsrika program?
            </seg>
            <seg n="c4abcfa3">
              Herr talman! Statsrådet Carlgren kom nyss hem från Bali. Trots
              lågt ställda förväntningar måste jag säga att jag är besviken
              över resultatet. Inga konkreta utfästelser. Inga konkreta målsättningar.
              Ingen verklig roadmap . USA fick hålla i taktpinnen trots att
              Bushadministrationen avgår om ett år.
            </seg>
            <seg n="fd06a602">
              Tyvärr följer det ett oroväckande mönster. Regeringen pratar
              om att ha en hög internationell svansföring men viker ned sig
              när det gäller.
            </seg>
            <seg n="3ce411d2">
              Det började med statsrådet Carlgren som strax efter att han blivit
              miljöminister enligt samstämmiga tidningsuppgifter krävde att
              Sverige skulle få släppa ut mer koldioxid i stället för mindre.
              Sedan kom Reinfeldt och sade att det viktiga inte är att Sverige
              minskar sina utsläpp utan att vi ställer krav på Kina, Brasilien
              och Afrika länder som släpper ut betydligt mindre per person än
              Sverige.
            </seg>
            <seg n="fab48d75">
              Det fortsatte med näringsminister Maud Olofsson som efter ett
              tal där George Bush fortsatte sin vägran att skriva på Kyotoavtalet
              var så imponerad att hon sade: Det är för mycket att påstå att
              jag har skrivit hans tal, men jag har definitivt inspirerat honom.
            </seg>
            <seg n="bfec40a3">
              Sedan åker Carlgren till Bali och blir enligt TT euforisk över
              att USA säger att de om 42 år ska släppa ut dubbelt så mycket
              koldioxid per person som Sverige gör i dag. Om 42 år ska genomsnittsamerikanen
              släppa ut dubbelt så mycket koldioxid som svenskarna gör i dag.
              Det är knappast något att bli euforisk över.
            </seg>
            <seg n="c8691d45">
              Det fortsätter med Maud Olofsson som nu lägger ned stor möda
              på att Sverige inte ska behöva använda så mycket förnybar energi
              som EU-kommissionen kräver av oss.
            </seg>
            <seg n="a3e8c5f8">
              Kronan på verket blir sannolikt torsdagens ministerrådsmöte,
              där Carlgren kommer att berömma en utsläppshandel på flyget som
              enligt EU-kommissionen kommer att leda till fortsatta ökningar
              av utsläppen, detta trots att flyget redan ökat med 87 procent
              sedan 1990. Men det är väl som Carlgren sade på Bali: Det där
              med siffror är inte så viktigt.
            </seg>
            <seg n="58dea116">
              Herr talman! Det är dags för regeringen att presentera en politik
              som kan fortsätta minska Sveriges utsläpp. Det är dags för regeringen
              att sluta peka finger åt andra. Det är dags för regeringen att
              ta eget ansvar.
            </seg>
            <seg n="844223b8">
              Det har gått så långt att till och med regeringen och Centerpartiets
              starkaste supportrar misströstar. När ordföranden i Centerns nyaste
              avdelning, Stureplanscentern, får chansen att över ett helsidesuppslag
              i Svenska Dagbladet ösa beröm över regeringen säger han: Är det
              något område där regeringen har misslyckats så är det faktiskt
              miljöpolitiken. Han säger vidare att handling saknas och att talk
              is cheap .
            </seg>
            <seg n="d5a5a652">
              Tydligare än så kan inte regeringens miljöpolitik sammanfattas:
              Det saknas handling. Talk is cheap .
            </seg>
            <seg n="694878a7">
              Herr talman! Det här betänkandet handlar inte bara om klimatet.
              Majoriteten säger sig vilja rädda skogen och den biologiska mångfalden.
              De når tyvärr inte det uppsatta målet. Vad gör regeringen då?
              Aviserar de mer pengar? Aviserar de nya medel? Nej, de gör tvärtom.
              De aviserar inga nya medel men skär ned anslagen med 50 miljoner
              kronor.
            </seg>
            <seg n="351380e7">
              Nog behövs en förnyelse av politiken för biologisk mångfald.
              Nog behövs nya verktyg för att bevara skyddsvärd skog. Men regeringen
              börjar i fel ände. De skär först ned anslagen trots att målen
              inte nås. Efter den obehagliga nedskärningen ska man sedan analysera
              läget. Det vore klädsamt om majoriteten här i kammaren försökte
              reda ut hur mer skog ska kunna skyddas med mindre pengar.
            </seg>
            <seg n="42f0f689">
              Herr talman! Den rikaste tiondelen av den svenska befolkningen
              släpper ut tre gånger så mycket koldioxid som den fattigaste tiondelen.
              När regeringen nu slår sig för bröstet för att de fortsätter den
              gröna skatteväxlingen är den fördelningspolitiska blindheten slående.
              De som släpper ut mest koldioxid får två tredjedelar av alla skattesänkningar.
              Höjda skatter på energi och drivmedel används för att avskaffa
              förmögenhetsskatten. Den tiondel som släpper ut minst koldioxid
              straffas genom att de får sänkt a-kassa, höjd a-kasseavgift och
              genom att de slängs ut från arbetslöshetsförsäkringen.
            </seg>
            <seg n="171aadc4">
              När regeringen vill stödja miljövänligare transporter riktar
              man in åtgärder endast mot dem som redan har råd att köpa en splitter
              ny bil för hundratusentals kronor. För de 95 procent av svenskarna
              som inte kommer att köpa en bil under nästa år avsätts inte en
              krona. Där är åtgärden i stället höjt pris i kollektivtrafiken
              och höjt bensinpris.
            </seg>
            <seg n="ddc05133">
              Regeringens blindhet för fördelningspolitiken hotar den folkliga
              uppslutningen kring klimatpolitiken. Vi står inför en samhällsomställning
              av stora mått. Då måste vi ha ett rättviseperspektiv med oss.
              När regeringen slår på de svaga och belönar de rika hotar de alltså
              i själva verket grunden för en framgångsrik klimatpolitik den
              folkliga förankringen.
            </seg>
            <seg n="8703798a">
              Herr talman! Skillnaderna i miljöpolitiken är tydliga. Vi vill
              satsa på de framgångsrika klimatinvesteringsprogrammen. Regeringen
              vill i stället lägga ned dem.
            </seg>
            <seg n="01ac2c6b">
              Vi vill satsa 1 miljard på forskning kring ny energi och nya
              drivmedel. Vi vill satsa 1 miljard på investeringsprogram för
              att i verkligheten introducera nya energikällor och nya drivmedel
              i stor skala.
            </seg>
            <seg n="d0841126">
              Regeringen försöker skramla ihop en miljömiljard genom budgettricksande,
              nedskärningar och namnändringar. Tyvärr blir nettot negativt.
              Miljömiljarden visade sig bli en miljönedskärning.
            </seg>
            <seg n="e9d1fff3">
              Vi vill stödja miljöbilar och efterkonvertera dagens bilpark
              till klimatsäkra drivmedel. Regeringen är inte beredd att satsa
              en krona på dem som inte har råd att lägga hundratusentals kronor
              på en ny bil.
            </seg>
            <seg n="3d5fbc4a">
              När vi satsar miljarder på att forska fram och introducera nya
              drivmedel höjer regeringen skatten på den miljövänligaste dieseln,
              den så kallade miljöklass 1-dieseln. Den betydligt miljöfarligare
              dieseln, den i miljöklass 3, slipper skattehöjning. Den miljövänligaste
              dieseln skattas bort till förmån för den miljöfarligaste.
            </seg>
            <seg n="245fffde">
              När vi vill satsa på klimatmärkning för att underlätta för alla
              de svenskar som vill göra bra klimatval stryker regeringen klimatmålet
              i konsumentpolitiken. En god miljö ska inte längre vara ett mål
              för konsumentpolitiken. De konsumenter som gör aktiva val lämnas
              i sticket.
            </seg>
            <seg n="1e445afb">
              Herr talman! Varje gång jag har stått här i kammaren och debatterat
              med regeringsföreträdare och miljöministern har jag manifesterat
              att socialdemokratin är beredd att samarbeta om skarpa åtgärder
              mot klimathotet. Varje gång har jag mötts av vackra ord, men ingen
              eller bristfällig handling. I praktisk handling gör majoriteten
              tvärtom och avslår alla förslag som vi har lagt fram. Inte på
              en enda punkt har majoriteten varit beredd att kompromissa.
            </seg>
            <seg n="0f35f8bb">
              Om vi jämför regeringens politik med den som vi socialdemokrater
              föreslår kan vi konstatera att vi har högre ambitioner, mer pengar
              och skarpare åtgärder. Jag hoppas att regeringen kommer i kapp,
              men jag tror inte att det kommer att hända.
            </seg>
            <seg n="1dadeb2e">
              Klimatet behöver en ny regering, miljön behöver en ny regering
              och, herr talman, Sverige behöver en ny regering.
            </seg>
          </u>
          <note type="speaker" n="7913e1fe">
            Anf. 41 WIWI-ANNE JOHANSSON (v):
          </note>
          <u who="wiwi-anne_johansson_62bfaf" xml:id="i-e008a8b8fac2e64e-0" n="6e5bbfe8">
            <seg n="4ef284e6">
              Herr talman! Jordbruksminister Eskil Erlandsson stod här och
              sade att han aldrig har varit så nöjd som just i dag. På radio
              hörde jag att även miljöministern är väldigt nöjd och tillfreds,
              inte minst efter Baliöverenskommelsen.
            </seg>
            <seg n="d84eef9a">
              Jag är något dystrare. När det gäller anslag till klimat och
              klimatåtgärder finns det all anledning att vara dyster. Satsningar
              på klimat och biologisk mångfald ställs mot varandra och ses inte
              av regeringen som den helhet som de är. Regeringen fortsätter
              att ta pengar från ett miljöområde till satsningar på ett annat.
              Man tar pengar från satsningar på biologisk mångfald till satsningar
              på havet, till fortsatt satsning på miljöbilspremie från satsning
              på biologisk mångfald och från det framgångsrika lokala klimatinvesteringsprogrammet
              Klimp till det diffusa hållbara städer.
            </seg>
            <seg n="7bec7429">
              Klimatmiljarden som alliansen under valrörelsen lovade att satsa
              på miljön tycks vara återanvända pengar. Gamla satsningar som
              återinförs blir som nya, men det är i bästa fall gamla tiders
              satsningar som kvarstår eller återinförs.
            </seg>
            <seg n="861d92f4">
              Ett exempel är det slopade anslaget i den nuvarande regeringens
              första budget. Det gällde energirådgivarna; de skulle bort. Tack
              och lov har regeringen nu insett sitt misstag och lägger tillbaka
              anslagen till detta. Därmed säger sig regeringen ha gjort en satsning.
            </seg>
            <seg n="42f5a928">
              Trots illusionsnumret med klimatmiljarden kvarstår det faktum
              att regeringen under åren 20072010 satsar drygt ½ miljard mindre
              än vad regeringen själv anslog i sin första budget förra hösten.
            </seg>
            <seg n="d8a49523">
              Miljömålsrådets pågående utvärdering om miljömålen visar att
              det inte är möjligt att uppnå nuvarande delmål under Levande skogar.
              Enligt regeringens logik ska pengarna, för att skydda den biologiska
              mångfalden, minskas med ½ miljard under tre år.
            </seg>
            <seg n="fd20577f">
              Regeringen skriver själv i propositionen att en neddragning av
              anslagsnivån i kombination med kvarhållen ambition vad gäller
              miljömålen ställer stora krav. Det är väl ändå ett understatement.
              Regeringen kanske har ett nytt illusionsnummer att komma med.
              I så fall vill vi gärna ta del av det i dag så att det blir synligt.
            </seg>
            <seg n="d35d7465">
              Det är inte med trolleritrick vi värnar om miljön och klimatet,
              det är med konkreta stora satsningar. Större satsningar, inte
              mindre, för biologisk mångfald är bara ena sidan av samma mynt
              som andra klimatåtgärder.
            </seg>
            <seg n="f0ec57dd">
              Klimatförändringarna ökar ju, inte minskar, behovet av skyddade
              områden ännu mer än vad vi har känt till tidigare, när målen fastställdes.
            </seg>
            <seg n="d4d9a5cf">
              Kraftigt stigande priser på skogsfastigheter gör det dessutom
              dyrare att skydda produktiva skogsarealer. Därför vill vi i Vänsterpartiet
              öka anslaget med 361 miljoner i förhållande till regeringen. Vi
              tror, som sagt, inte på illusionstricket att få ut mer biologisk
              mångfald för mindre pengar.
            </seg>
            <seg n="195f56ef">
              För skogen och för de hotade djur- och växtarterna ser det minst
              sagt dystert ut.
            </seg>
            <seg n="2560bf8d">
              I stället för att minska anslagen till klimatåtgärder vill Vänsterpartiet
              öka dem. Vårt mål är att vi år 2010 ska satsa motsvarande 1 procent
              av vår bnp på klimatåtgärder, inte minst till fattiga länder som
              kommer att drabbas värst. De har redan drabbats svårt av klimatförändringarna.
              Därför vill vi satsa på ett särskilt klimatbistånd och på att
              2010 nå det nya enprocentsmålet.
            </seg>
            <seg n="5780ffe7">
              Marknadskrafterna har misslyckats också inom miljöområdet. Nicholas
              Stern, mannen bakom Sternrapporten och tidigare chef för Världsbanken,
              säger samma sak när det gäller miljön: Marknadskrafterna har misslyckats.
            </seg>
            <seg n="ee14a530">
              Därför är det nu dags för en rättvis klimatpolitik, en vänsterpolitik
              med kraftiga satsningar med nya pengar på klimatbistånd till fattiga
              länder.
            </seg>
            <seg n="ed6f9588">
              Herr talman! Riktigt dystert är det att regeringen skrotar det
              lokala klimatinvesteringsprogrammet Klimp efter nästa år. Vänsterpartiet
              var initiativtagare till att Klimp infördes för att minska utsläppen
              av växthusgaser. Enligt Naturvårdsverkets utvärdering leder Klimp
              till utsläppsminskningar på ca 1 ton koldioxid per år, och energianvändningen
              minskas med drygt 1 terawattimme per år. Varje satsad krona i
              det lokala klimatinvesteringsprogrammet har också blivit effektivare
              för varje år.
            </seg>
            <seg n="7046371d">
              Den 1 november i år då ansökningstiden för den sista klimatinvesteringen
              gick ut hade 71 ansökningar om bidrag till klimatinvesteringar
              kommit in till Naturvårdsverket. Det betyder att intresset för
              det här lokala programmet är stort. Att man lägger ned ett framgångsrikt
              koncept utan att ha något nytt att komma med är verkligen dystert
              för klimatet. Om det är hållbara städer som ska ersätta Klimp:en
              kan jag inte utläsa det av det diffusa som står om hållbara städer.
              I vilket fall som helst är det väldigt mycket mindre pengar.
            </seg>
            <seg n="21f01788">
              Herr talman! Också när det gäller GMO:er, genmodifierade organismer,
              finns det anledning att vara dyster inför regeringens hållning.
              Riksrevisionen som har granskat den statliga hanteringen av GMO
              skriver i sin rapport att gentekniken väcker både oro och förväntan
              från allmänhetens sida. På det område där granskningen gjordes,
              GMO i djurfoder, livsmedel och industrivaror, överväger farhågorna.
            </seg>
            <seg n="878b4016">
              Vi i Vänsterpartiet menar att Sverige ska avvakta med nya tillstånd
              för avsiktlig utsättning av nya GMO:er tills den etiska bedömningen
              har utvecklats bättre och är i linje med Riksrevisionens mening
              i rapporten.
            </seg>
            <seg n="7f5e30a6">
              Enligt EG-rätten får inte ett enskilt medlemsland bestämma sig
              för att ha striktare regler än vad gemenskapen som helhet har.
              Vänsterpartiet ser gärna att Sverige och Sveriges regering går
              före och gör det möjligt att ha en striktare tillämpning av hanteringen
              av GMO. Där har regeringen tyvärr varit aktiv och inte stöttat
              Österrike som ville ha ett förbud. Ibland kanske man önskade att
              regeringen satte sig i det berömda hörnet, eller om det var avbytarbåset.
            </seg>
            <seg n="c3c41ff8">
              Vi i Vänsterpartiet har en rad goda miljöförslag i vår budgetmotion.
              Vi delar, som vi tidigare har sagt, gärna med oss av dem. Det
              gäller klimatanpassning. Det gäller Klimp. Vi har ett särskilt
              havsinvesteringsprogram som jag tycker att regeringen bör titta
              lite noggrannare på. Det är satsning på gröna jobb, åtgärder för
              biologisk mångfald, stöd till klimatinvesteringar och mycket mer.
            </seg>
            <seg n="5463dd7a">
              Sammanlagt vill vi för nästa år satsa nästan klimatmiljarden,
              955 miljoner, mer än vad regeringen gör.
            </seg>
            <seg n="33bfc79b">
              Herr talman! Jag står givetvis bakom samtliga Vänsterpartiets
              reservationer i betänkande MJU1, men för att vinna tid yrkar jag
              bifall till reservationerna 3, 5 och 8.
            </seg>
            <seg n="2b0775dc">
              Jag ser fram emot att miljöministern kommer att räta ut frågetecknen
              kring klimatinvesteringsprogram och frågan om hur den biologiska
              mångfalden ska bli bättre med mindre pengar.
            </seg>
          </u>
          <note n="1d201326">
            I detta anförande instämde Jacob Johnson (v).
          </note>
          <note type="speaker" n="7b8ca877">
            Anf. 42 TINA EHN (mp):
          </note>
          <u who="tina_ehn_14a876_w" xml:id="i-ad23793b61aad2c6-4" n="ead40aad">
            <seg n="c1d0606b">
              Herr talman! Miljöministern! Jag skulle vilja börja med att säga
              att jag ställer mig bakom Miljöpartiets reservationer, och jag
              yrkar bifall till reservation 6.
            </seg>
            <seg n="3beaa0ae">
              Jag skulle också vilja säga god jul, eftersom jag antar att jag
              kommer att glömma av det sedan.
            </seg>
            <seg n="a5ac0934">
              Jag tycker att de människor som borde få en stor och rejäl kram
              i jultid är de som inte har resurser att köpa julklappar i parti
              och minut, de som inte har råd att åka på semester till värmen,
              de som konsumerar och förbrukar minst. Det är de här människorna
              som tär minst på vårt gemensamma utrymme av ren luft och av resurser.
            </seg>
            <seg n="f2d3f4d6">
              Samtidigt är det många som känner sig stressade och som inte
              är nöjda med sin livssituation. De vill ha råd att köpa allt som
              alla andra har, vilket är helt i enlighet med hur detta samhälle
              också belönar människor.
            </seg>
            <seg n="83d8498d">
              Under hösten 2006 tog klimatdebatten fart ordentligt. Varje tidning
              visade sitt intresse. Kvällstidningarna skrev om klimatförändringarna
              och deras konsekvenser, vecka ut och vecka in. Debatten har inte
              klingat av. Den är livlig. Varje dag är den på allas läppar, och
              det fortsätter att vara helsidor i tidningarna dag ut och dag
              in.
            </seg>
            <seg n="b9161f2e">
              Ett stort skifte har skett i människors syn på miljön och klimatfrågorna.
              Stadsjeepar har blivit ett skällsord, och höjda koldioxidskatter
              ses som en självklarhet.
            </seg>
            <seg n="6cdf1048">
              Miljöpartiet har länge drivit klimatfrågan. Vi har också fått
              utstå en del för att vi har drivit tuffa förslag. Skatteväxlingen,
              som Miljöpartiet lotsade fram, innebar höjda energi- och klimatskatter
              på drygt 17 miljarder kronor. Samtidigt sänktes skatten för låg-
              och medelinkomsttagare. Skatteväxlingen har inneburit en kraftig
              övergång från olja till biobränslen.
            </seg>
            <seg n="8a57df95">
              Regeringen är yrvaken efter att ha väckts av det nyväckta engagemanget
              i klimatfrågan det här året. Nu vill man vara offensiv, men det
              är svårt att vara trovärdig om man skjuter på problemen, om man
              anser att det är någon annan som ska göra jobbet, om man inte
              vill se att det också krävs att man gräver där man står. Det krävs
              handling här och nu, och det är mer än att diskutera vad man ska
              göra i den stora världen och på den globala arenan.
            </seg>
            <seg n="6205b467">
              Att Sveriges miljöminister deltar på Bali är säkerligen helt
              och hållet som det ska vara. Eftersom jag inte själv har varit
              där ska jag inte på något vis ta på mig något tolkningsföreträde.
              Man jag hör det jag hör, och jag ser det jag ser. Människor är
              bekymrade. Rekordmånga människor kommer att ta tåget i jul i stället
              för att åka bil och flyg. Människor är kloka.
            </seg>
            <seg n="bbf9312f">
              De som går i bilbytartankar förstår inte riktigt hur de ska göra
              och vilken bil man egentligen ska köpa i dag eller så undrar de
              helt enkelt om man kan fortsätta att köra bil. Frågar de mig tycker
              jag självklart att de i första hand ska åka kollektivt så mycket
              som möjligt. Om det inte går får man fundera över vilken bil som
              man kan köpa. Då handlar det i första hand om en snål bil, oavsett
              om det är fossila eller förnybara bränslen den går på.
            </seg>
            <seg n="56a78c15">
              Den medvetna vet att det inte räcker med lite häftiga miljöbilar
              eller att tanka etanol. Vi måste vara rädda om det som finns,
              spara och skydda, inte öka och utgå från att allting kommer att
              vara som nu. Det här har en hel del människor förstått.
            </seg>
            <seg n="c34b7b6a">
              För oss politiker är det också hög tid att visa att vi menar
              allvar. Men det är svårt för människor att verkligen tro på stora
              ord om man sedan inte vill vidta kraftiga åtgärder där man är,
              där man står och där man faktiskt har makten att avgöra om framtiden.
            </seg>
            <seg n="2c47b969">
              Det är inte trovärdigt att inte göra allt man kan för att minska
              klimatförändringarna om man har handlingsutrymme, vilket vi har
              i Sverige men också i EU, i den så kallade i-världen.
            </seg>
            <seg n="39a9e2ea">
              I Miljöpartiets förslag tar vi klimat- och miljöfrågorna på så
              stort allvar som vi alltid har gjort. Vi har arbetat fram ett
              budgetförslag som inom utgiftsområde 20 skiljer sig från regeringens
              förslag. Vi vill satsa ytterligare 983 miljoner kronor att fördela
              på detta område.
            </seg>
            <seg n="825553fb">
              Eftersom vi tycker att Naturvårdsverket ska ha det övergripande
              ansvaret för havsmiljön, till exempel, har vi avfärdat det havsmiljökonto
              som regeringen föreslår. Vi förstärker i stället resurserna till
              Naturvårdsverket, som har ansvaret och som behöver extra förstärkning,
              med 100 miljoner jämfört med regeringens förslag.
            </seg>
            <seg n="7a64afbc">
              Regeringen har sagt att man vill satsa på havsmiljön. De vill
              säkert alla. Och regeringen slog på stora trumman i samband med
              Almedalsveckan när det gällde att man gjorde en stor satsning.
            </seg>
            <seg n="e6bb39db">
              Vi vet att man tog pengar från anslaget för biologisk mångfald
              och att man staplade upp ett antal kunskapsbaserade åtgärder som
              behövdes. Jag tycker nog att vi har tillräckligt mycket på fötterna
              för att nu inse att vi redan har flera förslag att diskutera.
            </seg>
            <seg n="ba371950">
              Regeringens neddragningar när det gäller biologisk mångfald är
              allvarliga. Det är ett obegripligt förslag. När priserna på fastigheter
              och mark stiger och alla insatta pekar på att vi inte kommer att
              nå målen när det gäller levande skogar vill regeringen dra bort
              pengar och göra det svårare än det är att nå målen.
            </seg>
            <seg n="c2515d58">
              Detta har flera framfört kritik mot. Varför är det viktigt med
              levande skogar när vi behöver både biobränsle och råvaror från
              skogen i dessa klimatdagar? Jo, det handlar just om att klimatet
              förändras, vare sig vi kommer överens med hela jordens befolkning
              om att minska klimatgaserna eller inte. Enligt den enhetliga vetenskapen
              är det så.
            </seg>
            <seg n="aca33208">
              Det som kanske ska lösa våra problem och det som kanske behövs
              för att vi ska ha en chans att reparera är hela ekosystem som
              har en förmåga att återhämta sig, som har en biologisk mångfald
              bevarad. Jag vet att vi har massor av fantastiska skogsägare i
              vårt land som har förstått detta sedan länge och redan gör rätt.
              Men det händer tyvärr väldigt mycket annat som går i fel riktning.
            </seg>
            <seg n="f5ed8a9a">
              Resiliens pratar man om. Det är ekosystemens möjlighet att återhämta
              sig.
            </seg>
            <seg n="7ee7d3de">
              Miljöpartiets förslag skiljer sig även här från regeringspartiernas
              förslag. Vi vill ha en förstärkning på 466 miljoner kronor. Det
              är en stor skillnad här, och förmodligen räcker inte heller detta.
            </seg>
            <seg n="064aa59c">
              När det gäller förorenad mark, som är ett större problem än man
              kanske vill tro, kan vi förvänta oss att det framgent kommer att
              bli ett hot mot vattentäkter och vattendrag. Vi får nämligen en
              ökad nederbörd, vilket vi absolut kan förvänta oss enligt Klimat-
              och sårbarhetsutredningen. Det förväntas leda till att föroreningar
              kan börja läcka från markområden som i dag är fyllda med en massa
              gamla skulder i form av kemikalier och tungmetaller.
            </seg>
            <seg n="68cdf271">
              Ett annat problem som miljöministern och jag hade en debatt om
              i augusti är de läckande vraken, som gärna kallas för tickande
              miljöbomber och som ligger på havens botten. Där har de legat
              sedan krigen.
            </seg>
            <seg n="d654fa3b">
              Så länge last med olja och kemikalier och krigsmateriel håller
              sig inom fartygen är allt lugnt. Men det har visat sig att allt
              fler av fartygen nu har börjat läcka och rosta. Det finns en stor
              oro för att en större miljökatastrof kan inträffa.
            </seg>
            <seg n="541cb99f">
              De här fartygen har förstås legat och rostat även under förra
              mandatperioden och under alla mandatperioder sedan de sänktes.
              Men nu är frågan akut. Problemet när det gäller vem som ytterst
              tar ansvar kan inte vänta.
            </seg>
            <seg n="3a01525e">
              Med vetskap om det här och att det antagligen är fullkomligt
              möjligt att använda pengar från det som kallas förorenad mark
              har Miljöpartiet lagt in ytterligare 100 miljoner här.
            </seg>
            <seg n="f8ead196">
              I Klimat- och sårbarhetsutredningen har det redovisats en hel
              del svarta framtidsscenarier men även en del positiva. Det som
              krävs är dock att vi inte duckar utan att vi också anpassar samhället
              till de problem som kommer att möta oss. Det är större risk för
              skred i vissa områden, kanske speciellt där jag själv kommer ifrån,
              den vackra västkusten.
            </seg>
            <seg n="e999f5f7">
              Miljöpartiet lägger in en ny post med 130 miljoner till klimatanpassning.
              Vi tror att det är viktigt att inse hur sårbara vi är och att
              vi blir ännu mer sårbara om vi inte möter problemen med förnuft
              och resurser och beredskap.
            </seg>
            <seg n="416ebba1">
              Klimatomställningen utgör i dag en av de största utmaningarna
              som samhället står inför. Effekten av ett förändrat klimat är
              redan synlig. De sista förnekarna har tystnat. Vi har en dryg
              handfull år på oss att bryta kurvan, att stoppa katastrofen.
            </seg>
            <seg n="3580a63a">
              Vi var många som hörde talet av Al Gore i onsdags. Beskedet om
              att tiden är knapp var tydligt och att vi politiker måste agera.
              Om vi inte gör vad vi ska fick vi som slutkläm veta att politiker
              är förnybara. De går att byta ut.
            </seg>
            <seg n="d77bc794">
              Frågan är om vi ändå förstår att det kanske handlar om ett fåtal
              år. Det är klart att vi gör. Eller gör vi det egentligen? Gör
              regeringen det? Jag tror inte att det är enkelt att ta över rodret
              efter ett val och dessutom vara fyra partier som tillsammans ska
              visa enhet utåt. De ska leva upp till alla vallöften vare sig
              de var kloka och bra eller inte.
            </seg>
            <seg n="1f37a4f3">
              Flera förslag här är viktiga i vår budget. Det är till exempel
              att Klimp, som Wiwi-Anne nämnde, får fortsätta efter 2008. Det
              är viktigt att vi inte drar ned på SMHI. Det är viktigt att vi
              inte drar ned på biologisk mångfald. Många andra förslag i budgeten
              är viktiga.
            </seg>
            <seg n="8e924264">
              En ytterligare fråga som dyker upp i det här betänkandet är GMO-frågan,
              genetiskt modifierade organismer, något som lanseras i hela världen
              vare sig människor efterfrågar det eller ej. Det är en teknik
              som kan ifrågasättas då det handlar om att släppa ut de genmodifierade
              grödorna i miljön med egenskaper som gör dem okänsliga för bekämpningsmedel
              eller gör dem till organismer som kan producera gift på egen hand
              och inte behöver bekämpningsmedel till hjälp.
            </seg>
            <seg n="e9b8469e">
              Det finns exempel på att en del av de här grödorna korsar sig
              med våra vanliga kulturväxter eller våra vilda växter. Det är
              precis det som inte ska få hända. Det är ett experimenterande
              som sker med allas vår miljö och allas våra ekosystem. Det är
              en teknik för att hjälpa till att komma till rätta med en massa
              problem som finns men som kanske kommer att skada en del av det
              som finns.
            </seg>
            <seg n="4168c1ae">
              Man missar frågan om vi kanske är inne på fel spår. Vi behöver
              system och modern teknik ihop med klokskap om de sårbara system
              som våra ekosystem kan vara. Där måste försiktighetsprincipen
              få råda.
            </seg>
            <seg n="74d89465">
              Man tillåter en teknik som man tror sig ha kontroll över utan
              att ha klart för sig vad det behövs för regelverk eller hänsyn
              runt omkring. Det har vi alla kunnat läsa i Riksrevisionens rapport.
            </seg>
            <seg n="035dc10d">
              Men som vanligt: Vi har ju läget under kontroll. Vem kan väl
              tvivla på det?
            </seg>
            <seg n="01ff9479">
              Den kritik som Riksrevisionen gett ifrån sig har i alla fall
              skakat om en del. Men det kvarstår mycket, enligt mitt sätt att
              se på saken. Det saknas en diskussion om information i samhället,
              en dialog om vad nyttan kan vara i förhållande till risken.
            </seg>
            <seg n="9bd39c8a">
              Regelsystemet måste kompletteras av de enskilda medlemsstaterna.
              Samexistensregler saknas. Sveriges förslag till de samexistensregler
              som finns är bedrövliga. De bygger inte på försiktighetsprincipen,
              enligt vad jag anser.
            </seg>
            <seg n="3c9dcf30">
              Regeringen drar ned på pengar för skydd av biologisk mångfald
              i skog och mark, trots att det blir dyrare med inköp och avtal
              med markägare om att markpriserna går upp. Samtidigt klämmer man
              in nya uppgifter för att klara kraven i EU:s vattendirektiv i
              samma anslag.
            </seg>
          </u>
          <note type="speaker" n="2f7e867a">
            Anf. 43 SOFIA ARKELSTEN (m):
          </note>
          <u who="sofia_arkelsten_bdb108_w" xml:id="i-2d17eae8f808375f-0" n="983209fa">
            <seg n="7d6cca53">
              Herr talman! Jag vill börja med att yrka bifall till förslaget
              i betänkandet.
            </seg>
            <seg n="f9e97a10">
              Betänkandet rör många olika områden och många olika motionsyrkanden.
              För att på ett enkelt sätt kunna visa det för alla som följer
              det här på tv, mina kolleger som följer det från rummet, eller
              farmor som tittar hemifrån, Karin, har jag gjort en liten enkel
              tio-i-topp-lista.
            </seg>
            <seg n="4bd2fa44">
              Herr talman! Vi börjar med nr 10, omfattningen. Det här är ett
              stort betänkande med hela miljöbudgeten för nästa år. Det är en
              budgetram på ungefär 4,7 miljarder kronor. Det är otroligt mycket
              pengar. Men vi politiker ska ju inte mätas i hur mycket pengar
              vi lägger på olika saker. Vi måste mätas utifrån vad vi gör med
              pengarna. Vi ansvarar för att se till att varje skattepeng används
              klokt, och det är ett stort ansvar.
            </seg>
            <seg n="43280c2b">
              Nr 9 är att vi fortsätter att se till att förorenaren betalar.
              Det handlar om att skapa ett omvandlingstryck, att få människor
              att förändra sitt beteende. Vi vill att det som smutsar ned ska
              vara synligt i ekonomin. Därför höjer vi kväveoxidavgiften. Avgifter
              är ett kraftfullt styrmedel, men det är inte det enda.
            </seg>
            <seg n="e30d046a">
              Nr 8 är havspolitiken. Vi ser att det krävs en sammanhållen havspolitik.
              Vi lägger 100 miljoner kronor på det. Havspolitiken skapades som
              ett eget utgiftsområde i förra budgeten. Vi fortsätter med det
              synsättet. Haven kräver samordning. Det går utanför vår politiska
              organisation. Vi behöver kommunicera mellan de olika politikområdena
              jordbruk, fiske och miljö. Det handlar också om biologisk mångfald.
              Det handlar om relationer med EU-länder och Ryssland.
            </seg>
            <seg n="2d2c005c">
              Vi har ganska stora möjligheter att förändra politiken nu när
              Östersjön blir ett pilotområde inom EU. Jag vet att vi arbetar
              vidare för att hitta nya former för förvaltningen. Det är en fråga
              som vi följer i utskottet.
            </seg>
            <seg n="8c50646e">
              Nr 7 är forskning. Vi satsar 403 miljoner kronor på forskning
              inom miljöområdet. 44 miljoner utöver det går till förvaltning.
              Men det är mycket mer forskning än den bit som vi finansierar
              som påverkar miljön. Det är flera som har tagit upp det besök
              vi hade av Nobelpristagarna som kom förbi här och talade i riksdagen.
            </seg>
            <seg n="888624b2">
              Teknikutvecklingen är en nyckel. Rajendra K. Pachauri som är
              ordförande för FN:s klimatpanel, IPCC, var väldigt tydlig. Han
              var här och pratade tillsammans med Al Gore. Då berättade Pachauri
              att Sveriges stora bidrag till att rädda världens klimat handlar
              om teknikutveckling och teknikutbyte. Nu kopplar vi också på biståndspolitiken.
            </seg>
            <seg n="52c56e21">
              Efter forskningen kommer nr 6, fler miljöbra lösningar. Vi lägger
              392 miljoner kronor på stöd till klimatinvesteringar. När vi hör
              debatten här i dag verkar det som om pengar bara försvinner, men
              så är det naturligtvis inte. De ligger kvar, men vi utvecklar
              också stödet för en omställning. Det är något som man bara kan
              göra en gång. Utvecklingen av stödet möter kritiken att det gamla
              Klimpprogrammet var ett förtäckt statsstöd som hade dålig effektivitet.
            </seg>
            <seg n="cb48e3de">
              I stället satsar vi pengar på programmet Hållbara städer, och
              vi lägger 50 miljoner kronor på internationella klimatinvesteringar.
              Det tror jag är det första steget. Miljö- och klimatpolitiken
              blir mer och mer internationell.
            </seg>
            <seg n="17838681">
              Nr 5 är att vi sanerar och återställer mark så att den kan användas.
              455 miljoner kronor läggs på inventeringar, undersökningar och
              åtgärder. Här handlar det mycket om att ta ansvar. När det saknas
              en verksamhetsutövare som enligt lagens mening har ansvar går
              vi in och styr upp. Då tar vi ansvar.
            </seg>
            <seg n="427ed4eb">
              Nr 4 är att vi har en kraftigt höjd ambition i klimatpolitiken.
              Den här klimatmiljarden är bara början. Det är intressant att
              höra Socialdemokraternas beskrivning av vår politik. Den är naturligtvis
              inte sann. Men det är deras syn. Så får det vara. Vi är här för
              att testa våra argument mot varandra. Otroligt spännande är att
              vi sänker våra utsläpp av växthusgaser, och äntligen har vi en
              politik för tillväxt.
            </seg>
            <seg n="17d16446">
              Regeringens politik ger oss möjlighet att lägga mer pengar på
              miljöåtgärder. De pengar som finns i betänkandet och som man säger
              att man vill lägga är påhittspengar. De finns inte. Vi har en
              finansierad politik med ordning och reda i ekonomin.
            </seg>
            <seg n="bdb2917a">
              Nr 3 är att vi lägger 1,9 miljarder på anslaget biologisk mångfald.
              Det är inte hälften, men det är två femtedelar av budgeten. Den
              absolut största delen av det går till det statliga inköpet av
              skog. Vi har hört mycket diskussion om det. Det är en diskussion
              som pågår. Det är otroligt mycket pengar, men den viktiga frågan
              här är att det inte är staten allena som kan garantera den biologiska
              mångfalden.
            </seg>
            <seg n="a260ee65">
              Jordbruksverket har fått i uppdrag att se över de metoder som
              används. Vi tittar på många olika modeller. Själv är jag ganska
              imponerad av den finska staten som jobbar mycket med kommunikation
              med markägare. Det handlar alltså inte bara om en uppifrån-och-ned-politik
              där politiker vet bäst. Det handlar om kommunikation och att få
              fler att arbeta.
            </seg>
            <seg n="754840d4">
              Pengar måste också finnas till skötselavtal. I miljökvalitetsmålet
              Levande skogar ser man mycket till antalet hektar. För oss borgerliga
              är kvaliteten på det som avsätts viktigt. Som ni vet ska vi se
              över miljökvalitetsmålen våren 2009. Kvalitetsaspekten måste in
              tydligare.
            </seg>
            <seg n="8bb0ab93">
              Nu är vi på toppen av topp 10, herr talman.
            </seg>
            <seg n="2a6579c1">
              Nr 2 är miljöbilspremien. Vi lägger 100 miljoner kronor på den
              premien. Den har blivit en otrolig framgång. Nybilsförsäljningen
              har förändrats. Fler och fler bilar kommer ut på marknaden. Produktionen
              har förändrats. Fler och fler miljöbättre bilar byggs, och kunderna
              står i kö för dem.
            </seg>
            <seg n="c0d4a7bf">
              Men premien är faktiskt en stor symbol. Den är symbolen för övergången
              från piskpolitiken till morotspolitiken. Vi vill hellre belöna
              dem som gör rätt.
            </seg>
            <seg n="24ef8734">
              Så kommer jag till nr 1 i betänkandet. Vi i alliansen har lämnat
              en total budget för att få fler i arbete, ordning och reda i de
              offentliga finanserna, ett bra näringsklimat och insatser mot
              klimatförändringarna. Det är så klart helheten som är det viktigaste.
              Det är effekten av en borgerlig miljöpolitik. Miljöfrågorna är
              vår tids viktigaste utmaning, men vi har verktygen, styrmedlen,
              belöningarna, de marknadsmässiga lösningarna, det internationella
              samarbetet, handel med utsläppsrätter, miljöbiståndet, forskningen
              och tekniken på vår sida. Vi har alla möjligheter. Det absolut
              viktigaste är att miljöengagemang inte längre är något slags ursäkt
              för att driva vänsterpolitik.
            </seg>
            <seg n="f906731f">
              Budgeten visar vår offensiva miljöpolitik, men det kommer naturligtvis
              mycket mer. Klimatpropositionen kommer nästa år. Dessutom kommer
              bland annat en havsproposition, en skogsproposition, en infrastrukturproposition
              och en forskningsproposition. Vi rustar oss för de utmaningar
              vi står inför.
            </seg>
            <seg n="019f6265">
              Herr talman! Jag blev intervjuad av en otroligt cool tjej som
              heter Amanda och går i Grennaskolan i förra veckan. Hon frågade
              så begåvat: Varför är just er miljöpolitik bäst? Svaret är enkelt:
              För att den fungerar.
            </seg>
          </u>
          <note type="speaker" n="a5e865f6">
            Anf. 44 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-8b2caca08ad8eaad-0" n="15eb6918" next="i-e4bda70332c5c640-0">
            <seg n="ac1753e4">
              Herr talman! Jag vill börja med att citera Sofia Arkelsten. Det
              verkar som om klimatinvesteringsbidragen bara försvinner poff!
              Men det gör de inte.
            </seg>
            <seg n="0a539bfd">
              Men det är precis vad de gör, Sofia Arkelsten. Vi ska i dag rösta
              om reservation 1. Det här är sista året med Klimp, klimatinvesteringsbidrag.
              Det är den enskilda åtgärd som har fungerat bäst för att minska
              utsläppen av klimatgaser. Det är en fjärdedel av hela den svenska
              minskningen som din partiordförande åker land och rike runt och
              tar åt sig äran av. De bidragen ska nu läggas ned. Om du inte
              vill lägga ned dem kan du rösta på den socialdemokratiska reservationen
              nr 1, där vi föreslår att de ska bibehållas.
            </seg>
          </u>
          <note n="289de10f">
            Herr talman! Jag kan passa på att yrka bifall till reservation
            1 och reservation 4.
          </note>
          <u who="anders_ygeman_61b37d_w" xml:id="i-e4bda70332c5c640-0" n="15eb6918" prev="i-8b2caca08ad8eaad-0">
            <seg n="0a5f11ce">
              Vidare säger Sofia Arkelsten att ni äntligen får en politik för
              tillväxt. Men det fina med den miljöpolitik som vi har haft är
              att den har minskat utsläppen av koldioxid med över 8 procent
              samtidigt fram med den röda pennan som vi har haft 44 procent
              tillväxt. Det är det unika. Det är det som Andreas Carlgren säger
              i talarstolen på Bali. Det är det som Fredrik Reinfeldt säger
              i talarstolen i EU. Det är det som Fredrik Reinfeldt till och
              med sade till Pachauri och Gore när de var här. Han kanske borde
              ha nämnt att han och ditt parti har röstat emot de flesta av de
              åtgärder som har lett till den minskningen och att ni nu i dag
              vill lägga ned det enskilt skarpaste förslaget.
            </seg>
          </u>
          <note type="speaker" n="a4457adb">
            Anf. 45 SOFIA ARKELSTEN (m) replik:
          </note>
          <u who="sofia_arkelsten_bdb108_w" xml:id="i-2d17eae8f808375f-1" n="983209fa">
            <seg n="26008434">
              Herr talman! Det är roligt att höra Anders Ygemans beskrivning
              av verkligheten. Vi kommer att lägga 392 miljoner under 2008 på
              klimatinvesteringsprogrammet.
            </seg>
            <seg n="2438ac80">
              Den viktiga frågan här är hur många gånger som en omställning
              kan göras. Det blir missvisande att tro att programmet kommer
              att leva för alltid och aldrig någonsin behöva förändras någonstans.
              Det enda Socialdemokraterna vill är att fylla på med pengar, och
              då kommer allting att bli fint. Så är det naturligtvis inte. Vi
              kommer att förändra och utveckla programmet och se till att det
              går att bygga hållbara städer.
            </seg>
            <seg n="4a421fa7">
              Det finns en önskan om att politiskt styra historieskrivningen
              från Anders Ygeman. Du påstår att ni har frikopplat tillväxten
              från miljöpåverkan. Jag har förut medgett i talarstolen att allt
              ni har gjort inte är uselt. Så är det naturligtvis. Det är lite
              klädsamt att vara ödmjuk. Tillväxten i Sverige beror inte bara
              på politiker. Tillväxten har inte skett tack vare den socialdemokratiska
              regeringen som regerade i tolv år utan trots den regeringen.
            </seg>
          </u>
          <note type="speaker" n="df18da1f">
            Anf. 46 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-9ee4e0facc793717-1" n="15eb6918">
            <seg n="70ea8224">
              Herr talman! För det första tror jag att den Arkelstenska ödmjukheten
              väl talar för sig själv. För det andra röstar vi i dag om vi ska
              fortsätta med klimatinvesteringsprogrammet eller lägga ned det.
              Följer man majoriteten i betänkandet, som Sofia Arkelsten här
              argumenterar för och kommer att rösta för, avslutas den mest framgångsrika
              åtgärden den 31 december 2008.
            </seg>
            <seg n="af97d3f1">
              Det stämmer att man inte kan göra en omställning hur många gånger
              som helst, men vi har ytterligare 38 miljoner ton koldioxid som
              vi ska ställa om. Då verkar det dumt att avstå från den viktigaste
              åtgärden. Sofia Arkelsten säger att vi ska ha stadsmiljöprogram
              som handlar om väsentligt mindre pengar. Hur många miljoner ton
              koldioxid tror du att stadsmiljöprogrammet kommer att nedbringa?
            </seg>
          </u>
          <note type="speaker" n="432440b8">
            Anf. 47 SOFIA ARKELSTEN (m) replik:
          </note>
          <u who="sofia_arkelsten_bdb108_w" xml:id="i-2d17eae8f808375f-2" n="983209fa">
            <seg n="6fcff695">
              Herr talman! Det är fascinerande att Anders Ygeman väljer att
              recensera min ödmjukhet. Det var lite otippat. Jag kommer att
              välja att inte recensera Anders Ygemans brist på ödmjukhet.
            </seg>
            <seg n="b0588e32">
              Vi kan välja mellan den strikt konservativa bevarandepersonen
              som Anders Ygeman uppenbarligen är, som säger att om ingenting
              förändras kommer allt att gå bra. Samma gamla program ska gälla
              hela tiden. Eller så kan man rösta på förslaget i betänkandet
              och hitta en förändringsbenägenhet, en utveckling, ett framåtsyftande
              anslag i klimatpolitiken. Det är naturligtvis det jag kommer att
              göra.
            </seg>
            <seg n="1b2f7a7a">
              När det gäller hur många ton man kan spara på olika ställen finns
              det massor av utredningar. Jag har turen att sitta med i Klimatberedningen.
              Det kommer att bli mycket politik, skarpa förslag, och vi kommer
              att hitta en intressant utvecklingspotential. Utredningen kommer
              att presenteras i slutet av februari. Då är Anders Ygeman naturligtvis
              välkommen att ta del av den.
            </seg>
            <seg n="cb6adf05">
              Det viktigaste är att vi kan välja att fortsätta som tidigare
              eller att växla upp och göra mer. Jag vill växla upp och göra
              mer. Därför hoppas jag att alla röstar för förslaget i betänkandet.
            </seg>
          </u>
          <note type="speaker" n="69dcb69c">
            Anf. 48 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-e008a8b8fac2e64e-1" n="6e5bbfe8">
            <seg n="68283003">
              Herr talman! Inte helt oväntat vill också jag tala om det lokala
              klimatinvesteringsprogrammet, Klimp, som ska skrotas. Vad Sofia
              Arkelsten än säger finns inga pengar till detta program efter
              nästa års slut.
            </seg>
            <seg n="54ed8da2">
              Jag har hört i dag om klimatpaket, och Sofia Arkelsten nämnde
              nyss kraftigt höjd satsning på klimatpolitik. Varför då skrota?
              Jag ställer samma frågor som Anders Ygeman. Han fick inget svar,
              och jag försöker se om jag kan få svar i stället. Vad är det som
              är dåligt med det program som har sparat så mycket på miljön i
              Sverige på de få åren sedan 2003 som det har funnits?
            </seg>
            <seg n="a1d8dc01">
              Om hållbara städer är en utveckling, en fortsättning, på Klimp:en,
              skulle jag vilja veta om det är så eller om den lite diffust uttryckt
              ska gå till vatten och avlopp. Det är naturligtvis också något
              städer mår bra av, men det har inte så mycket med klimatsatsning
              att göra. Om det är något ni byter namn på är det i så fall till
              namn med mindre pengar.
            </seg>
            <seg n="ccd65ccc">
              Vad är det förtäckta statsstödet med Klimp:en? Det var intressant
              att höra att det var ett förtäckt statsstöd eftersom det är fråga
              om statliga pengar. De ska gå till att spara klimatet. Är det
              i så fall något fult?
            </seg>
          </u>
          <note type="speaker" n="d6f47f18">
            Anf. 49 SOFIA ARKELSTEN (m) replik:
          </note>
          <u who="sofia_arkelsten_bdb108_w" xml:id="i-2d17eae8f808375f-3" n="983209fa">
            <seg n="fddb777e">
              Herr talman! Det var många frågor som kom från Wivi-Anne Johansson.
              När det gäller ordet statsstöd är det väl vad som avses när pengarna
              går rakt från staten till kommunerna. Det var ju kommuner som
              skulle söka de här pengarna.
            </seg>
            <seg n="621e727f">
              Jag märker att det finns ett visst mått av politiskt nyspråk
              i Wivi-Anne Johanssons argumentation. Man kallar det att det här
              systemet skrotas. Vi har kvar det ett år till, och sedan utvecklar
              vi det.
            </seg>
            <seg n="bf8d22c5">
              Jag svarar på samma sätt: Hur många gånger kan man göra en omställning?
              Det är det som är den absolut viktigaste frågan.
            </seg>
            <seg n="39985ab6">
              392 miljoner ligger nästa år. Jag kan passa på att berätta att
              det har varit ganska omfattande kritik när det gäller Klimp. Här
              låter det som att det är lyckoriket på jorden att det finns ett
              klimatinvesteringsbidrag att söka. Det finns naturligtvis massor
              av styrmedel, belöningar, handel med utsläppsrätter och andra
              möjligheter att genom information och kunniga kunder påverka våra
              utsläpp. Klimatinvesteringsprogrammet har varit en del, och nu
              går vi vidare. Vi växlar upp.
            </seg>
          </u>
          <note type="speaker" n="e12eabf9">
            Anf. 50 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-e008a8b8fac2e64e-2" n="6e5bbfe8">
            <seg n="f2134312">
              Herr talman! Sofia Arkelsten och alliansregeringen får gärna
              säga att man vill utveckla klimatinvesteringsprogrammet. Det säger
              Naturvårdsverket också, och vi håller med dem. Ingenting är statiskt,
              utan man kan utveckla det. Men det är ingen utveckling att lägga
              392 miljoner nästa år och 130 miljoner, som jag tror att det var,
              till hållbara städer 2009. Skulle det vara så otroligt mycket
              effektivare? Det var nämligen Konjunkturinstitutet som sade att
              man inte tyckte att det var tillräckligt effektivt. Däremot säger
              Naturvårdsverket att det var väldigt effektivt för miljöns skull.
            </seg>
            <seg n="d1aacf13">
              Då undrar jag om det är för klimatets och miljöns skull vi ska
              ha program.
            </seg>
            <seg n="67031f51">
              Jag vill fortfarande veta hur jag ska tolka det här med hållbara
              städer, Sofia Arkelsten. Vi kan inte ställa om hela tiden, utan
              det här är en utveckling. Talar vi om samma saker? Ska hållbara
              städer pyssla med ungefär de sakerna och vara en utveckling fast
              med mindre pengar än vad Klimp:en har haft?
            </seg>
          </u>
          <note type="speaker" n="bcab85b0">
            Anf. 51 SOFIA ARKELSTEN (m) replik:
          </note>
          <u who="sofia_arkelsten_bdb108_w" xml:id="i-2d17eae8f808375f-4" n="983209fa">
            <seg n="cfe26fa7">
              Herr talman! Det kommer många frågor från Wivi-Anne Johansson.
              Jag måste bara fylla på med en sak som jag glömde att säga i förra
              svaret, just när det gäller vatten och avlopp. Jag kopplar det
              på din fråga hur hållbara städer ska se ut.
            </seg>
            <seg n="9d1fcd0b">
              Jag har en beskrivning av det här som du kan få av mig efteråt
              när vi är färdiga. Det handlar naturligtvis om så oglammiga saker
              som vatten och avlopp, och min favoritfråga, sopfrågan. När vi
              arbetar med klimat pratar vi om stora internationella traktat,
              men sedan kokar det ändå ned till de här riktigt handfasta frågorna.
            </seg>
            <seg n="514f85e1">
              Det handlar om att planera fram lokala lösningar. Men jag tror
              att man lurar sig själv ganska rejält, herr talman, om man som
              Vänsterpartiet beskriver enbart investeringsprogram och enbart
              pengar från staten som drivande i den omställning vi gör av vår
              ekonomi, våra städer och våra liv just nu. Det är att förenkla
              verkligheten, och det är lite tråkigt.
            </seg>
            <seg n="a4f6ac7c">
              Det var en fråga till, om Konjunkturinstitutet, som hade sagt
              att en tredjedel av de olika investeringar som har gjorts kunde
              ha gjorts mycket mer effektivt. Jag har också sett annan information,
              om att rätt många av dessa investeringar hade gjorts ändå. Jag
              tror att ju fler styrmedel och ju mer vi funderar på hur vi ska
              komma vidare i miljöpolitiken, desto fler olika incitament kommer
              det att bli, alltså fler belöningar för att göra rätt. Jag tror
              att Klimp kommer att ha gjort sitt, och jag föreslår att vi går
              vidare med hållbara städer och hela den flora av olika styrmedel
              och belöningar som vi kommer att införa.
            </seg>
          </u>
          <note type="speaker" n="6a807377">
            Anf. 52 CLAES VÄSTERTEG (c):
          </note>
          <u who="claes_vasterteg_2585e5_w" xml:id="i-08a3958e069a8e4a-0" n="3e7e3b58">
            <seg n="d97d19d0">
              Herr talman! Det känns härligt att vara centerpartist i en alliansmajoritet
              och redan efter ett år kunna konstatera att vår politik för jobben
              och miljön gör skillnad.
            </seg>
            <seg n="5cacd505">
              Vi gick till val på att skapa ett bättre Sverige, ett Sverige
              där fler människor kommer i arbete och där frihet och öppenhet
              är en självklarhet, ett Sverige där miljöfrågan är en möjlighet
              till utveckling och förbättring, inte ett problem.
            </seg>
            <seg n="c1da7623">
              Ett drygt år har gått sedan vi fick möjligheten att genomföra
              våra förslag, och idéerna och resultaten har verkligen inte låtit
              vänta på sig. Vår miljöpolitik ger resultat.
            </seg>
            <seg n="74da7403">
              Ett exempel som tydligt illustrerar miljöframgångarna är miljöbilspremien,
              den premie som infördes av alliansregeringen i våras. Numera är
              var femte ny bil som säljs i Sverige en miljöbil. Det kommer inte
              att dröja länge innan en fjärdedel av alla nya bilar som säljs
              i vårt land är miljöbilar.
            </seg>
            <seg n="a4f6b85f">
              Det är glädjande att vara centerpartist och en del av en alliansmajoritet
              och kunna se den tydliga effekten.
            </seg>
            <seg n="3a4881b1">
              Det är vår övertygelse att klimatfrågan ska föra oss framåt i
              utvecklingen och inte bakåt. Vi vet att bilen behövs och kommer
              att behövas i framtiden i ett avlångt land som Sverige, och den
              fyller en oerhört viktig funktion. Men bidraget till klimatförändringarna
              från bilen och från transporterna är ohållbart det är där vi ska
              lägga krutet.
            </seg>
            <seg n="2debbd04">
              Då är det en klok och offensiv strategi att satsa på en premie
              som stimulerar fler människor att välja de bilar som i dagsläget
              är bäst för miljön. Kombinationen av en miljöbilspremie och en
              fortsatt skattebefrielse för förnyelse av bränsle har lett till
              att 2007 kommer att gå till historien som det år då det såldes
              mer etanol och biogas än någonsin förr.
            </seg>
            <seg n="2bcb2013">
              Förnybara bränslen är en spännande sektor som spelar en viktig
              roll i klimatarbetet och en viktig roll i den omställning som
              måste ske. Vi har valt att satsa offensivt på att stärka marknaden
              för miljövänliga bränslen. 150 miljoner kronor har avsatts för
              nya tankställen för biogas, och det kommer att leda till att antalet
              tankställen tredubblas. Det är en tydlig effekt av vår politik.
            </seg>
            <seg n="406c3fea">
              Herr talman! Att lösa klimatförändringarna är en global angelägenhet
              som kräver globalt samarbete och gränsöverskridande lösningar.
              Det gäller för Sverige att vara en förebild och ett föregångsland
              som har energi och kraft att lyfta blicken och tänka framåt.
            </seg>
            <seg n="b7f4b008">
              Det är glädjande med de resultat och de rapporter som har kommit
              från Bali om att man har nått en överenskommelse. Jag tänkte inte
              beröra det så mycket i mitt anförande, utan jag överlåter det
              till dem som verkligen var på Bali och var med i diskussionerna,
              miljöminister Andreas Carlgren och min kollega Sven Gunnar Persson.
              Jag är helt övertygad om att de kan ge en bild av hur det var
              när man var mitt inne i förhandlingarna.
            </seg>
            <seg n="e430613d">
              Herr talman! För mig, Centerpartiet och alliansmajoriteten är
              det ansvarsfullt och effektivt att föra en politik som innehåller
              ett tydligt klimatskattepaket, med bland annat höjd koldioxidskatt,
              höjt reseavdrag, höjd energiskatt på diesel och justerad fordonsskatt.
            </seg>
            <seg n="d740e1ef">
              Det klimatskattepaket som den här regeringen har lagt fram är
              det mest ambitiösa och mest omfattande som någon regering någonsin
              har klarat av att lägga fram. Det är det mest ambitiösa programmet.
              Det är vad jag kallar en tydlig miljöpolitik. Det kommer att leda
              till att det kommer att kosta mer för dem som använder bilar som
              släpper ut mer koldioxid, och det kommer att gynna dem som väljer
              att köra en miljöbil. Det är ett tydligt exempel på en politik
              som kommer att ge effekt.
            </seg>
            <seg n="98b01b06">
              Vi ser möjligheterna i de utmaningar vi står inför. Vi behöver
              visa att det finns möjligheter i utmaningen att ställa om till
              ett hållbart samhälle. Vi behöver verksamheter, konsumenter och
              andra länder som vill och kan och som kommer att tjäna på att
              bli miljövänligare. Ekonomisk stimulans är en effektiv metod som
              kan snabba på övergången till mer hållbara alternativ och mer
              hållbara levnadssätt. Marknaden kommer att spela en viktig roll
              i arbetet med omställningen. Men där marknaden inte kan leda rätt
              eller tillräckligt långt måste politiken gå in och göra det.
            </seg>
            <seg n="9ea7b2c3">
              Herr talman! Det är rätt spännande att lyssna på oppositionen
              i den här debatten. Först ska jag säga att det hedrar Tina Ehn
              att hon visar lite ödmjukhet inför diskussionerna kring Bali.
              Jag tycker inte att man ser det så mycket i de övriga delarna
              i oppositionen.
            </seg>
            <seg n="dae7a02e">
              När jag tittar på oppositionens budgetalternativ är det precis
              likadant här som det var på det utgiftsområde som debatterades
              innan och som det är på alla utgiftsområden i budgetdebatterna,
              att det spretar något otroligt. Det går inte att se vad som är
              ert eventuella regeringsalternativ. Vi kan inte se vad det är
              för miljöpolitik ni skulle kunna föra, för det finns ingen samlad
              opposition.
            </seg>
            <seg n="47904cbe">
              Anders Ygeman, herr talman, efterlyser vad vi gör med de förslag
              som s har lagt fram. Han säger att de har lagt fram 100 förslag.
              Ja, det har de. Jag kan då avslöja att vi i Klimatberedningen
              sitter och hanterar de här förslagen på ett seriöst sätt, och
              vi vänder och vrider på dem så att vi når mesta möjliga klimateffekt
              och minskar koldioxidutsläppen så mycket som möjligt.
            </seg>
            <seg n="4af7a6da">
              Det hade varit förmätet av oss från majoritetens sida att lägga
              fram en budget som hade innehållit detaljer för 2009 och 2010
              samtidigt som vi har en klimatberedning där vi alla sju riksdagspartier
              sitter tillsammans och arbetar fram förslag.
            </seg>
            <seg n="d77d49f8">
              Då hade klimatförändringen inte fyllt någon funktion. Det är
              just därför vi lägger tyngdpunkten på budgetpropositionen 2008
              i förslaget. När det gäller 2009 och 2010 kommer mycket av det
              vi gör i Klimatberedningen att ligga till grund för ytterligare
              förslag i framtiden.
            </seg>
            <seg n="5a07e27b">
              Herr talman! Sverige har genom alliansregeringen varit med och
              drivit fram en ambitionshöjning på klimat- och energiområdet inom
              EU. Det är en ambitionshöjning som är tydlig och nödvändig för
              att vi ska kunna komma till rätta med klimatförändringarna. Den
              innehåller bland annat ett mål att andelen förnybar energi ska
              öka till 20 procent i Europeiska unionen. För att vi i Sverige
              ska ha möjlighet att uppnå vår andel i detta mål kommer en ökad
              förnybar elproduktion från till exempel vindkraft att vara avgörande.
              Under året har antalet vindkraftverk i Sverige fyrdubblats, och
              nya projekt presenteras hela tiden runt om i landet.
            </seg>
            <seg n="9248c20d">
              Vi behöver också ha en förändrad lagstiftning i framtiden som
              gör det enklare och snabbare att komma fram med projekt, som exempelvis
              vindkraftverk, just för att påskynda omställningen.
            </seg>
            <seg n="b608b106">
              Herr talman! När vi summerar detta första år som alliansen styrt
              Sverige kan vi konstatera att det har gjorts betydande satsningar
              på miljöområdet. 4,7 miljarder, som Sofia Arkelsten sade förut,
              är oerhört mycket pengar. Så mycket pengar som regeringen lägger
              på miljöområdet har ingen regering tidigare orkat med. Det är
              ett tydligt exempel på att det verkligen leder till förändring.
            </seg>
            <seg n="68adc349">
              Samtidigt kan vi konstatera att fosfatförbudet blir verklighet,
              och genom Helcomöverenskommelsen får vi ett gemensamt tak för
              utsläpp av fosfor och kväve. Miljöbilspremien är införd och ger
              effekt. Vi satsar på utvecklandet av hållbara städer, och Sverige
              har aktivt varit med och bidragit till att EU numera har en klimatpolitik
              med tydliga mål om utsläppsminskningar.
            </seg>
            <seg n="f0e2ab69">
              En hållbar utveckling är ett tydligt mål för alliansen. Det innefattar
              både social, ekonomisk och ekologisk hållbarhet. Den budget som
              vi kommer att fatta beslut om tar de första stegen mot att förstärka
              vårt ansvar gentemot kommande generationer. Förhoppningsvis kan
              vi i framtiden lämna över ett hållbart samhälle till kommande
              generationer.
            </seg>
          </u>
          <note type="speaker" n="588763ce">
            Anf. 53 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-9ee4e0facc793717-2" n="15eb6918">
            <seg n="7f06ae4a">
              Herr talman! Man ska ha respekt för sanningen och siffrorna.
              Det här är det mest ambitiösa klimatskattepaketet någonsin påstår
              Claes Västerteg. Det är samma osanning som Andreas Carlgren uttalade
              här i kammaren för ungefär ett halvår sedan. Vad bygger du det
              på, Claes Västerteg?
            </seg>
            <seg n="35049b60">
              Ni höjer skatten på den miljövänligaste dieseln med 20 öre. Ni
              höjer 6 öre på koldioxiden. Under socialdemokratins tid vid makten
              höjde vi med stöd av Vänstern och Miljöpartiet miljö- och energiskatter
              med 17 miljarder kronor och sänkte skatten på arbete med lika
              mycket. Det är skyhögt över de summor du kan räkna ut även med
              den mest kreativa miniräknare.
            </seg>
            <seg n="3dd19531">
              Claes Västerteg, du säger att det inte har funnits en budget
              med fler miljöåtgärder än denna eller något i den stilen. Jag
              har tagit del av dina beräkningar som jag begärt ut av Miljödepartementet.
              Varför har du inte räknat med stödet till energieffektivisering
              av offentliga lokaler på 2 miljarder i den budgeten vi lade fram?
              Varför har du inte räknat med effektivare energianvändning på
              597 miljoner kronor, introduktion av ny energieffektiv teknik
              på 414 miljoner kronor, minskad energianvändning på 163 miljoner
              kronor och bidrag till förnybar energi på 148 miljoner kronor?
              Hade du räknat på det sättet hade du inte kunnat komma till den
              missvisande slutsats du har gjort.
            </seg>
          </u>
          <note type="speaker" n="ec141d72">
            Anf. 54 CLAES VÄSTERTEG (c) replik:
          </note>
          <u who="claes_vasterteg_2585e5_w" xml:id="i-08a3958e069a8e4a-1" n="3e7e3b58">
            <seg n="ef79dd25">
              Herr talman! Jag kan bara konstatera att det klimatskattepaket
              som vi lägger fram i budgetpropositionen 2008 är det mest omfattande
              som någon regering har lagt under något enskilt år.
            </seg>
            <seg n="c71eac6f">
              De 17 miljarder som Anders Ygeman talar om och de skatteväxlingspaket
              som genomfördes av den förra regeringen fanns där. Men när Anders
              Ygeman talar om 17 miljarder är det utspritt under ett stort antal
              år. Detta är det största enskilda klimatskattepaket som någonsin
              har lagts av en regering under ett enskilt år. Och när jag säger
              att det är den största satsningen på miljöområdet så är det det.
            </seg>
            <seg n="7eb956d2">
              Anders Ygeman tricksar och bollar med siffror, men jag kan bara
              konstatera: Läs utgiftsområde 20, titta i tabellen det står 4,7
              miljarder och titta historiskt! Det har aldrig lagts så mycket
              pengar på miljöområdet. Jag kan inte annat än att konstatera att
              det står så.
            </seg>
          </u>
          <note type="speaker" n="28425cd0">
            Anf. 55 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-9ee4e0facc793717-3" n="15eb6918">
            <seg n="4d1ee4dd">
              Herr talman! Jag tror att det tyvärr är dags för Claes Västerteg
              att gå till optikern, för det är samma påstående som Carlgren
              hade. Optikern är den man får gå till om man inte ser det som
              står i tabellen.
            </seg>
            <seg n="260533c4">
              Vi kan konstatera att vi hade väsentligt mer pengar till klimatåtgärder
              i vår budget än vad som finns i denna budget. Skälet till att
              du kommer fram till en annan slutsats, Claes Västerteg, är att
              du väljer att inte räkna med ett antal olika åtgärder. Jag nämnde
              dem, men du kommenterade dem över huvud taget inte. Det är flera
              miljarder kronor som du väljer att bortse från. Räknar man på
              det sättet är det klart att det blir som du säger. Men väljer
              man att räkna med det faktiska innehållet i budgeten blir utfallet
              ett helt annat.
            </seg>
            <seg n="92d53ea9">
              Jag ska ge Claes Västerteg möjlighet att få höra listan igen.
              Den bygger alltså på det vi frågade Miljödepartementet om. Det
              saknas ca 2 miljarder, det vill säga stödet till energieffektiviseringar
              i offentliga lokaler. Stöd till effektivare energianvändning på
              597 miljoner kronor, introduktion av ny energieffektiv teknik
              på 414 miljoner kronor, minskad energianvändning på 163 miljoner
              kronor och bidrag till förnybar energi på 148 miljoner kronor
              saknas likaså. Det är väl effekterna av det sistnämnda bidraget
              Maud Olofsson försöker rymma från när hon nu ska ha ett sämre
              beting för Sverige.
            </seg>
          </u>
          <note type="speaker" n="91b728c5">
            Anf. 56 CLAES VÄSTERTEG (c) replik:
          </note>
          <u who="claes_vasterteg_2585e5_w" xml:id="i-06a2c3c28d5af73a-0" n="3e7e3b58" next="i-a42045e83a696541-0">
            <seg n="dcdef8af">
              Herr talman! Det vi debatterar i dag är utgiftsområde 20, och
              så mycket pengar som det läggs på miljöområdet i denna budget
              har det aldrig lagts. Vi kan alltid diskutera optiker, men det
              är tydligt för alla här att jag har glasögon. De är tämligen nya,
              och jag ser bra med dem. Det kan jag konstatera, för jag använder
              dem.
            </seg>
            <seg n="cd1198c2">
              Man kan diskutera satsningar som har gjorts av tidigare regeringar.
              Det har gjorts i denna debatt tidigare också. Men inget är för
              alltid givet. Det var inte era satsningar. De var tidsbegränsade
              av tidigare regeringar också. Klimatinvesteringsprogrammet var
              tidsbegränsat av tidigare regeringar också.
            </seg>
            <seg n="a9f1e693">
              Stå inte och prata om att det saknas pengar när detta budgetförslag
              de facto är det budgetförslag som innehåller mest pengar på miljöområdet
              någonsin!
            </seg>
          </u>
          <note n="33594e3d">
            Anf. 57 ANITA BRODÉN (fp):
          </note>
          <u who="claes_vasterteg_2585e5_w" xml:id="i-a42045e83a696541-0" n="3e7e3b58" prev="i-06a2c3c28d5af73a-0">
            <seg n="ed8c6f28">
              Herr talman! Klimatmötet på Bali har i dagarna avslutats. Det
              var en klimatthriller som först mot slutet fick en positiv upplösning.
              Den var positiv i bemärkelsen att fler och viktiga länder fortsättningsvis
              finns med på tåget och att världens ledare tycks inse vikten av
              globala lösningar. Vi är alla medvetna om allvaret och att såväl
              nationella som internationella åtaganden krävs.
            </seg>
            <seg n="f15a4a98">
              Jag vill ge vår svenska miljöminister en eloge för hans outtröttliga
              arbete med att både söka allianser och finna konstruktiva klimatlösningar.
              Det visar med all önskvärd tydlighet på regeringens ambition och
              vilja att medverka till en miljömässigt hållbar framtid för både
              våra barn och barnbarn.
            </seg>
            <seg n="e3d99a10">
              Dagens betänkande Miljö- och naturvård har stor bäring på klimatmötet
              på Bali då dessa frågor är så sammanflätade med varandra. Regeringens
              miljöpolitik ska grunda sig på internationellt samarbete, och
              vi ska vara en drivande kraft i de globala miljö- och klimatförhandlingarna.
            </seg>
            <seg n="5b9cd499">
              Folkpartiets positiva EU-inställning delas av hela regeringen,
              och vi ser EU som en otroligt viktig plattform också ur ett miljö-
              och klimatperspektiv.
            </seg>
            <seg n="5d583b07">
              Det som skiljer oss från delar av oppositionen är vår tilltro
              till EU-samarbetet, vår tilltro till entreprenörskap och marknad
              liksom vår tilltro till näringslivets vilja och möjlighet att
              delta i miljö- och klimatarbetet. Värt att notera i dagens betänkande
              är att Socialdemokraterna under endast två anslagsområden har
              liknande inriktning som sina kamrater. På 17 områden delar Socialdemokraterna
              regeringens uppfattning. Miljöpartiet och Vänsterpartiet har i
              stor sett samma tilläggssumma men mestadels inom olika områden.
            </seg>
            <seg n="447b5508">
              Den största posten handlar om biologisk mångfald, 1,9 miljarder
              kronor, och den har redan tagits upp av föregående talare. Det
              är en post som inte minst Folkpartiet men givetvis också hela
              regeringen anser vara mycket viktig. Jag har tidigare i denna
              kammare påmint om att den biologiska mångfalden ger oss en buffert
              att mota klimatförändringarna. Inte minst därför är det angeläget
              att säkerställa mångfalden både nationellt och internationellt.
            </seg>
            <seg n="2794b869">
              Att bevara, skydda, sköta och restaurera värdefulla miljöer för
              biologisk mångfald och friluftsliv är en liberal hörnsten. Skötselarbetet
              måste utvecklas och det lokala engagemanget tillvaratas. Det innebär
              nya verktyg, nya tankar, nya idéer, och det är ett arbete som
              redan pågår. Hade vi fortsatt arbetet med samma verktyg och i
              samma takt som den förra regeringen vet vi en sak med säkerhet,
              nämligen att vi inte skulle ha klarat måluppfyllelse inom den
              stipulerade tiden.
            </seg>
            <seg n="71a74c46">
              Jag vill kommentera några synpunkter från oppositionen. En del
              av kommentarerna kommer jag sedan att överlåta åt min kollega
              Lars Tysklind.
            </seg>
            <seg n="d683ae22">
              Först och främst: Den 1 juli 2007 trädde producentansvaret i
              kraft, vilket innebär att producenter kostnadsfritt ska ta emot
              uttjänta bilar. Socialdemokraterna vill fortsätta med en skrotningspremie
              och har lagt till ett nytt anslag på 40 miljoner. Det har de allra
              senaste dagarna kommit ytterligare 30 miljoner i denna fond. Då
              frågar man sig om Socialdemokraterna anpassar sig till den nya
              verkligheten eller om det gamla kravet kvarstår. Vägverket och
              Naturvårdsverket har för övrigt fått ett uppdrag att analysera
              eventuella behov av ytterligare åtgärder för att förhindra att
              uttjänta bilar dumpas i naturen.
            </seg>
            <seg n="b5e18376">
              Den andra delen jag vill lyfta fram handlar om klimatmärkning.
              Det togs upp i det förra betänkandet som vi diskuterade, och vi
              är alla överens om att det behövs. Skiljelinjen handlar när det
              gäller märkning om vem som ska ansvara. Regeringen är övertygad
              om att den effektivaste vägen är den frivilliga klimatmärkning
              eller totalmärkning som tas fram av aktörerna tillsammans. Där
              ser aktörerna det egna ansvaret, och också konsumentens ansvar
              finns med att söka.
            </seg>
            <seg n="efb9cd60">
              Vänsterpartiet vill ha klimatanpassningsmedel. Det är en angelägen
              fråga som inte minst har tagits upp i Klimat- och sårbarhetsutredningens
              slutbetänkande. Det pågår precis nu ett remissförfarande. Sedan
              kommer regeringen i samband med klimatpropositionen att återkomma
              till denna angelägna fråga.
            </seg>
            <seg n="88dd464b">
              En annan fråga som också har tagits upp av flera talare handlar
              om klimatinvesteringsprogrammet, så kallat Klimp. Jag vill stryka
              under det som Sofia Arkelsten sade om att Konjunkturinstitutet
              i sin bedömning har konstaterat att 33 procent, en tredjedel,
              av investeringarna inte har skett så effektivt som de borde ha
              kunnat göras. Vi måste ta till oss detta.
            </seg>
            <seg n="bb4c7605">
              När vi från staten satsar medel måste vi hela tiden utvärdera
              och se till att man ska uppnå 100 procents effektivitet på de
              gjorda insatserna. Vi går vidare, precis som Sofia sade. Nu blir
              det nya inriktningar. Dessutom är det viktigt att påpeka att det
              är ekonomiskt att göra klimatinvesteringar och att satsa i ny
              teknik. Som en liten passus vill jag nämna passivhus. Här har
              man genom ett nytt byggnadssätt kunnat göra en otrolig insats
              för både klimatet och miljön samtidigt som det lönar sig ekonomiskt.
              Man får igen insatsen på ett fåtal år. Då behöver inte alla satsningar
              bidrag, utan det finns andra incitament som kan få i gång satsningar.
              Det blir en vinnvinn-situation.
            </seg>
            <seg n="506aa999">
              Fru talman! Många av oss minns säkert kampanjen Håll Sverige
              rent och reagerar med ilska när vi ser nedskräpning ute i naturen.
              Det är därför otroligt värdefullt att det nu görs en öronmärkt
              satsning för att komma till rätta också med den här problematiken.
            </seg>
            <seg n="114a4598">
              När jag lyssnade på Anders Ygeman hade jag tillfälle att se den
              klocka som nu är bakom mig. Jag kunde konstatera att efter nio
              minuter och 36 sekunder nämnde Anders Ygeman några punkter som
              Socialdemokraterna själva vill arbeta med. Han tog upp bioenergi
              och miljöbilar. I övrigt använde han sin tid åt klagovisor om
              vad den nuvarande regeringen gör för fel. Jag tycker att det hade
              varit värdefullt om Anders Ygeman hade använt mer av sin tid åt
              att presentera Socialdemokraternas program.
            </seg>
            <seg n="32fa1f28">
              Jag vill därför redovisa några skarpa förslag från regeringen
              och alliansen. Nu har det lagts fram en proposition som ger tillåtelse
              till att man konverterar bilar till drift med alternativbränsle.
              Östersjööverenskommelsen har kommit med konkreta mål för länders
              minskning av fosfor och kväve. Det inträder ett förbud mot fosfattvättmedel.
              Detta kan utvecklas, men det är ett första viktigt steg som den
              nuvarande regeringen har tagit.
            </seg>
            <seg n="72379dde">
              En klimatproposition är på gång, väl underbyggd av Klimatkommissionen
              men också av den parlamentariska klimatberedningen. Det är här,
              precis som Claes Västerteg påpekade, som vi tar vara på alla goda
              idéer från hela oppositionen. En hel del är under utarbetande
              till exempel en skogsproposition, en områdesskyddsproposition
              och en havsproposition med många konkreta åtgärdsförslag. Det
              har också påbörjats analyser av nya verktyg för att skydda skyddsvärd
              natur.
            </seg>
            <seg n="547e27c3">
              Fru talman! Jag började mitt anförande med att tala om Bali.
              Jag har ägnat min talartid åt svenska förhållanden, men jag vill
              ändå avsluta med en internationell utblick. Då vill jag landa
              i Bangladesh, både för att jag vill visa vårt gemensamma arbete
              och för att det är viktigt att när det är som mörkast ge en hälsning
              om ljus och värme. Detta kom i dubbel bemärkelse från Bangladesh.
            </seg>
            <seg n="5672059d">
              Förra fredagen hade jag förmånen att tillsammans med fru talmannem
              möta en av de alternativa nobelpristagarna, Dipal Barua, från
              Bangladesh. Genom sitt företag Grameen Shakti en avknoppning av
              Grameen Bank, som för övrigt fick Nobelpriset förra året har Dipal
              Barua på kort tid installerat 120 000 solcellsanläggningar hos
              fattiga personer i de allra fattigaste delarna av Bangladesh.
              Det har skapat en ny livssituation med bättre hälsa, då man slipper
              använda fotogen inomhus, och ljus över läxläsningsböcker och symaskin.
            </seg>
            <seg n="a0810966">
              Eldsjälar och ideella krafter, driftiga företagare och medvetna
              politiker som är beredda att fatta tuffa och långsiktiga beslut
              både nationellt och internationellt kan sammantaget ge en ljusnande
              framtid mitt i vintermörkret. Därför är det så viktigt med insatser
              för internationella klimatsatsningar och att vi nu också är med
              och arbetar för att stärka den internationella handeln med utsläppsrätter
              och är med och utvecklar mekanismer för ren utveckling.
            </seg>
          </u>
          <note n="cfdaf72d">
            Jag yrkar bifall till förslaget i betänkandet och avslag på samtliga
            motioner.
          </note>
          <note type="speaker" n="27af3749">
            Anf. 58 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-8b2caca08ad8eaad-1" n="15eb6918" next="i-e4bda70332c5c640-1">
            <seg n="abbf3176">
              Fru talman! Jag tar mig friheten att inledningsvis snabbt svara
              på Anita Brodéns frågor.
            </seg>
            <seg n="ca5f8ab0">
              Om det är de nationella målen som riksdagen har slagit fast som
              Anita Brodén talar om så är kontrollstationens uppfattning att
              detta mål kommer att uppnås utan vidare åtgärder. Om det är 25-procentsmålet
              som vi lade fram här i kammaren som Anita Brodén talar om var
              det meningen att vi skulle fylla på med en väldig massa åtgärder.
              Det gör vi också i våra klimat- och energimotioner över 100 åtgärder.
            </seg>
            <seg n="bb373ad8">
              När det gäller skrotningspremien tror jag tyvärr inte att ens
              den ökning i fråga om pengar som finns i den socialdemokratiska
              budgeten kommer att räcka. Så även om det tillförs medel tror
              jag att man kommer att vara tvungen att tillföra ytterligare medel
              över tiden framöver.
            </seg>
            <seg n="b2c9ae41">
              Detta är klara och raka besked.
            </seg>
            <seg n="7fbe3a02">
              Det skulle vara bra om Anita Brodén kunde svara på frågor om
              ersättning för Klimp:en. Det finns ansökningar på över 9 miljarder
              kronor när det gäller Klimp, och ni satsar i runda slängar 350
              miljoner på ett stadsutvecklingsprogram. Frågan är: Var kan man
              söka pengarna? Klimp sparade 1,8 miljoner ton koldioxidekvivalenter.
              Om ert projektprogram nu kommer att bli hundraprocentigt effektivt,
              hur mycket koldioxid tror du då att det kommer att spara? Jag
              tror att om man satsar en tredjedel så mycket pengar finns i alla
              fall risken, även om man gör det hundraprocentigt effektivt, att
              det inte sparar lika mycket koldioxid som Klimp:en gör.
            </seg>
            <seg n="c97d3f20">
              Jag har en sista fråga. Anita Brodén säger: Vi bereder alla era
              förslag i Klimatberedningen. Det är ju gentilt. Men om alla klimatförslag
              ska beredas där, varför bereder ni då inte era egna förslag där?
            </seg>
          </u>
          <note n="ba4e119f">
            Anf. 59 ANITA BRODÉN (fp) replik:
          </note>
          <u who="anders_ygeman_61b37d_w" xml:id="i-e4bda70332c5c640-1" n="15eb6918" prev="i-8b2caca08ad8eaad-1">
            <seg n="adc3a671">
              Fru talman! Jag ska börja där Anders Ygeman slutade. Vi lyssnar,
              vi tar till oss, och sedan kommer det att bli en klimatproposition.
              Men i den här Klimatberedningen finns alla möjligheter för alla
              sju partier att diskutera dessa frågor och komma med goda idéer.
              Utgångspunkten är de goda, de bästa och de effektivaste idéerna.
            </seg>
            <seg n="defbeefb">
              25-procentsmålet kommer också att tas upp i klimatpropositionen,
              Anders Ygeman. Då får vi se vilken procentsats som vi landar på.
              Det vet vi inte i dagsläget. Det kan hända att vi efter den 23
              eller 26 januari kan få en indikation från EU då bördefördelningen
              kommer att presenteras. Där kan man också se en del av vårt arbete.
            </seg>
            <seg n="ab0987e5">
              Nu pågår så otroligt mycket, alltifrån Baliförhandlingarna till
              EU-förhandlingar och till nationella förhandlingar. Här kommer
              vi gemensamt att komma med ett bra och genomtänkt förslag som
              hela tiden grundar sig på fakta så långt som vi i dag vet.
            </seg>
            <seg n="b1604107">
              Jag fick ett klart besked i fråga om skrotningspremien, nämligen
              att även om det kommer 30 nya miljoner kommer Socialdemokraterna
              att stå fast vid sitt extra anslag på 40 miljoner.
            </seg>
            <seg n="71eca4b7">
              När det gäller Klimp var frågan var någonstans man ska söka pengar.
              Då blir min motfråga: Varför måste man alltid söka statliga pengar?
              Det är väl det som är en inriktning. Vi måste väl ha tilltro till
              att det här finns ett fantastiskt entreprenörskap och en vilja
              att söka olika tekniska lösningar och att också starta företag
              där man kan sälja sina goda idéer. Det är de goda tekniska idéerna
              som efterfrågas världen över.
            </seg>
          </u>
          <note type="speaker" n="633a840d">
            Anf. 60 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-8b2caca08ad8eaad-2" n="15eb6918" next="i-e4bda70332c5c640-2">
            <seg n="c4fcb5dd">
              Fru talman! Det handlade om var någonstans man skulle söka pengar
              när ni skulle ersätta Klimp:en. Anita Brodén talade i sitt anförande
              om de bidrag som skulle bli så mycket effektivare. Det var min
              första fråga.
            </seg>
            <seg n="a99e86a8">
              Den andra frågan handlade om hur mycket koldioxid som man skulle
              spara med de nya programmen. Klimp:en sparade 1,8 miljoner ton
              koldioxidekvivalenter, den enskilt effektivaste klimatåtgärden
              som vi har haft i Sverige.
            </seg>
            <seg n="5121bb57">
              Du säger att ni lyssnar och tar till er. Sanningen är att ni
              avslår och lägger ned. Ni avslår varje skarpt förslag från oppositionen.
              Ni lägger ned de effektivaste verktygen.
            </seg>
            <seg n="89cd4552">
              Då har jag en fråga. När ni har avslagit och lagt ned, hur många
              miljoner ton kommer ni att spara med det som ni ska ersätta Klimp:en
              med, dessa stadsförnyelsepengar?
            </seg>
          </u>
          <note n="50627787">
            Anf. 61 ANITA BRODÉN (fp) replik:
          </note>
          <u who="anders_ygeman_61b37d_w" xml:id="i-e4bda70332c5c640-2" n="15eb6918" prev="i-8b2caca08ad8eaad-2">
            <seg n="98c2e258">
              Fru talman! Jag tror inte att vi behöver fnysa åt stadsförnyelsepengar.
              Vi vet att flertalet människor bor i de stora städerna. Här handlar
              det om allt från byggnation till transporter och hur vi hanterar
              vårt gemensamma avfall. Det gäller en helhetssyn på detta. Varje
              insats som vi kommer att göra kommer att granskas mycket noga.
              Målet är nämligen inte enbart att spara på det sätt som vi gör
              i fråga om nuvarande Klimp, utan meningen är att vi tvingas gå
              vidare. Det kan inte vara ribban, utan vi höjer ribban. Vi är
              tvingade att höja ribban. Det handlar om dig, mig och oss alla
              som enskilda personer. Vi behöver också se hur vi hanterar våra
              personliga klimatutsläpp. Här kommer det att vila på oss personligen,
              på oss nationellt och givetvis inom EU och när det gäller internationella
              åtaganden. Målsättningen är mycket hög, fru talman. Vi har ett
              stort ansvar.
            </seg>
            <seg n="959acae1">
              Jag är övertygad om att Andreas Carlgren kommer att informera
              oss en hel del om hur viktigt detta är efter sitt besök på Bali.
            </seg>
          </u>
          <note type="speaker" n="e5450bde">
            Anf. 62 SVEN GUNNAR PERSSON (kd):
          </note>
          <note n="c3ccbe67">
            Fru talman! Jag yrkar bifall till förslaget i utskottets betänkande.
          </note>
          <u who="sven_gunnar_persson_e925b8_w" xml:id="i-52a0606874318685-0" n="2dbce87f">
            <seg n="c06ced19">
              Jag vill inledningsvis lyfta fram värdet av Balikonferensens
              överenskommelser. Från det att internationella avtal har omfattat
              en mindre del av världens utsläpp kommer de nu att omfatta alla
              utsläpp genom att de överenskommelser som nu har slutits visar
              på en väg framåt 2009. Det definieras hur denna väg ska se ut
              när mötena ska börja och vilka områden som ska omfattas av en
              sådan överenskommelse, tidsplan och byggstenar. Precis det var
              tanken med Balimötet.
            </seg>
            <seg n="47641f9e">
              Kyotoprotokollets länder, de länder som har gjort åtaganden i
              Kyotoprotokollet, har, vilket inte är så känt, kommit överens
              om att man ska minska sina utsläpp med 2540 procent fram till
              2020.
            </seg>
            <seg n="a5ac3296">
              Fru talman! Kampen mot klimatförändringarna är per definition
              en global angelägenhet, inte i första hand en nationell. Sverige
              släpper ut 0,2 procent av världens växthusgaser. Men det är viktigt
              att vi tar vårt ansvar. Det är inte i första hand en storregional
              uppgift och angelägenhet. EU är på väg mot att släppa ut sammanlagt
              10 procent av världens globala utsläpp av växthusgaser. Men EU
              ska fortsätta att gå före och ta sitt ansvar.
            </seg>
            <seg n="43c1daae">
              Jag hade förmånen att få vara på Bali för att uppleva komplexiteten
              i den här typen av förhandlingar och att få lyssna till skarpa
              inlägg från Fijiöarnas miljöminister som sade: Här handlar det
              inte om några små anpassningar hit och dit, utan det handlar om
              huruvida vårt land ska dränkas i havet eller inte.
            </seg>
            <seg n="6fff4e3a">
              Vi fick lyssna inte så mycket till men hur USA:s förhandlare
              agerade, om hur livrädda de är för konkurrensen från Kina och
              Indien i en situation då de har det väldigt darrigt på den finansiella
              marknaden och har dåligt självförtroende för sin industri. Det
              är inte på något sätt en ursäkt men något som komplicerade det
              hela.
            </seg>
            <seg n="9d906182">
              Vi fick lyssna till ett ohotat ledarskap från EU ett ledarskap
              som går före, som driver på och som hela tiden har legat i frontlinjen
              men ett ledarskap som ibland också liksom måste vänta i steget
              för att få med alla på vägen mot gemensamma mål. Det var vad EU
              var tvunget att göra under devisen: Alla ska med på åtgärdståget
              mot konsekvenserna av klimatförändringarna!
            </seg>
            <seg n="cf24700e">
              Jag kan känna en besvikelse över att världssamfundet inte redan
              nu gett en starkare respons på alla vetenskapliga rön. Jag är
              besviken över att det inte blev mer konkreta åtaganden i form
              av siffersatta mål och delmål.
            </seg>
            <seg n="7c5a6f84">
              Då kan vi välja att samlas med likasinnade framför spegeln och
              stå där och göra fina rörelser eller, som en del gör, ha fäktövningar
              och tycka att vi är så himla duktiga, vackra, fina, smärta och
              muskulösa. Eller också kan vi samlas i vår lilla supporterklubb
              och trimma hejaramsorna. Dock är det i de ibland väldigt smärtsamma
              och svåra mötena med andra perspektiv och utgångspunkter som resultaten
              nås, som de verkliga stegen framåt tas. Vi får säkert så småningom
              här höra mer om Bali.
            </seg>
            <seg n="43cdd040">
              När det gäller de olika anslagsposterna och nivåerna i budgeten
              har väl redan väldigt mycket sagts, så jag hänvisar till vad mina
              allianskamrater har uttryckt.
            </seg>
            <seg n="53afe390">
              Jag är glad över de satsningar på klimatet och havsmiljön som
              finns i budgeten och över arbetet med nya effektiva metoder för
              att bevara den biologiska mångfalden. Jag är också glad över att
              vi tar vara på de bästa bitarna i det gamla klimatinvesteringsprogrammet,
              som jag har tyckt blev bra, för att sedan gå vidare framåt. 2008
              är klimatinvesteringsprogrammet ograverat kvar.
            </seg>
            <seg n="6fd19e5c">
              Vidare gläds jag över de tillkännagivanden som utskottet utifrån
              Riksrevisionens genomgångar gemensamt gör om genmodifierade organismer:
            </seg>
            <seg n="61d1f9cb">
              Men vårt arbete med miljöfrågor får inte stanna vid några miljoner
              hit eller dit i anslagsposter i budgeten. Jag tror att utskottet
              har stora utmaningar framför sig.
            </seg>
            <seg n="5b17dd2a">
              För det första tror jag det här har Miljöpartiet någon gång framfört,
              och jag tycker att det ligger väldigt mycket i det att vi måste
              fundera på om den definition och den tillämpning av begreppet
              hållbar utveckling som vi för närvarande använder där vi jämställer
              ekologisk, ekonomisk och social utveckling verkligen ska gälla
              för framtiden.
            </seg>
            <seg n="43f07df1">
              Jag tror att det är dags att fundera på om inte den ekologiskt
              uthålliga utvecklingen måste ligga till grund för övriga resonemang.
              Vi håller ju sakta men säkert på att såga av den gren vi sitter
              på. Vi behöver återigen erövra de grundläggande förutsättningarna
              för livet på vår planet.
            </seg>
            <seg n="d154ba15">
              För det andra tror jag att det är viktigt att vi börjar värdera
              ekosystemstjänsterna den andra stora utmaningen. Vi vet ju att
              två tredjedelar av ekosystemen är stressade och hotade. Vi behöver
              värdera dem, sätta pengar på dem så att säga och också ta konsekvenserna
              av den här stressen och det här hotet.
            </seg>
            <seg n="8eeaf4f6">
              För det tredje behöver vi satsa mycket mer pengar på forskning
              och utveckling, även om det naturligtvis redan finns mycket kunskap.
              Också när det gäller tillämpningen behöver det ske saker.
            </seg>
            <seg n="337168e7">
              Det här är framtidsfrågor.
            </seg>
            <seg n="0beed74e">
              Östersjön behöver mer av alternativa drivmedel. Frågan om kemikalierna
              och läkemedelsutsläppen i vattnet är också oerhört viktig för
              framtiden.
            </seg>
            <seg n="0e1214dc">
              Helt kort skulle jag också vilja säga att uppföljnings- och analysgruppen
              håller ögonen även på UO 20. Vi återkommer i det avseendet, särskilt
              vad gäller havsmiljön. Jag tror nämligen att det är viktigt att
              också granska de nya satsningar som regeringen nu gör. Kommer
              insatserna att få avsedda resultat? Det kommer vi att särskilt
              kika på.
            </seg>
            <seg n="528667b5">
              Det är viktigt att vi tydligt kan se vad som är insatser och
              resultat respektive omvärldsfaktorer även när det gäller UO 20
              och havsmiljön.
            </seg>
            <seg n="a91861e5">
              Arbetet med att förbättra miljön måste kraftfullt drivas framåt
              globalt i Europa, nationellt och lokalt och inte minst på det
              personliga planet där insatser som var och en av oss gör faktiskt
              gör skillnad.
            </seg>
          </u>
          <note type="speaker" n="3b380275">
            Anf. 63 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-9ee4e0facc793717-4" n="15eb6918">
            <seg n="ee07a6e3">
              Fru talman! Jag vill börja med att tacka Sven Gunnar Persson
              för ett bra tal och för en balanserad bild av förhandlingarna
              på Bali en bild som ligger mycket nära den bild jag har. Jag har
              inte som du haft möjlighet att följa förhandlingarna på plats.
              Men jag är glad över att du för fram den så som du gör.
            </seg>
            <seg n="a9e0683e">
              Jag hade egentligen inte tänkt begära replik. Men på slutet hörde
              jag dig säga att du gläds över de nya former för att stödja biologisk
              mångfald som finns omnämnda i budgetbetänkandet. Då blev jag lite
              nyfiken. Jag måste ha missat dem när jag läste igenom vad som
              sägs om de nya formerna. I mitt tal efterfrågade jag just de nya
              formerna, så du kan kanske utveckla vilka de är. När jag läser
              i budgeten finns det just inga nya former. Det finns en ny form
              av nedskärning med 50 miljoner men inga nya former av åtgärder.
            </seg>
            <seg n="eaafa2e9">
              För ordningens skull vill jag också fråga om en annan sak. Dina
              borgerliga alliansvänner här har inte klarat att svara på frågan
              om hur mycket koldioxid de tror kan sparas på Klimp:ens fortsättning.
              Kanske beror det på att jag frågade om ton. Därför frågar jag
              i stället: Hur många kilo koldioxid tror du att man kan spara
              genom den uppföljare till Klimp:en som ni presenterat i samband
              med den nedläggning av Klimp:en som sker vid nästa årsskifte?
            </seg>
          </u>
          <note type="speaker" n="76d7ed6c">
            Anf. 64 SVEN GUNNAR PERSSON (kd) replik:
          </note>
          <u who="sven_gunnar_persson_e925b8_w" xml:id="i-a15386450f076f54-1" n="2dbce87f">
            <seg n="4b1061de">
              Fru talman! Anders Ygeman uttalade tidigare ett behov av glasögon
              för att kunna läsa tabeller. Jag är kanske beredd att låna ut
              min hörapparat så att herr Ygeman kan återge mig rätt. Jag sade
              att jag är glad över angivna arbete med att ta fram nya effektiva
              metoder för att bevara biologisk mångfald. Så sade jag.
            </seg>
            <seg n="98bf5a3d">
              Det där tycker jag är viktigt. Vi som rör oss ute bland människor
              inte minst där flera generationer brukat skogen och arbetat med
              skogen vet vilken förtvivlan som finns på många håll över det
              sätt på vilket det här arbetet bedrivits ett uppifrånperspektiv.
              Många generationers lokala skogsägare och markägare som arbetat
              hårt med bevarandet av biologisk mångfald och brukandet av skogen
              har inte respekterats.
            </seg>
            <seg n="e95f97d7">
              Vi tror att det finns lika bra och även bättre sätt att klara
              detta. Sådana exempel kan, som bland annat Sofia Arkelsten nämnt,
              möjligen hämtas från Finland.
            </seg>
            <seg n="7515ac8b">
              Som Anders Ygeman mycket väl vet kommer Klimp:en att fortsätta
              under 2008 många bra projekt och säkert också en del mindre bra.
            </seg>
            <seg n="a5eb7b17">
              Men under början av året jag vet inte om miljöministern kan svara
              på det kommer också tillämpningsföreskrifterna, föreskrifter för
              hur ansökningarna ska ske när det gäller det nya projektet för
              hållbara städer och vilka åtgärder som ska vidtas. Då kan vi återkomma
              till de mer exakta siffrorna på hur mycket koldioxid det kan spara.
            </seg>
          </u>
          <note type="speaker" n="699b5d2c">
            Anf. 65 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-9ee4e0facc793717-5" n="15eb6918">
            <seg n="369fdee2">
              Fru talman! Om jag hörde fel måste jag be Sven Gunnar Persson
              om ursäkt. Jag kan i så fall konstatera att vi ändå är överens
              om att det inte finns några nya åtgärder i budgeten för att klara
              den biologiska mångfalden. Vi får ge oss till hän när det gäller
              de åtgärderna. Men besparingarna finns redan nu och kommer att
              genomföras.
            </seg>
            <seg n="5b384fe4">
              På samma sätt är det tyvärr med Klimp:en. Man börjar med att
              göra sig av med den enskilt verkningsfullaste åtgärden, som har
              gjort att det gått att spara uppemot 2 miljoner ton koldioxid.
              När vi frågar vad man ska ersätta det med, hur många kilo det
              kommer att spara, vet man inte. Det rimliga vore att man först
              tog reda på hur ersättningen ska se ut, eller till och med hur
              förstärkningen skulle se ut, presenterade den och sedan beslutade
              om att lägga ned. Men vi får väl följa diskussionen vidare.
            </seg>
            <seg n="0983a389">
              Jag misstänker att när man skär ned anslagen så kraftigt blir
              det också en nedskärning i hur många miljoner ton koldioxid det
              går att spara. Jag hoppas att jag på den punkten har fel.
            </seg>
          </u>
          <note type="speaker" n="8008a01d">
            Anf. 66 SVEN GUNNAR PERSSON (kd) replik:
          </note>
          <u who="sven_gunnar_persson_e925b8_w" xml:id="i-a15386450f076f54-2" n="2dbce87f">
            <seg n="83c1b7a8">
              Fru talman! Anders Ygeman får väl när det gäller den biologiska
              mångfalden trösta sig med att det i budgeten för 2008 finns nästan
              2 miljarder kronor för att genomföra åtgärder. Det kommer även
              fortsättningsvis att kanske vara den största anslagsposten i regeringens
              budget för åtgärder för biologisk mångfald. Systemen, tekniken
              och metoderna kommer att utvecklas. Jag hoppas att du kommer att
              vara glad för de nya effektiva metoder som kommer fram.
            </seg>
            <seg n="ebd453c5">
              När det gäller Klimp tar vi vara på det bästa, det mest effektiva,
              och fortsätter men gör det under en ny rubrik. Det kan inte vara
              så förfärligt farligt att döpa om saker och ting och ta vara på
              det bästa ur det som varit för att göra en nystart. Jag är övertygad
              om att det nya systemet kommer att göra att koldioxidutsläppen
              minskar avsevärt.
            </seg>
          </u>
          <note type="speaker" n="cacc6f1b">
            Anf. 67 Miljöminister ANDREAS CARLGREN (c):
          </note>
          <u who="andreas_carlgren_miljominister_w" xml:id="i-4306fb5e7c8fbb6e-7" n="6602fb40">
            <seg n="c4db2f66">
              Fru talman! I natt kom jag hem från Bali. Där hade vi varit med
              om ett genombrott. Det var det. Vi kan se tillbaka på ett år som
              har varit omvälvande för världen. FN:s generalsekreterare kunde
              för någon månad sedan konstatera att FN:s klimatpanel hade lämnat
              sin sista rapport för den här omgången och konstaterade att världen
              står vid randen av en katastrof. Vetenskapen, sade han, har visat
              vad som krävs. På Bali måste de politiska ledarna ge svaret.
            </seg>
            <seg n="2b629dc1">
              Den som var med och upplevde dramatiken på plats kunde verkligen
              konstatera att i några dagar och inte minst några dramatiska timmar
              sista dagen stod det sannerligen och balanserade om igen vid randen
              av en avgrund, den här gången beträffande det politiska svaret.
              Men vi lyckades i, får man säga, de skälvande slutminuterna vända
              det i en stor framgång.
            </seg>
            <seg n="ecb581a9">
              Vad var det då vi åstadkom jämfört med det som jag å regeringens
              vägnar före Bali presenterade att vi ville åstadkomma? Först och
              främst har vi angett utgångspunkten för vilka utsläppsminskningar
              världen ska sikta mot. Det är klart och entydigt i det vetenskapliga
              underlag som FN:s klimatpanel har bekräftat. Dessutom har USA
              ensidigt och officiellt deklarerat att de siktar på att världen
              som helhet ska minska sina utsläpp till 2050 med motsvarande en
              halvering. Det ligger inom ramen för IPCC, även om IPCC också
              har alternativ där man minskar än mer. Kyotoländerna tog beslutet
              att minska industriländernas utsläpp med mellan 25 och 40 procent
              till 2020, alltså inom tolv år. Det väsentliga var att det var
              beslut som också Japan, Ryssland och Kanada ställde sig bakom.
            </seg>
            <seg n="b6282658">
              Vi välkomnar den omsvängning USA har gjort. Vi ser fram emot
              att förhandla kommande mål med en ny president i USA.
            </seg>
            <seg n="fb755b6f">
              Det vi också har åstadkommit är att vi precis som vi önskade
              har pekat ut byggstenarna för en ny klimatöverenskommelse, där
              det kanske allra mest väsentliga är att i-länderna det har vi
              gemensamt klargjort ska genomföra utsläppsminskande både åtaganden
              och åtgärder. Detta står även Amerikas förenta stater bakom. Det
              ska vara utsläppsminskningar som kan mätas, som kan rapporteras
              och kontrolleras. Också USA ställde tillsammans med övriga länder
              upp på att de ska vara kvantifierbara mål för utsläppsminskningarna
              och att man ska säkerställa jämförbara ansträngningar mellan industriländerna.
            </seg>
            <seg n="1cafa23e">
              Å andra sidan klev också u-länderna fram och för första gången
              bekräftade att man ska genomföra utsläppsminskande åtgärder som
              också de ska kunna mätas, rapporteras och kontrolleras och dessutom
              kombineras med stora insatser för både teknikutveckling och teknikutbyte.
              Stora insatser för finansiering och stora resursöverföringar kommer
              att behövas från i-länderna till u-länderna, och där ligger det
              nu som en utgångspunkt i de kommande förhandlingarna för en fullständig
              kommande klimatöverenskommelse.
            </seg>
            <seg n="85b663be">
              Avskogningen blev en stor fråga på Bali. Också där lyckades konferensen
              att komma till slutsatser som samlade världens länder, liksom
              insatserna framåt. Vi har nu antagit en färdplan för klimatförhandlingarna
              från Bali till Köpenhamn som innebär att vi fördubblar intensiteten
              i förhandlingarna. Till exempel kommer minst dubbelt så många
              förhandlingsmöten att genomföras jämfört med tidigare.
            </seg>
            <seg n="838f2ff5">
              Vi enades om ett gemensamt slutår, 2009. Det innebär att Sverige
              kommer att ha det stora ansvaret som ordförandeland i EU hösten
              2009 att vara med och förhandla fram den då långt större och mer
              komplicerade stora globala klimatöverenskommelse som måste bli
              resultatet.
            </seg>
            <seg n="5a43ef05">
              Vi kan för svensk del konstatera att det var vid mötet i Riksgränsen
              som man för första gången i internationella sammanhang talade
              just om färdplanen från Bali till Köpenhamn, det som nu kallas
              The Bali Road Map. Till sist bekräftade mötet att förhandlingarna
              i och med detta möte har startat. Mandaten är givna, och nu gäller
              det hela den kommande globala klimatöverenskommelsen.
            </seg>
            <seg n="11eed652">
              Om vi tar vara på det här kan vi komma att skriva klimathistoria.
              Chefen för FN:s klimatsekretariat Yvo de Boer sade att klimatfrågans
              Berlinmur har fallit. I en mening är det sant därför att USA,
              Kina, EU och Indien för första gången är överens om samma färdplan.
              Det innebär att vi nu går bortom Kyotomotsättningarna och att
              vi gemensamt kan sikta mycket högre än tidigare. Inom Kyoto siktades
              på 30 procent av världens utsläpp, en minskning av våra utsläpp
              med 5 procent. Nu siktar vi på 100 procent av världens utsläpp,
              och utsläppsminskningarna är långt större, tiofaldig ökning och
              därtill, i enlighet med det underlag FN:s klimatpanel har gett
              oss.
            </seg>
            <seg n="99ff5387">
              Det här skickar naturligtvis en budkavle till vart och ett av
              världens länder. Och låt det inte var någon tvekan om att Sverige
              ska genomföra sin andel av klimatminskningarna i världen. Dessutom
              ska vi självklart vara en internationell förebild och föregångare.
              Det är alliansregeringens mål, och vi siktar mot att det också
              ska vara hela den svenska politikens mål.
            </seg>
            <seg n="9fe87a19">
              Vi välkomnar de grundläggande tankar som beskrevs en gång i Oljekommissionen
              om att göra Sverige till ett oljeoberoende samhälle. Vi siktar
              på att Sverige dessutom ska vara klimatneutralt. Vi ser också
              framför oss visionen av en fossilfri grön ekonomi i snabb utveckling
              och tillväxt som bygger på hållbara resurser, just det som kommer
              att vara en del av kärnan i framtidens uppgifter. Jag vill gärna
              instämma med dem som säger att detta också kräver att vi ändrar
              en del grundläggande system.
            </seg>
            <seg n="ba8c7aae">
              Vi kommer att behöva utveckla energisystemet. Vi kommer att behöva
              utveckla och också vidareutveckla trafik- och transportsystemen
              för att vartefter klara de stora målen. Därför kräver detta långsiktighet.
              Det kräver breda lösningar i Sverige. Det kräver engagemang från
              näringslivet, teknikutveckling, teknikutbyte med hela omvärlden.
              Det kräver stora exportsatsningar. För detta kommer vi att behöva
              samla hela landet och också hela politiken.
            </seg>
            <seg n="66c849dc">
              Som jag många gånger har konstaterat siktar vi nu på samling,
              på att få bort motsättningarna också i Sverige. Jag ser fram emot
              att Klimatberedningen i slutet av februari kan lämna ett förslag,
              och jag hoppas att det kommer att finnas bred politisk uppslutning
              bakom många, konkreta och kraftfulla åtgärder som uppfyller de
              nationella mål som Sverige ska sätta upp.
            </seg>
            <seg n="85d5dbc5">
              Detta är en rimlig fråga att ställa också till Sveriges riksdag:
              Om nu USA, Kina, Indien och EU kunde enas på Bali, varför skulle
              då inte vi kunna klara det här i Sverige? Det blir lite av en
              annan värld att lyssna till en svensk budgetdebatt. Här har det
              från en del handlat om att samla helst komprometterande citat
              och bevisa att det som görs är dåligt. Jag vet att det inte alltid
              är roligt att vara i opposition, men man behöver ju inte visa
              det så tydligt.
            </seg>
            <seg n="c74db0f0">
              Medan människor i samhället frågar sig vad de kan göra för att
              minska utsläppen och rädda klimatet, finns det de här som i första
              hand läser opinionsundersökningar och klagar på regeringen. Det
              kanske är ett lite annat fokus, för att uttrycka det milt. Jag
              vill i all vänlighet säga till Anders Ygeman att det finns program
              på radion som samlar gamla önskepriser, ett heter Skivor från
              Vetlanda. Jag tror att det är nedlagt. Men mitt tips till Anders
              Ygeman är: Byt manus nästa gång! Du har kört dina poänger bra
              många gånger nu. Vi har hunnit lägga fram nya förslag i stora
              lass, medan du fortfarande kör dina gamla citat, så förnya dig
              till nästa gång. Det är en uppmuntran.
            </seg>
            <seg n="49de6a46">
              Klimatskattepaketet genomförs nu, och det är sant att i sin omfattning
              är klimatskattepaketet större än något av de skattepaket som lades
              fram under ett enskilt år under den gröna skatteväxlingen. Omfattningen
              är 3,54 miljarder under ett år. Nu välkomnar jag Anders Ygemans
              besked om vilket år det var mer. Du tyckte dig sitta inne med
              ett svar. Ge mig årtalet. Jag ska välkomna det i så fall.
            </seg>
            <seg n="e5b438c8">
              Det andra är att vi fokuserar på de områden där klimatskatterna
              mycket tydligt får störst effekt. Och lägg märke till att vi inte
              gör några undantag för industrin genom att lägga bördan på hushållen,
              som gjordes under den förra skatteväxlingen.
            </seg>
            <seg n="6845d465">
              Dessutom flyttar vi skatten på diesel och lägger skattebördan
              från bilen till det som förorenar, det vill säga bränslet. Dessutom
              sänks fordonsskatten ytterligare något för nya dieselbilar för
              att stimulera den renaste tekniken.
            </seg>
            <seg n="d2fc60a5">
              När det gäller klimatmiljarden satsar vi nu ännu mer resurser
              på förnybara bränslen. Vi lägger ännu mer pengar än tidigare på
              forskning för nästa generations teknik när det gäller förnybara
              drivmedel, vi satsar mer på energieffektivisering och vi gör stora
              satsningar på hållbara städer bara för att ge lite av perspektivet.
              En av tankarna där är att lägga grunden för stora tekniksatsningar
              och exportsatsningar.
            </seg>
            <seg n="d9026f99">
              I Kina kommer man de närmaste åren att genomföra ett av de största
              bostadsbyggnadsprogrammen i världens historia. Kan man där åstadkomma
              tillräckligt mycket av miljövänlighet, energieffektivisering och
              hela systemlösningar betyder det oändligt mycket mer för klimatet
              än i stort sett det mesta andra. Vi satsar mer på internationellt
              klimatarbete.
            </seg>
            <seg n="bf34f379">
              Vi gör satsningen på miljöbilar. Försäljningsrekord slås månad
              efter månad. I november var mer än var femte bil som såldes en
              miljöbil.
            </seg>
            <seg n="04b3b675">
              När det gäller trafiken vidtar vi de åtgärder som krävs på kort
              sikt med klimatskattepaketet, men vi förbereder också skärpta
              avgaskrav inom EU. Vi satsar mer pengar på kollektivtrafiken.
              Vi fortsätter med skattebefrielsen. Och etanolförsäljningen slår
              också den rekord månad efter månad. Vi satsar pengar på biogaspumpar,
              och pengarna räcker till en tredubbling av antalet pumpar. Vi
              förbereder en storsatsning på vindkraften. Från att ha haft en
              utbyggnad i snigelfart kommer vi att gå om Danmark i storlek.
              I år kommer vi att klara fyra gånger mer än vanligt. Vi förbereder
              stora förenklingsinsatser.
            </seg>
            <seg n="a829ed6a">
              Det går att fortsätta att räkna upp åtgärder därutöver som vi
              genomför, som ett nytt anslag till havsmiljön en halv miljard
              under hela perioden och hundra miljoner nästa år. Vi har redan
              genomfört ett fosfatförbud i tvättmedel. Vi har tillsammans med
              Östersjöstaterna beslutat om en aktionsplan för Östersjön. Höjda
              krav på statens inköp av miljöbilar är genomfört. Vi har genomfört
              trängselavgifter i Helsingfors. Vi har dessutom i omgångar lagt
              mer pengar för pilot- och demonstrationsprojekt för biodrivmedel
              och för forskningssatsningar både tillsammans med näringslivet
              och tillsammans med USA. Vi har genomfört nätverk för vindbruk.
              Vi har gjort en stor satsning på bioenergi i jord- och skogsbruk.
              Vi fortsätter satsningen på gröna elcertifikat. Låtsas inte att
              det var något som infördes ensamt av Socialdemokraterna! Vi har
              miljön som en av tre huvudprioriteringar för biståndet. Dessutom
              satsar Sida detta år 100 miljoner kronor på miljön som ett prioriterat
              biståndsområde. I landsbygdsprogrammet genomförs satsningar på
              miljö- och landskapsåtgärder med uppemot 3 ½ miljard per år. Forskningsinsatserna
              har redovisats här. Totalt sett avsätts i statens budget för miljörelaterad
              forskning mer än 1 miljard kronor per år. Så sluta att säga att
              det inte genomförs åtgärder!
            </seg>
            <seg n="e52f68b5">
              Konkret när det gäller Klimp satsar regeringen 392 miljoner kronor
              på detta anslag för 2008. Om jag inte har missförstått det hela
              kommer riksdagen att bekräfta det beslutet.
            </seg>
            <seg n="02819c01">
              Sluta nu att låtsas att vi har avskaffat något som ni införde!
              Sanningen är den att den förra regeringen införde ett tidsbegränsat
              program till vilket aldrig mer pengar tillfördes än till 2008.
              På denna punkt har ni inte tagit ett enda nytt beslut. Ni bekräftar
              bara de ni förberedde. De riktiga pengar som ni hade i regeringsställning
              använde ni aldrig till att prioritera detta. Det är bara de låtsaspengar
              som ni har i oppositionen som ni har satsat.
            </seg>
            <seg n="b040d910">
              Anders Ygeman har under hela debatten i dag frågat: Vad gör ni
              som kompenserar den minskning som detta åstadkommer? Han jämför
              då ett antal års investeringsprogram. Jag kan räkna upp ett beslut
              som den här regeringen har fattat som ger större utsläppsminskningar,
              nämligen begränsningen i tilldelningen av utsläppshandeln. Bara
              detta enda beslut begränsar utsläppen med 2 miljoner ton. Så var
              det med den frågan som Anders har ställt här hela dagen.
            </seg>
            <seg n="1d4448be">
              Dessutom: Sluta att sprida felaktigheten att vi av EU skulle
              ha begärt mer utsläpp! Till och med Miljöpartiet har slutat att
              göra det felaktiga påståendet. Detta dementerades för snart ett
              år sedan.
            </seg>
            <seg n="d6a93cb4">
              För däremot en seriös debatt! Vi är villiga att ta den. Vi säger
              inte nej till investeringsstöd för till exempel introduktion av
              ny teknik. Men vi har ju en gemensam frågeställning när Konjunkturinstitutet
              visar att 40 procent av pengarna i klimatinvesteringsprogrammet
              kunde ha använts mer effektivt.
            </seg>
            <seg n="f436e20e">
              De visar i sin utvärdering att var tionde krona gick till administrativa
              kostnader. Då kan svaret inte bara vara att vi fortsätter som
              förut. Vi vill gärna titta tillsammans om det finns en bättre
              metod. Låt oss titta på det i Klimatberedningen.
            </seg>
            <seg n="64fb0a6b">
              Det har frågats mycket om biologisk mångfald. Jag kan bara konstatera
              att två femtedelar av den totala miljöbudgeten handlar om biologisk
              mångfald. Anslaget har ökat från 1997, då det var 350 miljoner
              kronor, till 2007, när det är 1,9 miljarder. Det är alltså en
              oerhörd ökning av anslaget som har skett. Nästa år kommer vi att
              minska med en liten del av detta. När det gäller 99 procent av
              anslaget stöder Socialdemokraterna i själva verket regeringens
              budgetförslag under den här mandatperioden. Större än så är inte
              skillnaderna.
            </seg>
            <seg n="dcea6859">
              Vi genomför dessutom nya åtgärder. Vi ger nu Naturvårdsverket
              och länsstyrelserna i uppdrag att skydda de mest hotade skogsområdena
              dels genom att i ökad utsträckning använda naturvårdsavtal, dels
              genom att prioritera de särskilt skyddsvärda områden som redan
              har pekats ut i inventeringarna. Vi lägger dessutom uppdraget
              att förbättra dialogen med de berörda lokala samhällena och markägarna,
              ofta de små skogsbrukarna, på plats. Vi förbereder dessutom ett
              antal nya förslag, till exempel med anknytning till det som kallas
              den finska modellen där man inför fler skyddsformer och ger större
              möjligheter för enskilda brukare att välja. Vi ser också över
              möjligheterna att använda statens markinnehav bättre.
            </seg>
            <seg n="6f90cb63">
              Låtsas inte att vi inte gör något. Också där gör vi någonting.
            </seg>
            <seg n="64985e72">
              Låt mig till sist konstatera att när riksdagen kommer att besluta
              om tillkännagivanden om GMO ser jag fram emot att denna regering
              ska ta sådana tillkännagivanden på mer allvar än vad den förra
              regeringen brukade göra. Jag välkomnar det som Sven Gunnar sade
              på denna punkt. Låt det inte vara någon tvekan. Det finns etiska
              avvägningar. Det finns långsiktiga miljökonsekvenser där vi kommer
              att behöva öka kunskaper och insikter och ta vara på detta i det
              kommande arbetet. Därför har vi också gett uppdrag till Naturvårdsverket
              och Jordbruksverket att se över vad detta innebär i förhållande
              till miljömålen.
            </seg>
            <seg n="1dad4e6e">
              I ett läge när två tredjedelar av ekosystemen i världen är hotade
              och när den stora uppgiften för svensk miljöpolitik i framtiden
              kommer att vara att se på ekosystemansatsen ser jag fram emot
              att vi kommande år ska lyckas riva den Berlinmur i Sveriges riksdag
              som innebär att man i första hand söker motståndarens fel i stället
              för att tala om vad vi gemensamt ska kunna göra för att klara
              de miljöutmaningar som ligger framför oss.
            </seg>
          </u>
          <note type="speaker" n="2c30d0a6">
            Anf. 68 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-9ee4e0facc793717-6" n="15eb6918">
            <seg n="fa6eff04">
              Fru talman! Jag är inte riktigt säker på att miljöministerns
              ansats verkligen lägger grunden för att riva den där Berlinmuren.
              Jag hoppas att jag har fel.
            </seg>
            <seg n="b8892e48">
              Klimp läggs ned. Vi reserverar oss mot det. Vi anvisar mer pengar.
            </seg>
            <seg n="f65b8b03">
              Om ni lägger 3,4 miljarder, och om det är mer jag har inte tabellen
              med mig här i kammaren men vi säger det för tillfället, har ni
              bara 14 miljarder kvar. Kom upp på banan! Vi lovar att fortsätta
              att stödja er om ni fortsätter med den politiken. Det är inga
              problem.
            </seg>
            <seg n="bdf5dd83">
              Har jag fel när jag säger att Maud Olofsson i Bryssel har krävt
              mindre tilldelning av förnybar energi än den kommissionen har
              sagt ber jag om ursäkt för det. Jag har inte uppfattat det så.
              Jag har inte uppfattat debatten så. Jag kan ha haft fel.
            </seg>
            <seg n="c635acc0">
              Miljöministern säger att ni inte gör några undantag när det gäller
              dieselskatten. Ni undantar jordbruk, skogsbruk och vattenbruk.
              Det är tre ganska tydliga undantag från dieselskattehöjningen.
            </seg>
            <seg n="78b9d931">
              Om det är så, som Andreas Carlgren säger, att ni verkligen menar
              allvar med samarbete, om ni menar allvar med att gå över blockgränser
              och om ni menar allvar med att riva Berlinmuren, hur kommer det
              sig då att sedan du var här i kammaren och läste upp din samarbetsinvit
              har ni inte gått med på ett enda förslag som vi har fört fram?
              Ni har inte varit beredda att kompromissa på ett enda område,
              trots att vi faktiskt har stött vartenda förslag som ni har lagt
              fram. Tror du att den ensidigheten är en bra grund att bygga ett
              ömsesidigt samarbete på?
            </seg>
          </u>
          <note type="speaker" n="88305a64">
            Anf. 69 Miljöminister ANDREAS CARLGREN (c) replik:
          </note>
          <u who="andreas_carlgren_miljominister_w" xml:id="i-4306fb5e7c8fbb6e-8" n="6602fb40">
            <seg n="e830ef79">
              Fru talman! Anders Ygeman börjar med att säga att han inte är
              säker på om ansatsen räcker för att riva Berlinmuren. Men är det
              inte bra att säga vad du själv vill göra? Det kan du ju trots
              allt kontrollera.
            </seg>
            <seg n="8dfd23d3">
              Lägg märke till att vi har genomfört och fortsatt med rader av
              de åtgärder som Socialdemokraterna satte i gång. En del av dem
              hade vi redan gjort upp om med den förra regeringen. Många av
              dem genomför vi nu. Det ligger en gest redan i det. Det ligger
              en inbjudan i att föra den här diskussionen i Klimatberedningen.
              Missta er inte på det! Men för också diskussionen på allvar om
              de delar där förslagen brister! Jag hörde inte ett enda försök
              nu att fördjupa diskussionen om hur klimatinvesteringsprogrammen
              verkligen skulle kunna effektiviseras och hur vi skulle kunna
              ta vara på de synpunkter som de ansvariga myndigheterna har haft.
            </seg>
            <seg n="f29bf50d">
              Låt mig ta några andra exempel i det som ni nu lägger fram. Ni
              vill satsa pengar på skrotningsfonden, som det mycket riktigt
              har talats om här, men de pengar som ni lägger till motsvarar
              3 procent av de bilar som behöver skrotas ut som saknar katalysatorer.
              Ni vill sanera några av de 700 vrak som ni pekar på finns. Pengarna
              ni anslår räcker till mindre än ett vrak. Ni vill lägga miljarder
              på energiområdet. Där ligger de stora pengarna. Men ni preciserar
              inte hur åtgärderna ska gå till.
            </seg>
            <seg n="4afe7852">
              Poängen här är ju inte att överträffa regeringen i summor, utan
              det är att ha kvalitet på åtgärderna. Vi för gärna dialogen och
              kommer fram till gemensamma lösningar där. Men det är inte så
              enkelt att bara för att ni lägger fram 100 förslag har ni gett
              svaren.
            </seg>
            <seg n="9665579b">
              Låt oss föra den diskussionen tillsammans. Låt oss se till att
              människor ute i samhället äntligen kan se att nu bråkar de inte
              i första hand, utan nu gör de. Och vi gör för fullt och vill fortsätta
              med det.
            </seg>
          </u>
          <note type="speaker" n="43ac8c8e">
            Anf. 70 ANDERS YGEMAN (s) replik:
          </note>
          <u who="anders_ygeman_61b37d_w" xml:id="i-9ee4e0facc793717-7" n="15eb6918">
            <seg n="1f5648f7">
              Fru talman! När det gäller bilskrotningsfonden tyckte jag att
              jag preciserade mitt svar till Anita tidigare. Det är nog för
              lite pengar för att klara uppgiften, men de är ändock mer pengar
              än vad regeringen har avsatt för uppgiften. Det räcker till några
              få bilar till. Men visst är det en sak som vi bör titta på, och
              vi kan titta på den gemensamt.
            </seg>
            <seg n="2e8ed5e0">
              Det finns all anledning att lyssna både på den kritik som har
              funnits mot Klimp och på den väldigt positiva utvärdering som
              har funnits. Den diskussionen har varit väldigt svår att föra
              med en borgerlig majoritet som har velat lägga ned Klimp:en. Det
              är svårt att reformera någonting som inte finns. Varenda gång
              jag har varit här i kammaren har jag diskuterat att vi skulle
              kunna fortsätta med Klimp:en, men jag har hittills inte, varken
              i kammardebatten eller i någon av de voteringar som har skett
              när vi har reserverat oss, fått något stöd för att den ska finnas
              kvar. Men är ni beredda att backa där ska vi naturligtvis se till
              att reformera den. Jag hävdar inte, och det vill jag med bestämdhet
              säga, att Klimp är den perfekta åtgärden mot klimatproblemen.
              Däremot hävdar jag att det har varit en väldigt framgångsrik åtgärd.
              Det är kanske den åtgärd som mer än någon annan åtgärd har satt
              i gång klimatarbetet ute i vårt samhälle, i våra kommuner och
              företag.
            </seg>
            <seg n="e6f396b2">
              Sedan saknade jag svar på frågan om jag hade fel i att Maud Olofsson
              begär att vi ska få en annan kvot på våra förnybara bränslen,
              ett lägre beting. Jag har hört dig tidigare i debatten säga att
              vi ska kräva starkare beting av andra länder.
            </seg>
            <seg n="99369f7f">
              Avslutningsvis vill jag säga att vi är beredda att samarbeta.
              Jag har sagt det varje gång. Vi har också i praktisk handling
              visat detta genom att vi, till och med när vi har kritik mot åtgärder
              som miljöbilspremien, ändå stöder dem i riksdagen och föreslår
              en reformering som ni väljer att avslå. Jag är beredd att fortsätta
              en konstruktiv dialog för att möta de klimatproblem vi står inför,
              men då krävs det också att majoriteten i riksdagen bjuder till.
              Det kan inte vara en ensidighet. Det måste vara en ömsesidighet.
            </seg>
          </u>
          <note type="speaker" n="16cc0a34">
            Anf. 71 Miljöminister ANDREAS CARLGREN (c) replik:
          </note>
          <u who="andreas_carlgren_miljominister_w" xml:id="i-4306fb5e7c8fbb6e-9" n="6602fb40">
            <seg n="776505df">
              Fru talman! Jag tycker mig uppfatta en annan ton än i de här
              lite mer glättigt aggressiva tidigare replikerna. Det välkomnar
              jag.
            </seg>
            <seg n="15171387">
              Först vill jag när det gäller bilskrotning säga att det hänger
              ihop med spelreglerna på trafikområdet över huvud taget. Dessutom
              har vi nu åstadkommit ett fullständigt producentansvar som ersätter
              den tidigare typen av lösningar och gör att du som konsument kan
              lämna tillbaka din gamla skrotbara bil och veta att du inte som
              förr riskerar att behöva betala för det, beroende på vilken årsmodell
              du hade.
            </seg>
            <seg n="a6c280fd">
              Vi inför dessutom både miljöbilspremie och höjning av koldioxidskatten
              som gör att det lönar sig för dig att gå över till nyare bilar.
            </seg>
            <seg n="5dd86aa6">
              Vi diskuterar gärna vidare med er om sådana långsiktiga insatser,
              inte bara kortsiktiga bidrag, utan långsiktiga system.
            </seg>
            <seg n="a9618020">
              När det gäller skatteväxlingen vill jag bekräfta att vi gärna
              för en diskussion om den långsiktiga inriktningen. Vi är intresserade
              av att långsiktigt höja skatt på miljöförstöring och sänka skatt
              på arbete, precis som vi nu gör. Det finns inte något enskilt
              år där en större förändring har gjorts än detta.
            </seg>
            <seg n="5486cb41">
              När det gäller förnybar energi vill jag konstatera att vilket
              åtagande som det än kommer att sluta med i det paket som kommissionen
              kommer att föreslå, kommer det att under alla förhållanden fortsatt
              innebära en mycket stor utbyggnad av förnybar energi i Sverige,
              där vi kommer att ligga långt före övriga EU. Jag välkomnar det.
            </seg>
            <seg n="b12d9ae4">
              Till sist tycker jag när det gäller Klimp:en att det också är
              bra att föra en seriös diskussion om hur investeringsstöd ska
              kunna utformas effektivt. Men sluta nu med påståendet att vi lägger
              ned något! Det är precis bara det att vi inte lägger på mer pengar
              än vad ni gjorde i regeringsställning, inte ett enda nytt ställningstagande
              på den punkten. Ni hade inte heller lagt på mer pengar än till
              och med 2008.
            </seg>
          </u>
          <note type="speaker" n="783fdee4">
            Anf. 72 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-e008a8b8fac2e64e-3" n="6e5bbfe8">
            <seg n="6389dba6">
              Fru talman! Det är kanske inte oväntat att jag också vill tala
              om Klimp:en. Jag tror att jag ska inskränka mig till det, därför
              att vi har debatterat väldigt länge. Några av oss har dessutom
              hållit sitt huvudanförande väldigt tidigt.
            </seg>
            <seg n="1704a468">
              Jag vet att miljöministern och jag har diskuterat Klimp:en tidigare.
              Det var inte särskilt länge sedan, och du sade att Klimp:en läggs
              ned efter 2008. Vi måste vara väldigt noga med vad vi pratar om.
              År 2008 finns det 392 miljoner kronor. Därefter kommer någonting
              som tycks heta Hållbara städer, som inte på något sätt får liknas
              vid klimatinvesteringsprogrammen Klimp. Ändå säger miljöministern
              här i dag, fru talman, att vi ska sluta säga att Klimp:en läggs
              ned. Då undrar jag bara: Hur är det egentligen? Är det som heter
              Hållbara städer en fortsättning på de här lyckosamma, får man
              väl ändå säga, klimatinvesteringsprogrammen?
            </seg>
            <seg n="e0bcc0ef">
              Jag hörde någon talare tidigare från alliansen som sade att om
              man inte har 100 procents effektivitet kan man inte ha det som
              program. Då undrar jag om det är det som Hållbara städer syftar
              till, att varje satsad krona ger 100 procent, eftersom Klimp:en
              ska läggas ned och Konjunkturinstitutet menade att 30 procent
              inte var så effektivt.
            </seg>
            <seg n="639c0431">
              Inte heller vi har sagt att vi inte vill förändra, förnya och
              utveckla klimatinvesteringsprogrammen. Men det skulle vara bra
              att äntligen få veta om det var det som miljöministern sade förra
              gången som gäller eller om det är det som jag har hört här i kammaren
              nu som gäller.
            </seg>
          </u>
          <note type="speaker" n="c57b234c">
            Anf. 73 Miljöminister ANDREAS CARLGREN (c) replik:
          </note>
          <u who="andreas_carlgren_miljominister_w" xml:id="i-4306fb5e7c8fbb6e-10" n="6602fb40">
            <seg n="a3ddf109">
              Fru talman! Det är helt enkelt så att Socialdemokraterna, Vänsterpartiet
              och Miljöpartiet införde Klimp, där det fanns pengar till och
              med 2008. I de pengar ni lämnade efter er när Socialdemokraterna
              avgick från regeringsställning, och ni från samarbetsrollen, fanns
              det inte en krona för 2009. Vi har helt enkelt inte förlängt den
              insatsen, precis som inte heller ni hade planerat att göra det.
            </seg>
            <seg n="74af7399">
              Nu vill ni tillföra de pengarna när ni inte längre är i majoritet.
              Men sluta förvirra! Hållbara städer är en ny strategisk insats
              som vi startar, med ett långsiktigt program där tanken är att
              detta ska lägga grunden för teknikutveckling, för att visa systemlösningar
              för miljövänlighet, energieffektivitet och klimatmässigt riktiga
              åtgärder. Det arbetet ska också kunna göras i nära samarbete med
              näringslivet. Vi satsar också på stora teknikexportinsatser vartefter.
            </seg>
            <seg n="7996d206">
              Jag vill också ställa en fråga till Vänsterpartiet: Varför vill
              ni avskaffa miljöbilspremien?
            </seg>
            <seg n="3dd29776">
              En annan fråga är: Ni vill med rätta göra en stor havsmiljösatsning.
              Det tycker jag är bra. Miljöpartiet vill inte ha någon sådan satsning.
              Socialdemokraterna stöder vår nivå. Var är egentligen det samlade
              vänsteralternativet på den punkten?
            </seg>
            <seg n="b5f5c794">
              Till sist vill ju Vänsterpartiet att vi ska lämna EU. Men när
              man nu ser vad EU betyder i de internationella klimatförhandlingarna
              och detta är en sådan långsiktigt avgörande fråga, varför ändrar
              inte Vänsterpartiet uppfattning på den punkten och ser att detta
              faktiskt är den stora plattformen för att klara de stora miljöproblemen
              internationellt och europeiskt?
            </seg>
          </u>
          <note type="speaker" n="477e146a">
            Anf. 74 WIWI-ANNE JOHANSSON (v) replik:
          </note>
          <u who="wiwi-anne_johansson_62bfaf" xml:id="i-e008a8b8fac2e64e-4" n="6e5bbfe8">
            <seg n="70900cc3">
              Fru talman! Vi ska använda alla de samarbetsorgan som vi har.
              Givetvis ska vi använda EU till att arbeta för långsiktigt hållbart
              klimat och en rättvis värld. Det finns inga konstigheter i det.
              Jag tror att vi är ganska överens om att vi ska göra det.
            </seg>
            <seg n="7dc51df2">
              När det gäller Klimp:en säger miljöministern att efter 2009 hade
              inte heller vi, eller den gamla regeringen heller för den delen,
              några pengar. Men vi hade ju haft gemensamma budgetar efter 2008,
              föreställer jag mig, för vi hade ju möjlighet att göra ett stort
              antal tillsammans. Från Vänsterpartiets sida satsar vi väldigt
              mycket på Klimp:en, 700 miljoner fram till 2010.
            </seg>
            <seg n="25a8a511">
              Men det är väl så att miljöministern tycker att vi bara använder
              låtsaspengar, som han sade tidigare. Man kan ju tycka att vi sitter
              och spelar Monopol. Men det är inte riktigt så. Jag kan försäkra
              att alla kronor som vi använder är omsorgsfullt räknade och finns.
              De skulle kunna tas fram eftersom vi inte sänker skatterna på
              samma sätt, till exempel för hushållsnära tjänster.
            </seg>
            <seg n="8b36986a">
              När det gäller andra miljöfrågor, till exempel trängselavgifterna
              som miljöministern nyligen sade var ett sätt ni hade som var väldigt
              bra, blir väl själva miljösatsningen inte vidare stor om pengarna
              går till vägar.
            </seg>
            <seg n="ebf9caa8">
              Beträffande miljöbilspremien säger vi att det faktiskt finns
              bättre saker att göra när det gäller bränslet. I stället för att
              satsa på dem som har råd att köpa nya bilar vill vi att man satsar
              på det som kommer ut. Man kan subventionera miljövänligare bränslen
              på ett annat sätt.
            </seg>
            <seg n="ba36e20a">
              Där får jag sluta eftersom min talartid är ute.
            </seg>
          </u>
          <note type="speaker" n="73b7eb9c">
            Anf. 75 Miljöminister ANDREAS CARLGREN (c) replik:
          </note>
          <u who="andreas_carlgren_miljominister_w" xml:id="i-4306fb5e7c8fbb6e-11" n="6602fb40">
            <seg n="397de043">
              Fru talman! Jag tycker att det är väldigt bra att Wiwi-Anne Johansson
              nu bekräftar att det var precis som jag sade. Vänsterpartiet och
              den förra regeringen hade gjort ett program som gick till och
              med 2008 när det gällde klimatinvesteringarna, och det fanns inga
              pengar anslagna därefter.
            </seg>
            <seg n="050165f6">
              Sedan kan man naturligtvis alltid säga att man skulle ha gjort
              det. Men det var faktiskt lite värre än så. Det fanns inte en
              krona avsatt. Självklart hade man haft möjligheten om det hade
              varit avsikten. Men det var ju ett tidsbegränsat program ni införde,
              och vi bara fortsätter att bekräfta den vägen.
            </seg>
            <seg n="e7094313">
              Men vi stänger inte dörren för att föra en diskussion om investeringsstöd
              för teknikintroduktioner. Det visar det sig ofta att staten behöver
              bidra till. Men det är inte samma sak som att man behöver investeringsstöd
              till åtgärder för att minska utsläpp. Där kan det finnas mer lönsamma
              åtgärder än det. Det är ju det som Konjunkturinstitutet har visat.
            </seg>
            <seg n="4bd0e377">
              Jag kan bara konstatera att Wiwi-Anne Johansson också bekräftar
              att Vänsterpartiet vill avskaffa miljöbilspremien. Det är bara
              att lägga det på minnet för alla som faktiskt vill köpa miljöbilar.
            </seg>
            <seg n="575ef6c2">
              Till sist får vi väl konstatera att Vänsterpartiet vill använda
              EU så länge vi är med där, men vill helst att vi ska gå ur så
              fort som möjligt.
            </seg>
          </u>
          <note type="speaker" n="354004a4">
            Anf. 76 TINA EHN (mp) replik:
          </note>
          <u who="tina_ehn_14a876_w" xml:id="i-ad23793b61aad2c6-5" n="ead40aad">
            <seg n="990e8a86">
              Fru talman! Vi har en intressant debatt i dag. Vi har hållit
              på sedan tio, och jag hoppas stämningen ska hållas uppe.
            </seg>
            <seg n="2b809fa4">
              Jag vill kommentera det som miljöministern sade om att Miljöpartiet
              inte vill göra några havsmiljösatsningar. Jag gjorde i mitt anförande
              ganska klart att vi anser att det är Naturvårdsverket som ska
              sköta den biten, och vi har därför ökat vårt budgetanslag med
              100 miljoner. Den satsningen finns alltså där. Även regeringen
              har sagt att de gör en satsning, men då tar de pengar från biologisk
              mångfald, vilket är ganska stor skillnad.
            </seg>
            <seg n="d7d7bce7">
              Vi satsar på miljöbilar, säger miljöministern. Det gör vi också,
              och det har vi även gjort tidigare. Vi har ansett att miljöbilarna
              varit ett sätt att uppmärksamma vikten av teknikförändring. Nu
              anser vi dock att det är dags att börja fasa ut den satsningen,
              och därför tänker vi inte förlänga den så mycket mer. Intresset
              har ökat, och alla vet i dag mer eller mindre vad det handlar
              om. Det finns många människor som skulle vilja köpa en miljöbil
              men inte har råd, och därför finns konverteringsförslaget med.
              Det har vi tagit med i vår budgetmotion. Nu hörde jag att det
              ska komma förslag om det framöver.
            </seg>
            <seg n="6539c9f5">
              Diskussionen är ibland väldigt enkel om man bara byter bränsle
              så är allt löst. Men riktigt så enkelt är det inte. Vi måste spara,
              effektivisera och titta på vilka planeringar vi gör. Planerar
              vi för att bilen ska få utvecklas eller planerar vi inte för det?
              Det är en viktig fråga.
            </seg>
            <seg n="580cf461">
              När man tittar på transportsektorn ser man att regeringen investerar
              mycket pengar i vägar. De vill dessutom öka dessa investeringar
              med 2 miljarder och i stället dra ned på järnvägar. Det är viktigt
              att få in detta i klimatdebatten, för det handlar om en helhetspolitik.
            </seg>
          </u>
          <note type="speaker" n="e96b49c0">
            Anf. 77 Miljöminister ANDREAS CARLGREN (c) replik:
          </note>
          <u who="andreas_carlgren_miljominister_w" xml:id="i-4306fb5e7c8fbb6e-12" n="6602fb40">
            <seg n="1fc0f48d">
              Fru talman! Låt mig påminna om att Miljöpartiet egentligen är
              värst vad gäller miljöbilarna eftersom de vill avskaffa miljöbilspremien
              redan 2008. De har mest bråttom, om man säger så.
            </seg>
            <seg n="96087438">
              Miljöpartiet säger nej till havsmiljöanslaget, även om jag förstår
              att ni tänkt satsa på ett annat sätt. Det konstigaste med Miljöpartiets
              förslag är dock att ni övergett förslaget om skatteväxling. Nu
              när vi är på väg att få en bred politisk majoritet går Miljöpartiet
              över till att bara kräva skattehöjningar. Miljöpartiet vill höja
              skatterna på miljön med 45 miljarder och dessutom höja skatterna
              på arbete med 50 miljarder under mandatperioden. Det tycker jag
              är konstigt. När vi nu för första gången har en rätt bred majoritet
              som vill ha skatteväxling vill Miljöpartiet inte vara med.
            </seg>
            <seg n="1d6bd081">
              Från Centerpartiets sida talade vi om detta redan innan Miljöpartiet
              fanns i riksdagen. Vi välkomnar att Miljöpartiet under många år
              arbetat för detta, även om vi anser att vi nu gör det i mycket
              effektivare former.
            </seg>
            <seg n="f5615afe">
              Låt mig slutligen avliva ytterligare en myt som sprids gång på
              gång. Det är sannerligen inte så att vi drar ned på järnvägsanslaget
              och flyttar pengarna till väganslaget. Sluta med den typen av
              påståenden. Investeringarna i infrastruktur ökar. Detsamma gäller
              drift och underhåll. De ökar på både vägar och järnvägar. Dessutom
              sker stora investeringssatsningar på järnvägar framöver, och regeringen
              har också satsat extra pengar på upprustningen av kollektivtrafiken
              i Helsingforssområdet utöver den jättesatsning som Helsingforss
              läns landsting gör.
            </seg>
          </u>
          <note type="speaker" n="2621fd65">
            Anf. 78 TINA EHN (mp) replik:
          </note>
          <u who="tina_ehn_14a876_w" xml:id="i-ad23793b61aad2c6-6" n="ead40aad">
            <seg n="5310db89">
              Fru talman! Jag skulle vilja börja med att ta åt mig av berömmet
              över skatteväxlingen. Tack så väldigt mycket! Vi har absolut inte
              övergett den; man får nog läsa igenom hela vår budgetmotion för
              att förstå hur det hela hänger ihop.
            </seg>
            <seg n="19fb3eb4">
              Detta med trafiken och vad man satsar på är intressant. Om man
              investerar i vägar ökar trafiken. Om man i stället investerar
              i kollektivtrafik gör man det möjligt för människor att åka mer
              kollektivt. Det är en viktig och avgörande del i denna klimatdebatt
              eftersom det handlar om ökade utsläpp.
            </seg>
            <seg n="7298bd3b">
              Jag tänkte ta upp en annan fråga, nämligen GMO. Där har vi många
              gånger väldigt olika uppfattningar. Det är upprörande att Centerpartiet
              bytt fot helt och hållet i denna fråga. Miljöministern nämnde
              tidigare ekosystemansatsen och sade att det fanns en Berlinmur
              av motståndare vad gällde en gemensam överenskommelse i just GMO-frågan.
              Jag tycker att det är att ta i, för vilka frågor löser GMO-tekniken
              i naturen? Vi utsätter stora delar av vårt ekosystem för allvarliga
              risker.
            </seg>
            <seg n="cd6c26bd">
              Den etiska diskussion som efterfrågades i Riksrevisionens rapport
              är jag i allra högsta grad inblandad i. Jag sitter i Gentekniknämnden.
              Jag har deltagit i den etiska diskussionen och försökt lyfta fram
              frågan många gånger. Det är dock mycket svårt att verkligen få
              gehör för den. Oftast handlar det om tekniska och vetenskapliga
              synpunkter, och då hamnar det etiska långt utanför.
            </seg>
          </u>
          <note type="speaker" n="3345d1b3">
            Anf. 79 Miljöminister ANDREAS CARLGREN (c) replik:
          </note>
          <u who="andreas_carlgren_miljominister_w" xml:id="i-4306fb5e7c8fbb6e-13" n="6602fb40">
            <seg n="ba82fbc7">
              Fru talman! Beträffande GMO vill jag säga att jag ska ta riksdagens
              beställningar som rör de frågor som tagits upp i utskottet på
              allvar.
            </seg>
            <seg n="744712ad">
              Det Sverige hittills gjort i de ärenden som jag varit inblandad
              i har i första hand gällt tillämpningen av EU-reglerna. Sverige
              anser av princip att det är viktigt att särskilt de mindre och
              medelstora staterna i EU följer reglerna, för det är vårt sätt
              att sätta press på de stora staterna. Samtidigt visar det sig
              att just det faktum att man följer reglerna är det allra bästa
              för miljön. Vi vet nämligen att det är så man höjer sig till den
              nivå som EU i allmänhet har på miljöområdet, jämfört med flera
              medlemsländer som ännu ligger efter.
            </seg>
            <seg n="4ea12b06">
              Som jag sade innehåller frågan om GMO också sådant som gäller
              de långsiktiga konsekvenserna för miljömålen. Det kan finnas etiska
              avvägningar som är viktiga att se över. Därför har vi gett Naturvårdsverket
              och Jordbruksverket i uppdrag att göra bedömningar av vad GMO
              betyder för miljömålen. Den redovisningen kommer alldeles snart.
              Det är en del av det underlag vi har för att kunna gå igenom och
              titta djupare på de frågor som riksdagen beställer av oss. Vi
              tar frågorna på allvar, och det är inte ett sätt att vifta bort
              frågeställningar som vi kan behöva brottas med.
            </seg>
          </u>
          <note type="speaker" n="6dec8f28">
            Anf. 80 JAN-OLOF LARSSON (s):
          </note>
          <u who="jan-olof_larsson_644820" xml:id="i-e6f00eb0b811622c-0" n="76a8f9f1" next="i-d2049f4c45e717dd-0">
            <seg n="380ccc40">
              Fru talman! Jag kan inte låta blir att kommentera den debatt
              som hittills varit. Bland annat säger högeralliansen att oppositionen
              har ett spretande förslag. Det finns nog en del spretande förslag
              också från majoritetens håll.
            </seg>
            <seg n="d1bd8c63">
              Sofia Arkelsten sade i sitt inlägg att det för första gången
              finns en klimatpolitik som genererar tillväxt. Jag har hört miljöministern
              och även statministern säga hur duktiga vi är i Sverige som pressat
              klimatutsläppen med 9 procent och höjt tillväxten med över 40
              procent. Nu har alltså Sofia Arkelsten upptäckt att det är första
              gången vi har en klimatpolitik som genererar tillväxt, trots att
              det är första gången på många år som tillväxtprognoserna skrivs
              ned och trots att det är första gången på länge som inflationstakten
              skrivs upp. Då konstaterar man detta.
            </seg>
            <seg n="3fd7bed5">
              Erik Eriksson tyckte i jordbruksdebatten att vi socialdemokrater
              bara ville satsa på staden. Anita Brodén tyckte inte att vi socialdemokrater
              skulle fnysa åt satsningar på städerna, för det är där de flesta
              bor. Sedan undrade Anita också varför man alltid ska ha statligt
              stöd för att göra investeringar. Jag vet inte det. Behöver man
              det för att göra städerna hållbara? Behöver man statligt stöd
              till det, eller kan man vara innovativ och framåtsyftande även
              i de delarna?
            </seg>
            <seg n="b67371a8">
              Ta vara på det bästa i Klimp:en, sade Sven Gunnar Persson, för
              det ska vi göra, men bara om det bästa finns inom stadsområdena.
              Det som finns på landsbygden ska vi inte bry oss om längre. Det
              kan vi fnysa åt.
            </seg>
            <seg n="8112e988">
              En satsning som också ska beslutas om vid voteringen i dag gäller
              skattehöjningen på mk 1-diesel. Det kommer att innebära utsläpp
              av betydligt mer partiklar i städerna, vilket genererar mer astma
              bland barnen. Astma bland barn har ökat med över 2 procent, från
              8 till 10 procent, och den kommer att öka betydligt mer när vi
              går över från mk 1-diesel till eurodiesel. Dessutom kommer utsläppen
              av koldioxid i luften att öka med 130 000 ton. Men det kanske
              är småsaker.
            </seg>
            <seg n="b789cd8a">
              Grön skatteväxling har blivit poppis nu. Man står och talar vitt
              och brett från regeringshåll om att det är fina grejer. Men för
              ett och ett halvt år sedan, inför valet, hotade de borgerliga
              partierna väljarna: Röstar ni på Socialdemokraterna får ni uppleva
              en fortsatt grön skatteväxling! Moderater och kristdemokrater
              sade: Röstar ni på oss ska vi sänka bensinskatten! I dag är det
              helt andra tongångar. I dag har man lyssnat på Al Gore i Andrakammarsalen.
              Då svänger man runt med en gång. Fantastiskt! Tänk om ni hade
              fått höra på honom före valet. Då hade det blivit en annan diskussion.
              Makalöst!
            </seg>
            <seg n="2d78b42c">
              Fru talman! I det här utgiftsområdet handlar det inte bara om
              klimatet utan även om havsmiljön. Jag tänkte säga några ord om
              havsmiljön, eftersom den också är en viktig del även för klimatet,
              för den tar upp en stor del av klimatförändringarna. Vi måste
              klara havsmiljön.
            </seg>
            <seg n="fb2c3bfa">
              Den socialdemokratiska regeringen gav havsmiljön hög politisk
              prioritet. En havsmiljökommission tillsattes för att sammanfatta
              kunskaperna om havets tillstånd. Kommissionens rapport låg till
              grund för havsmiljöstrategin 2005. Naturvårdsverket presenterade
              en nationell aktionsplan för havsmiljön 2006 och ett permanent
              samordningsråd bestående av 16 myndigheter med ansvar för havsmiljön
              tillsattes.
            </seg>
            <seg n="e5ed0620">
              Ett havsmiljöråd upprättades med en bred sammansättning av yrkesfiskare,
              sportfiskare samt representanter för kustkommuner, sjöfart och
              miljöorganisationer. Det gemensamma arbetet runt Östersjön förstärktes,
              den socialdemokratiska regeringen drev frågan om att göra Östersjön
              till ett pilotområde för EU:s marina strategi och en särskild
              arbetsgrupp tillsattes på svenskt initiativ för att effektivisera
              arbetet inom Helsingforskommissionens aktionsplan för Östersjön.
              Planen presenteras inom kort.
            </seg>
            <seg n="8b8467d8">
              Fru talman! Nu har snart en tredjedel av mandatperioden gått,
              och av alla de förslag som högerpartierna förde fram i opposition
              lyser de flesta med sin frånvaro.
            </seg>
            <seg n="8ef9f0d4">
              Vart tog de speciella nödhamnarna vägen som skulle inrättas i
              Östersjön? Folkpartiet tjatade nästan luften ur sig för att detta
              skulle införas under förra mandatperioden.
            </seg>
            <seg n="7635d7cd">
              Vart tog alla förslag och åtgärder vägen som skulle fylla PSSA-skyddet
              av Östersjön?
            </seg>
            <seg n="33f825eb">
              Fru talman! 40 miljoner kronor har avsatts i årets budget för
              att man skulle fiska ut skarpsill för att gynna torskbeståndet,
              införa handel med utsläppsrätter i syfte att minska övergödningen
              av havet och etablera hänsynsområden i kust- och skärgårdsområden.
              Hur går det med de här åtgärderna, som skulle lösas med de 40
              miljonerna?
            </seg>
            <seg n="a9519d9f">
              Vi pratar om uppföljning och utvärdering, och innevarande budgetår
              är snart slut. Det skulle vara bra att få en redovisning av hur
              era satsningar genomförts och när de förslag som ni lade under
              oppositionstiden ska genomföras. Eller var detta också bara argumentation
              inför valet, något som sedan skulle glömmas?
            </seg>
            <seg n="1cc8961c">
              Att ni omvärderat våra insatser på klimatområdet är vida känt
              i dag. Men också våra förslag inom havsmiljöområdet börjar bli
              gångbara. Att högerregeringen nu gjort en kovändning vad gäller
              att förbjuda fosfater i tvättmedel beror kanske inte på alla LRF:are
              på departementen, utan snarare på att man fått insikt om att förslaget
              är bra. Nu är det helt plötsligt ett viktigt steg, sade man tidigare
              i debatten. För ett år sedan var det ett dåligt förslag. Det är
              en märklig svängning som skett inom regeringen. Vi tycker fortfarande
              att förslaget är inte bara bra utan mycket bra. Men det skulle
              inte bara ha gällt enskilt bruk. Det kommer nog en ändring från
              regeringen när väl polletten ramlar ned.
            </seg>
            <seg n="219e1da5">
              Vi väntar på genomförandet av den tidigare regeringens beslut
              om skattebefrielse för landansluten el för fartyg vid kaj, en
              åtgärd som skulle kunna förbättra luften betydligt i svenska hamnstäder.
              Ni behöver inte skämmas över att ni genomför bra socialdemokratiska
              förslag. De är välkomna!
            </seg>
            <seg n="d091d089">
              Fru talman! Vi socialdemokrater avsätter också pengar till att
              börja sanera de hundratals vrak som ligger utefter vår kust, vrak
              som innehåller olja och andra kemikalier, vrak som utgör en stor
              potentiell miljöfara. En kraftig storm kan bryta sönder ett av
              vraken när som helst, och detta kan då bli en katastrof för en
              hel kust vad gäller både ekologi och näringsliv.
            </seg>
            <seg n="585d07bd">
              Vi kan därför inte chansa genom att vänta tills alla juridiska
              förutsättningar ligger på bordet innan vi startar processen att
              få bort de mest utsatta vraken. Högerpartierna i regeringen har
              vid ett antal tillfällen påtalat att kännedomen om vraken inte
              kommit upp nu den har funnits länge. Detta är helt sant. Att vi
              haft vrak där de är har vi vetat ända sedan de sänktes. Att de
              utgjorde en miljöfara påtalades redan 1992, då det också var en
              högerregering som styrde Sverige.
            </seg>
            <seg n="594fa028">
              Men det viktiga är inte när och hur. Det viktiga i dag är att
              vi snarast startar saneringen, så att inte både djurliv och människor
              blir drabbade av något som vi kunnat undvika. Därför har vi i
              vårt budgetförslag avsatt pengar till att starta denna sanering.
            </seg>
            <seg n="d37c412a">
              Fru talman! Förra gången vi diskuterade havsmiljön här i kammaren
              kom diskussionen upp om allt skräp som driver i land utefter västkusten,
              skräp som kommer från i stort sett hela Europa. Högerpartierna
              reagerade då på att undertecknad inte kunde acceptera samma text
              i betänkandet som jag gjort i tidigare skrivningar och tyckte
              att det var förunderligt.
            </seg>
            <seg n="74bc3837">
              Nu visade det sig att det är en vidunderlig skillnad mellan ord
              och handling i en borgerlig och en socialdemokratiskt styrd regering.
              Högerregeringen hann knappt tillträda förrän man drog in allt
              stöd till strandstädningen i västkustkommunerna, så det var inte
              så märkvärdigt att jag inte kunde acceptera samma text. Det marina
              skräpet är ett stort miljöproblem framför allt på den svenska
              västkusten. Vi anser att regeringen bör lägga fram ett program
              för rena kuster inom ramen för EU-samarbetet. Fram till dess ska
              kommunerna få stöd att sanera bort ett gemensamt problem.
            </seg>
            <seg n="62876dff">
              Fru talman! Att allt miljöarbete måste bedrivas internationellt
              är vi alla överens om. Men det innebär inte att vi kan luta oss
              tillbaka i Sverige. Nu har bördefördelningen runt Östersjön kommit
              närmare en lösning, och Sverige och den svenska regeringen kan
              inte längre gömma sig bakom att det måste till åtgärder internationellt.
              Nu måste regeringen presentera vilka åtgärder man ska vidta för
              att minska kväve- och fosforutsläppen. Vilka krav sätter man på
              jordbruket? Vilka åtgärder ska vidtas för alla enskilda avlopp?
              Nu måste det vara slut med slagorden. Nu är det dags att komma
              med kraftfulla åtgärder.
            </seg>
          </u>
          <note n="a3cc5301">
            Jag yrkar bifall till reservationerna 1 och 4.
          </note>
          <u who="jan-olof_larsson_644820" xml:id="i-d2049f4c45e717dd-0" n="76a8f9f1" prev="i-e6f00eb0b811622c-0">
            <seg n="4ffbe568">
              Jag önskar alla en god jul och ett gott nytt år! Och ni kamrater
              på den borgerliga sidan ska inte vara så ledsna för opinionsundersökningarna.
              Det är troligen de bästa siffror ni ser den här mandatperioden.
            </seg>
          </u>
          <note type="speaker" n="285d9da6">
            Anf. 81 JACOB JOHNSON (v):
          </note>
          <u who="jacob_johnson_f72187_w" xml:id="i-70fd2769485254fc-3" n="c314ab21">
            <seg n="4a662edc">
              Fru talman! När jag följer debatten i klimatfrågan och om hur
              växthusgasutsläppen ska motverkas kommer jag i slutet på denna
              långa debatt, och nu när det lackar mot jul, att tänka på en gammal
              julkalenderfavorit, nämligen Ture Sventon och hans bevingade uttryck:
              Ständigt denne Vessla! För när jag hör talespersoner från EU,
              våra egna stats- och miljöministrar och företrädare för majoritetssidan
              diskutera åtgärder mot klimathotet tänker jag: Ständigt denna
              marknad!
            </seg>
            <seg n="0a3076d0">
              Det är den heliga marknaden som osäkra politiker sätter sitt
              hopp till. Till exempel hette den grönbok från EU som riksdagen
              diskuterade i våras Grönbok om marknadsbaserade styrmedel för
              miljöpolitiken och näraliggande politikområden .
            </seg>
            <seg n="cc0e4205">
              Men, fru talman, det är min övertygelse att den utmaning som
              klimatförändringarna ställer mänskligheten inför inte kan hanteras
              av så kallade fria marknadsmekanismer ett begrepp som jag för
              övrigt anser snarast bör förpassas till historiens skräphög.
            </seg>
            <seg n="9ab952fc">
              Kanske bör vi hellre vänja oss vid ett annat, mer modernt, uttryck:
              marknadsmisslyckande. Det börjar dyka upp alltmer. Till exempel
              använde förra riksbankschefen Lars Heikensten, numera EU-revisor,
              det uttrycket när han talade vid riksdagens hearing för någon
              tid sedan om översynen av EU:s budget. Han menade att marknadsmisslyckande
              var ett motiv för EU:s engagemang i olika frågor. En annan som
              använt begreppet är som bekant den engelske ekonomen Nicholas
              Stern, som betecknar klimatfrågan som ett enormt marknadsmisslyckande.
              Det är lätt att hålla med honom.
            </seg>
            <seg n="e66976d5">
              Det är dags för politiken att återta initiativet från marknaden.
              En känd före detta statsminister har uttryckt det som: Marknaden
              kan vara en bra dräng, men är en usel herre. Vi behöver helt enkelt
              mer av gemensamma lösningar och gemensamma problem.
            </seg>
            <seg n="ca88faf6">
              Vi politiker kan inte överlåta åt marknaden att lösa klimathotet.
              Det vore oansvarigt att tro att allt ordnar sig om marknaden får
              bestämma. Jag kan exemplifiera med ett annat Ture Sventon-citat:
              Var och en som någon gång har färdats fram i tät dimma på en flygande
              matta, vet hur förvånad man blir, då man plötsligt känner en lätt
              stöt och befinner sig på marken.
            </seg>
            <seg n="08e150b2">
              Politiken måste återfå sitt självförtroende och inte tveka om
              det är nödvändigt att använda sig av såväl kraftfull lagstiftning
              som starkt styrande klimatskatter. Till exempel bör vi se till
              att hålla grytan kokande med möjligheten att införa klimattullar
              gentemot rika länder som inte deltar fullt ut i det internationella
              arbetet för att snabbt och kraftigt begränsa växthusgasutsläppen.
            </seg>
            <seg n="04fa5f8e">
              Fru talman! Från majoritetssidan har man i dag oroat sig över
              att budgetförslagen från oppositionspartierna spretar. Jag kan
              lugna högerpartierna här i salen. Vänsterpartiet, Socialdemokraterna
              och Miljöpartiet har under de två föregående mandatperioderna
              kommit överens om åtta budgetpropositioner och åtta vårbudgetar.
              Vi ska återta den traditionen igen senast om knappa tre år efter
              valet år 2010.
            </seg>
            <seg n="1dc5e145">
              Regeringsföreträdarna har från talarstolen i dag utstrålat glädje
              och stolthet den ene efter den andre. Det är väl bra att några
              är nöjda med landets regering. Opinionsinstitutens undersökningar
              visar ett helt annat resultat och visar tydligt att en folkmajoritet
              inte delar den uppfattningen.
            </seg>
            <seg n="7d0dd307">
              Fru talman! Till slut vill jag säga att jag givetvis står bakom
              Vänsterpartiets samtliga reservationer i ärendet. Men liksom Wiwi-Anne
              Johansson yrkar jag för tids vinning endast bifall till reservationerna
              3, 5 och 8 i betänkandet.
            </seg>
          </u>
          <note type="speaker" n="30167d10">
            Anf. 82 BENGT-ANDERS JOHANSSON (m):
          </note>
          <u who="bengt-anders_johansson_342565" xml:id="i-a5d2ca0d68bc15c2-5" n="44005e7b">
            <seg n="8c89cb5c">
              Fru talman! Jag kan inledningsvis säga att jag är väldigt överens
              med Jacob Johnson om en sak. Om jag också skulle flyga på en flygande
              matta skulle jag också vara förundrad. Det måste jag tillstå.
            </seg>
            <seg n="62df2ef8">
              Det har talats väldigt mycket om biologisk mångfald här i dag.
              Det kan vara så att någon uppfattar det som att det är ett näst
              intill utraderat område. Jag ska vara tydlig om en enda sak: Skillnaden
              är att anslaget går från fjorårets 1 963 miljoner till 1 913 miljoner,
              så att vi får lite perspektiv på frågan.
            </seg>
            <seg n="27f586d5">
              När det i övrigt gäller områdesskydd etcetera vill jag bara hänvisa
              till Sofia Arkelstens utmärkta inlägg om den delen.
            </seg>
            <seg n="1c11f4b3">
              Jag går tillbaka till praktisk miljöpolitik och även biologisk
              mångfald där man hämtar förankringen i verkligheten. Jag vill
              bara lyfta fram ett par områden. Det första handlar om rovdjurspolitiken.
              Den är nu föremål för att vi ska komma till någon form av beslut
              under nästkommande år.
            </seg>
            <seg n="93bc8371">
              Jag vill ändå tala om det ihärdiga arbetet som allianspartierna
              under förra mandatperioden drev för att få till stånd den utredning
              som nu presenterades den 4 december. Jag vill tacka kollegerna
              i allianspartierna för att vi kunde komma till den punkten.
            </seg>
            <seg n="d2666cd1">
              Jag ska ge den nuvarande oppositionen en eloge för att man dessutom
              valde en utredare som verkligen gick till botten med frågan. Jag
              hoppas att vi för fortsättningen kan åstadkomma en gemensam rovdjurspolitik
              i detta land. Den ska ge människor i rovdjurstäta områden en möjlighet
              att leva i samklang med rovdjuren och därigenom också skapa en
              möjlighet för rovdjuren att finnas i landet.
            </seg>
            <seg n="f338ca89">
              En annan punkt som också berör människor och som nyligen har
              avgjorts för mindre än 14 dagar sedan gäller ammunitionsblyet.
              Det var ett beslut som var felaktigt från början. Det bottnade
              förmodligen i att man tog fasta på att det fanns bly i bensin.
              Detta åstadkom inverkan på människor och naturligtvis när man
              andades in det. Man sammanblandade detta med metalliskt bly som
              finns som grundämne i jordskorpan. Det var egentligen först när
              det uppdagades att alternativen skulle skapa lidande hos viltet
              som hela frågan vände.
            </seg>
            <seg n="6262eaeb">
              Det berör ungefär 600 000 medborgare i en eller annan form. Jag
              vill tacka även oppositionspartierna. Jag har inte hört någon
              som helst argumentation mot det regeringsbeslut som nu fattades.
              Jag tycker att det är bra när förståndet segrar.
            </seg>
            <seg n="960fa761">
              Fru talman! Jag vill avslutningsvis ta upp en fråga som just
              varit föremål för och kommer att vara föremål för diskussion i
              EU-nämnden och som i högsta grad berör det här området. Det handlar
              om koldioxidutsläpp och utsläppshandel på EU-nivå.
            </seg>
            <seg n="9da4de75">
              Det diskuteras om det ska vara en bubbla eller bubblor. Det handlar
              om huruvida man ska låta flygets koldioxidutsläpp inrymmas i en
              gemensam koldioxidbubbla eller om man ska separera det så att
              det ska köra ett eget race.
            </seg>
            <seg n="02efb063">
              Alliansregeringen är väldigt tydlig på den punkten tillsammans
              med 26 av medlemskapsländerna. Det ska vara en gemensam bubbla
              därför att det ur effektivitetssynpunkt hämtar hem koldioxidvinsterna
              på det bästa stället.
            </seg>
            <seg n="9e6d14cc">
              Mot detta står en enad opposition i Sverige. Jag tycker att detta
              är beklagligt. Återigen vill man märka ut sig. Man vill sätta
              sig, som jag sade i ett tidigare inlägg för några timmar sedan,
              i avbytarbåset och inte vara med på banan och spela.
            </seg>
            <seg n="32aa902c">
              Jag tycker att det är bekymmersamt att man inte vill vara med
              och ta ansvar i detta. Jag kan bara fundera över hur det skulle
              bli om man nu skulle vinna gehör i den frågan och det inte blir
              något avtal inom EU bara för att man diskuterar bubblor.
            </seg>
            <seg n="fdedad04">
              Det skulle vara intressant att höra hur oppositionen skulle svara
              barn och barnbarn när de en gång i framtiden frågar: Varför gjorde
              ni inget? Vi diskuterade bubblor, och därför kom vi inte fram
              till något gemensamt beslut.
            </seg>
            <seg n="bc485e77">
              Fru talman! Avslutningsvis vill jag i enighet med mina andra
              kolleger tillönska utskottet en god jul och ett gott nytt år.
              Detta må även inbegripa talmanspresidiet.
            </seg>
          </u>
          <note type="speaker" n="87ef9f93">
            Anf. 83 LARS TYSKLIND (fp):
          </note>
          <u who="lars_tysklind_9e367c_w" xml:id="i-8f44980965d007c9-3" n="afb7dfd1">
            <seg n="eeec46a6">
              Fru talman! Nu har de senaste talarna talat mycket om högeralliansen.
              Jag vill tala om att det också är glädjande att vara folkpartist
              i alliansregeringen, bara så att det är klart.
            </seg>
            <seg n="ab71b4be">
              Vi fått en del frågor här på slutet som jag vill passa på tillfället
              att kommentera. Nu ser jag att Jan-Olof Larsson har kommit tillbaka
              till kammaren. Då kan han få ett svar på var frågan om nödhamnar
              tog vägen. Sverige har svarat i EU att alla hamnar kan tjäna som
              nödhamnar om man har lämnat in uppgifterna. Det är ett sätt som
              man kan göra det på. Det var svar på den frågan.
            </seg>
            <seg n="5104aca1">
              Jag kan inte undvika att kommentera Jacob Johnsons inlägg. Det
              var ett kraftfullt ideologiskt inlägg i debatten. Men jag håller
              inte med om så mycket i det. Hela utsläppshandelns grundidé faller,
              att man ska försöka minska utsläppen där det är som lättast och
              billigast att göra. Jag förstår inte vad man ska ha i stället.
              Men är man emot marknaden kan man ta sig friheten att hålla den
              typen av ideologiska tal.
            </seg>
            <seg n="3d79fb33">
              Sådana här debatter handlar mycket om pengar. Det blir på något
              vis en tävlan om att anslå så mycket pengar som möjligt. Men egentligen
              handlar det mycket om strategier. Den strategi som togs upp i
              förra budgeten var att göra ett samlat havsmiljöanslag. På tal
              om att fnysa, som det var mycket diskussion om här tidigare, kan
              man utläsa ur det särskilda yttrandet från Socialdemokraterna
              att det ligger ett fnysande i texten. Det är bara ett skriftligt
              fnysande, men det går att utläsa det.
            </seg>
            <seg n="38c100cc">
              När Jan-Olof Larsson var uppe här och talade pratade han om 40
              miljoner, och räknade upp en massa saker. Men av en händelse glömmer
              han bort de andra 450 miljonerna de 100 miljonerna i år, de 150
              miljonerna nästa år och de 200 miljonerna 2010. Det är det man
              måste samla ihop.
            </seg>
            <seg n="6beb3c3f">
              När vi nu har hört Andreas Carlgren komma från Bali och redovisa
              från den stora klimatkonferensen där kan det kännas lite fjuttigt
              att börja prata om ½ miljard i Östersjön. Men samtidigt är den
              oerhört viktig. Det uppföljningsarbete vi har gjort visar att
              man samlar sådana här åtgärder på ett ställe. Vi efterlyser där
              att man efter utskottsbehandlingen även redovisar de insatser
              man gör för havsmiljön och vilka resultat de ger. Detta havsmiljöanslag
              bygger mycket på fokusering på kunskap.
            </seg>
            <seg n="162c5aef">
              Utsläppen från enskilda avlopp och jordbruk har efterlysts här.
              När man har diskuterat anslaget har det konstaterats att enskilda
              avlopp och jordbruk står för 80 procent av fosforutsläppen. Det
              är klart att det är där man ska satsa. Det är just det som anslaget
              är till för.
            </seg>
            <seg n="549ba613">
              Man pratar även om kartering av bottnar och om att ta fram bottnarnas
              status. Det är någonting som alla marina forskningsstationer efterfrågar.
              Man har bra kartor på land, men i havet har man inget att gå efter.
              Det har visat sig också i vissa fiskesammanhang. När man till
              exempel ska begränsa fisket från hårdbottnar vet man inte var
              hårdbottnarna är. Det är ett viktigt arbete. Det kan synas som
              en liten struntfråga, men just i detta sammanhang är den viktig.
            </seg>
            <seg n="23ffa879">
              Jag tänkte säga några ord om de sjunkna vraken. Som Tina Ehn
              sade här förut har de väl rostat sedan 1940-talet i alla fall.
              Men på något vis tycker jag inte att alliansregeringen ska ta
              på sig kritik. Det är faktiskt första gången någon fattar ett
              beslut som för frågan framåt, åtminstone i modern tid. Statskontoret
              har nu fått i uppdrag att före den 31 maj 2008 redovisa och ta
              fram material när det gäller ansvarsfrågan. Det är trots allt
              det som är grundläggande i den här frågan att man löser ansvarsfrågan.
              Sedan kan man gå vidare med att inventera och lösa de akuta miljöhot
              som finns. Vi är helt överens om att det finns vrak som kan förorsaka
              väldiga miljökatastrofer om det händer någonting med dem.
            </seg>
            <seg n="550ab2ca">
              Jag hade tänkt säga några ord om GMO-frågan, men jag avstår eftersom
              jag tycker att den har diskuterats tillräckligt här i dag. Jag
              tyckte att miljöministern på ett bra sätt redovisade var frågan
              ligger någonstans. De tillkännagivanden som även vi i majoriteten
              står bakom får vi se fram emot. Även Sven Gunnar Persson tog upp
              frågan. Vi har fått beskedet att detta kommer att behandlas seriöst
              och välvilligt. Det finns väl inte så mycket mer att orda om detta,
              så jag slutar där.
            </seg>
            <seg n="e70509ab">
              Jag önskar er alla en god jul och ett gott nytt år, och nu får
              vi se om någon tänker säga någonting mer i den här debatten.
            </seg>
          </u>
          <note type="speaker" n="892edff1">
            Anf. 84 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-52151e6068ac1f85-3" n="76a8f9f1">
            <seg n="43c4c6d4">
              Fru talman! Jag ska inte förlänga debatten så mycket. Men en
              viktig fråga, Lars, som vi nog är överens om, är det här med vraken.
              Du säger att det är bra att vi får en juridisk lösning. Men om
              man läser det uppdrag som är skickat ser man att det är rätt så
              otydligt. Det är lätt att peka ut och bestämma sig för vilken
              statlig myndighet som ska ha ansvaret.
            </seg>
            <seg n="f6801db4">
              Men det står inte så tydligt i uppdraget så att man kan se att
              det inte också ska pekas ut vilken privat aktör som eventuellt
              skulle kunna ha ansvaret i frågorna. Om man ska avvakta också
              det är jag rädd att det här glider ett antal år framåt i tiden.
              De pengar som är avsatta kanske inte räcker till att sanera alla
              vrak, men de räcker till att starta processen. Det tycker jag
              att vi skulle kunna vara överens om att göra till dess att man
              har löst den juridiska problematiken. Vi kan inte gå och vänta
              på det här. Det räcker med att ett vrak springer läck på västkusten
              så kan hela kusten vara fördärvad.
            </seg>
            <seg n="ccf500f8">
              När det gäller de 40 miljoner som är avsatta i år är det ganska
              noggrant utpekat vad det är ni ska åstadkomma. Det kan jag se
              i ert förslag. Men det året har gått. Det skulle ha varit bra
              utifrån den redovisning och utvärdering vi har gjort nu i utskottet
              att få redovisat hur långt man kom under detta år. Hur mycket
              nytta gjorde de 40 miljonerna? Jag vill bara att vi ska veta vad
              vi ska satsa på nästa gång. Det var inte för någonting annat jag
              tog upp detta.
            </seg>
          </u>
          <note type="speaker" n="bc1dbe5c">
            Anf. 85 LARS TYSKLIND (fp) replik:
          </note>
          <u who="lars_tysklind_9e367c_w" xml:id="i-8f44980965d007c9-4" n="afb7dfd1">
            <seg n="3231bb84">
              Fru talman! Det sista är en förhoppning om att man utvärderar
              vad som har hänt under 2007, men vi får väl låta 2007 ta slut
              först.
            </seg>
            <seg n="e4eb3b59">
              I sammanhanget när man lyfte fram satsningen på havsmiljön lyftes
              det fram som en samlad satsning på 4 ½ miljard. Det var inte så
              att man tog 40 miljoner och spesade det, utan man skulle jobba
              inom den halva miljarden i fyra år.
            </seg>
            <seg n="10bf191d">
              När det gäller de skeppsvrak som har sänkts under de krig vi
              har haft i Europa har mycket av arbetet gjorts inom ett projekt
              som heter Forum Skagerrak, som är ett samarbetsprojekt runt Skagerrak
              i Sverige, Norge och Danmark. Detta är intressant, och jag glömde
              att nämna det förut. Här har man startat upp och utfört ett gediget
              arbete med att kartlägga fartygen och var de ligger. Det här har
              sedan börjat rulla under senare år.
            </seg>
            <seg n="e538b71c">
              När det gäller i vilken ordning man utreder vem som är ansvarig
              får vi väl ändå vara överens om att man först måste ta fram den
              myndighet som ska driva frågan. Det är väl det som har varit problemet;
              ingen statlig myndighet har känt att det har varit deras fråga
              och att de ska driva den.
            </seg>
            <seg n="3355b41f">
              Utifrån detta är en naturlig fortsättning att man måste se till
              de rent juridiska aspekterna. Vem äger egentligen de här vraken?
              Och vem är ansvarig för att betala? Oftast kan man inte hitta
              någon som vill ta ansvar och någon som vill äga vraken. I mångt
              och mycket kommer det säkert att bli statliga insatser på det
              här området också.
            </seg>
          </u>
          <note type="speaker" n="b8f4e06d">
            Anf. 86 JAN-OLOF LARSSON (s) replik:
          </note>
          <u who="jan-olof_larsson_644820" xml:id="i-52151e6068ac1f85-4" n="76a8f9f1">
            <seg n="0d0bc0d6">
              Fru talman! Problemet är att om vi väntar tillräckligt länge
              vet jag vems ansvaret blir, Lars. Det blir kommunernas ansvar.
              Det är där ansvaret hamnar när oljan driver i land. Om ett fartyg,
              till exempel Skytteren, springer läck och oljan driver i land
              utefter västkusten har vi förutom den ekologiska katastrof som
              blir följden slagit ut turismen och näringslivet för många år
              framåt.
            </seg>
            <seg n="359881eb">
              Det hela hade väl inte behövt vara så märkvärdigt. Om det hade
              rått panik på det här området skulle regeringen i morgon kunna
              säga: Nu tar ni hand om det här; det är inga problem! Det skulle
              egentligen inte behöva utredas månadsvis. Men om man nu vill utreda
              det kostar det inte så mycket att bara dra i gång. Ta vara på
              det som Forum Skagerrak och de företag som har drivit frågan har
              tagit fram! De säger ju själva att de inte kan vänta hur länge
              som helst. Det kan hända när som helst. Det räcker med en riktig
              storm för att det ska smälla till därute. Och den kan komma i
              morgon!
            </seg>
            <seg n="f83668af">
              Jag hoppas att du försöker driva frågan med dina partikompisar
              och de andra högerkompisarna i regeringen så att vi kan få till
              stånd en snabb lösning på problematiken. Det kommer att ta flera
              år, men vi måste undanröja de stora riskerna först.
            </seg>
          </u>
          <note type="speaker" n="788f9b42">
            Anf. 87 LARS TYSKLIND (fp) replik:
          </note>
          <u who="lars_tysklind_9e367c_w" xml:id="i-016db33fde377723-0" n="afb7dfd1" next="i-878042b6d0476dfb-0">
            <seg n="3d10d040">
              Fru talman! Jag har väl egentligen redovisat hur jag ser på frågan.
              Men det är lite märkligt att man nu från socialdemokratiskt håll
              börjar kritisera att vi väntar. För första gången i historien
              är det en regering som gör något, och det ska vara klart så snart
              som den 31 maj. Då får vi svidande kritik för att det drar ut
              på tiden.
            </seg>
            <seg n="f6c8d6b2">
              Det är väl som Anita Brodén sade i en tidigare debatt; de här
              fartygen har ju varit sjunkna rätt så länge. Jag får nog säga
              att den regering vi har nu faktiskt har tagit tag i frågan och
              försöker finna en lösning.
            </seg>
            <seg n="ecf74777">
              Det finns alltid en risk för att något händer. Men frågan behandlas
              skyndsamt, skulle jag vilja påstå.
            </seg>
          </u>
          <note n="3c2a6f8f">
            Överläggningen var härmed avslutad.
          </note>
          <note n="3faa02d2">
            Ajournering
          </note>
          <note n="11c2814c">
            Kammaren beslutade kl. 15.50 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="lars_tysklind_9e367c_w" xml:id="i-878042b6d0476dfb-0" n="afb7dfd1" prev="i-016db33fde377723-0">
            <seg n="174d0486">
              Återupptagna förhandlingar
            </seg>
          </u>
          <note n="fd9511d8">
            Förhandlingarna återupptogs kl. 16.00.
          </note>
          <note n="1a69de07">
            7 § Beslut om ärenden som slutdebatterats den 13 december
          </note>
          <note n="5730140f">
            Punkt 1
          </note>
          <note n="bd381f61">
            Punkt 2
          </note>
          <note n="a0523377">
            Punkterna 39
          </note>
          <note n="ae4e2018">
            Punkt 18
          </note>
          <note n="72231830">
            Punkt 24
          </note>
          <note n="6ab25866">
            Punkt 27
          </note>
          <note n="aaed6aaa">
            Punkt 34
          </note>
          <note n="95ebcebb">
            Övriga punkter
          </note>
          <note n="368e6da9">
            8 § Beslut om ärenden som slutdebatterats den 14 december
          </note>
          <note n="b7be1a31">
            Punkterna 13
          </note>
          <note n="42d864c1">
            Punkt 4
          </note>
          <note n="4632929b">
            9 § Beslut om ärenden som slutdebatterats vid dagens sammanträde
          </note>
          <note n="da183055">
            Punkt 5
          </note>
          <note n="b1f73ea9">
            Punkt 6
          </note>
          <note n="adf25a45">
            Punkt 8
          </note>
          <note n="95ebcebb">
            Övriga punkter
          </note>
          <note n="42d864c1">
            Punkt 4
          </note>
          <note n="da183055">
            Punkt 5
          </note>
          <note n="b1f73ea9">
            Punkt 6
          </note>
          <note n="adf25a45">
            Punkt 8
          </note>
          <note n="d957ca68">
            Punkt 10
          </note>
          <note n="95ebcebb">
            Övriga punkter
          </note>
          <note n="663ea707">
            10 § Näringsliv
          </note>
          <note n="4645abde">
            Föredrogs
          </note>
          <note type="speaker" n="668c4648">
            Anf. 88 THOMAS ÖSTROS (s):
          </note>
          <u who="thomas_ostros_449b80_w" xml:id="i-c69d829a2f3734aa-0" n="9a8c3b1f">
            <seg n="dd33e1e6">
              Herr talman! Fram till nu har det gått mycket bra för Sverige.
              Det gläder mig väldigt mycket. Nyföretagandet stiger. Under de
              senaste åren har vi sett en attitydförändring, inte minst bland
              unga människor. Det finns ett större intresse för entreprenörskap
              och eget företagande.
            </seg>
            <seg n="c0f8167f">
              Under det sista året av vår sista mandatperiod steg nyföretagandet
              till nya rekordnivåer, och nyföretagandet ser ut att fortsätta
              att öka i år. Det är någonting som är mycket positivt för Sverige.
            </seg>
            <seg n="4e34fc1e">
              Sysselsättningen har ökat kraftigt. Också det är mycket glädjande.
              Statistiken talar sitt tydliga språk: Under det sista året av
              vår sista mandatperiod ökade sysselsättningen från oktober 2005
              till oktober 2006 med 153 000 jobb, utan att vi behövde sänka
              a-kassan eller fördjupa orättvisorna i Sverige. Sysselsättningen
              ökade alltså med 153 000 jobb.
            </seg>
            <seg n="761a67d2">
              Under den borgerliga regeringens första år, från oktober 2006
              till oktober 2007, ökade sysselsättningen med 81 000 jobb. Ams
              senaste prognos över sysselsättningen för 2008 visar på en ökning
              med 45 000 jobb.
            </seg>
            <seg n="2abc2019">
              Sysselsättningsutvecklingen mattas av. Samtidigt har vi en skriande
              arbetskraftsbrist. I Skops företagarbarometer för oktober i år
              säger fyra av fem företagare att de har problem med att hitta
              kvalificerad arbetskraft. Det är inte konstigt. Den borgerliga
              regeringen har ju i praktiken avvecklat den kvalificerade arbetsmarknadsutbildning
              som behövs för att rusta de arbetslösa. Nästa år finns det fria
              pengar för bara 3 000 platser i arbetsmarknadsutbildningen. Ams
              varnar för att arbetslösheten kan börja öka nästa år, samtidigt
              som vi har en arbetskraftsbrist.
            </seg>
            <seg n="7cbdd843">
              Herr talman! Regeringen har slösat bort den starkaste högkonjunktur
              som Sverige haft på 30 år. Om detta hade jag velat debattera med
              statsrådet, med näringsminister Maud Olofsson. Men vi i näringsutskottet
              har fått information om att hon prioriterar interna överläggningar
              i regeringen framför att delta i en budgetdebatt inför det viktiga
              året 2008.
            </seg>
            <seg n="870230b8">
              Inte heller deltog näringsministern i höstas i den allmänpolitiska
              debatten om näringspolitiken. Det innebär att Maud Olofsson har
              struntat i att delta i de två stora debatter som vi haft om näringspolitik.
              Jag tycker att det är bekymmersamt.
            </seg>
            <seg n="501dcd70">
              Vidare ser vi att produktiviteten i svenskt näringsliv under
              den senaste tiden kraftigt har gått ned. Under det första halvåret
              i år var produktiviteten i näringslivet negativ. 19942006 var
              Sveriges produktivitetstillväxt i genomsnitt 2 ½ procent per år.
              Det var bättre än i USA, och det var bättre än genomsnittet i
              euroområdet och bättre än genomsnittet i OECD-området.
            </seg>
            <seg n="44e2d178">
              Enligt Riksbanken kommer nu också investeringstillväxten att
              falla, från drygt 9 procent i år till 2 ½ procent år 2009.
            </seg>
            <seg n="a37df3de">
              Det bekymrar mig att vi har en regering som samtidigt som konjunkturen
              skiftar också skiftat fokus i näringspolitiken från en näringspolitik
              som handlar om kunskap, kompetens, innovationer, nya produkter,
              nya tjänster och internationell konkurrenskraft till en näringspolitik
              där man försöker subventionera ett näringsliv som har svårt att
              klara konkurrensen. Att skifta fokus från produktivitet och konkurrenskraft
              i ett läge där produktiviteten och konkurrenskraften försvagas
              är, tycker jag, en djupt oklok politik.
            </seg>
            <seg n="4ed513c9">
              Ett exempel är att vi den 1 januari får se att regeringen återigen
              föreslår en höjning av arbetsgivaravgifterna för de flesta av
              landets småföretag, alltså tvärtemot valbudskapet. Jag tror inte
              att någon småföretagare uppfattade att det skulle bli höjd arbetsgivaravgift.
            </seg>
            <seg n="83daa4f6">
              Nu ska småföretagarna betala dyrt för att regeringen ska få fram
              pengar till sänkta arbetsgivaravgifter för vissa företag i vissa
              delar av tjänstesektorn.
            </seg>
            <seg n="b0cd60ca">
              I måndags träffade jag en kvinnlig företagare i Göteborg. Hon
              är systemvetare. Hennes företag erbjuder andra företag kvalificerade
              webbtjänster. Hon har två och en halv anställda. En del av sin
              fria tid ägnar hon åt att engagera sig i Ung Företagsamhet, åt
              att stimulera andra, inte minst unga kvinnor, att vilja starta
              företag. Med regeringens förslag får hon en höjning av arbetsgivaravgiften
              med omkring 30 000 kronor trots att hon driver ett företag i en
              väldigt viktig del av vår tjänstesektor.
            </seg>
            <seg n="62d557e8">
              I fredags handlade jag min julchoklad hos en av Uppsalas fantastiska
              småföretagare inom tjänstesektorn. Jag fick en pratstund med Anneli
              som är ägare och entreprenör. Hon berättade att hon får en höjning
              av arbetsgivaravgiften med närmare 40 000 kronor. Det är det inte
              så lätt att bära när man har ett företag inom handelssektorn med
              sju anställda. Anneli var inte nöjd, kan jag säga.
            </seg>
            <seg n="1327092c">
              Desto mer obegripligt blir det när det man får in på Annelis
              ökade skatter ska gå till sänkta skatter för restaurangen på samma
              gata i Uppsala.
            </seg>
            <seg n="b1c2fc19">
              Den restaurangen kanske till och med serverar Annelis chokladbitar
              till efterrätt till dem som besöker restaurangen. Tro det eller
              ej, det senaste beskedet från regeringen är att om den här restaurangen
              är så framgångsrik att den bildar en kedja, kanske anställer folk
              runt om i hela landet, får man inte del av sänkningen. Företag
              som hamburgerrestaurangen Max som har fler än 250 anställda ska
              få höjd arbetsgivaravgift, medan McDonalds som kanske har sin
              konkurrerande verksamhet vägg i vägg får sänkt arbetsgivaravgift.
            </seg>
            <seg n="00217e8b">
              Herr talman! Vi ser en näringspolitik som havererar. Dollarn
              faller, den amerikanska bolånekrisen sprider sig till europeiska
              ekonomier. Vi har en vikande internationell konjunktur. Det slår
              hårt mot svensk export. Konkurrensen på de globala marknaderna
              hårdnar, många länder tävlar om företagens investeringar. Då kan
              vi inte tävla med sänkta löner och lägre produktivitet.
            </seg>
            <seg n="aafe2ea7">
              Vi bjöd in industrin till ett givande samarbete, kom överens
              om branschprogram, satsade i tunga forsknings-, utbildnings- och
              infrastrukturprogram för att stärka konkurrenskraften och exportnäringarna.
              Att staten samarbetar med industrin kallade Fredrik Reinfeldt
              för antikverad näringspolitik. Vi samarbetade då med fordonsindustrin,
              läkemedelsindustrin, bioteknikindustrin, metallurgiindustrin,
              flyg- och rymdindustrin, IT- och telekomindustrin, skogs- och
              träindustrin. Det ger 600 000 arbetstillfällen i exportindustrin,
              560 miljarder i exportinkomster, och de står för 80 procent av
              näringslivets FoU-satsningar. Antikverad näringspolitik!
            </seg>
            <seg n="47b7945d">
              Sverige har en av världens starkaste fordonsindustrier. Volvo
              Personvagnar, Volvo Lastvagnar, Scania och Saab är internationellt
              kända varumärken. De spelar en mycket stor roll för svensk ekonomi.
              Nära 1 000 underleverantörer levererar mycket kvalificerade insatsvaror
              till den produktionen. De finns i Västsverige, i Gnosjö, i Mälardalen
              och i Norrland. 140 000 personer arbetar i fordonsindustrin. Exporten
              är på 140 miljarder, en fjärdedel av näringslivets forskning bara
              i fordonsindustrin.
            </seg>
            <seg n="ec074467">
              Ändå vägrar regeringen ge besked om fordonsforskningens framtid.
              Vi har personbilstillverkare i dag som ingår i internationella
              koncerner, Ford och GM. De får inga besked från regeringen om
              svenska staten satsar på fordonsindustrin.
            </seg>
            <seg n="afca3748">
              Regeringen har förlorat fokus på Sveriges konkurrenskraft. Vi
              hör samma tongångar från andra delar av industrin, inte minst
              läkemedel och bioteknik. Regeringen säger ingenting.
            </seg>
            <seg n="f06f0add">
              När pappersindustrin stänger fabriker i Norrsundet och Hallstavik
              svarar regeringen inte ens på brev från Norrsundet om regeringen
              finns där som en samtalspartner. När träindustrin stänger sågverk
              på Seskarö är det tystnad från regeringen.
            </seg>
            <seg n="ffc34b8c">
              Varför? Jo, för att man ser industrin som någonting gammeldags.
              Det är antikverad politik! Här gäller det hushållsnära tjänster
              framför allt. Man har inte tid och engagemang för industrin och
              exportnäringarna. Regeringen satsar 1,3 miljarder på städning
              i höginkomsttagarnas hem men har inte pengar att stödja världens
              mest konkurrenskraftiga fordonsindustri med ett fordonsforskningsprogram
              som tar oss vidare i fråga om miljö, informationsteknik och säkerhet.
            </seg>
            <seg n="ac55003b">
              Det här är ingen klok politik. Man ska använda de här goda tiderna
              till att stärka svensk konkurrenskraft, se till att gödsla så
              att vi klarar också de kommande 10 och 20 åren i en konkurrensutsatt
              tjänstesektor och varuproducerande sektor.
            </seg>
            <seg n="eb6ac75b">
              Vi vill satsa på forskning och utveckling i småföretag, Forska
              och väx, en succé som regeringen idiotstoppade under våren. Vi
              föreslår fördubblade insatser för forskning i små och medelstora
              företag. Vi vill stärka kommersialisering av forskningen och innovationen
              som kommer från universitet och högskolor med holdingbolag, med
              innovationslån för uppfinnare, satsa på riskkapital i miljötekniksektorn.
              Vi vill satsa på nyföretagartorg så att småföretag som vill starta
              kan få gratis hyra, gratis rådgivning den första tiden så att
              de får lite luft under vingarna. Vi tror att trygghet är en viktig
              fråga för entreprenörskap.
            </seg>
            <seg n="fae1c6a4">
              Vi inledde en stor översyn av trygghetssystemen. Det är viktigt
              för dem som vill bli företagare att känna att man har en koppling
              om det händer någonting till trygghetssystemen och socialförsäkringssystem.
              Men utredaren fick kicken av den nya regeringen. Orsaken var att
              Maud Olofsson hade blandat ihop honom med en annan person. Näringsministerns
              antipati mot en enskild person, som visade sig vara en förväxling,
              ledde till att ingenting hände med småföretagarnas trygghet under
              ett helt år innan man kom till skott.
            </seg>
            <seg n="315cc88c">
              Vi tror på enklare och bättre regler för småföretagen. Jag är
              glad, ska jag säga, att regeringen har tagit över vår modell att
              sätta upp skarpa mål, följa upp kostnaden för regelutvecklingen
              och hela tiden pressa ned de kostnaderna. Jag är mer bekymrad
              över att det första året visar att regelkostnaderna har ökat.
              Näringslivets regelnämnds regelindikator för 2007 säger att de
              flesta förslag som regeringen har lagt fram har ökat regelbördan
              för de små företagen.
            </seg>
            <seg n="2a98905c">
              Vi vill stärka småföretagens möjligheter till export. Här skär
              ni ned. I en tid när exporten viker för Sverige skär ni ned på
              exportrådgivning och exportstödet till de små och medelstora företagen
              som har chansen att komma ut på växande internationella marknader.
              Ni skär ned på Exportrådet. Ni skär ned på Invest in Sweden Agency.
              Vi satsar 220 miljoner kronor mer än regeringen på exportfrämjande
              för de små företagen.
            </seg>
            <seg n="55a67db4">
              Nu säger Exportrådet och Invest in Sweden Agency upp personal.
              De ställer in satsningar på IT-branschen, fordonsindustrin och
              biotekniken.
            </seg>
            <seg n="0a15c722">
              Herr talman! Regeringen har inte tagit till vara den starka högkonjunkturen.
              Sysselsättningsökningen dämpas, exporten ökar inte längre i samma
              takt som tidigare och produktiviteten har minskat kraftigt. Fokus
              har skiftat från konkurrenskraft till hushållsnära tjänster. Det
              är en omodern politik, herr talman.
            </seg>
          </u>
          <note type="speaker" n="674e8554">
            Anf. 89 KENT PERSSON (v):
          </note>
          <u who="kent_persson_a6d7fa_w" xml:id="i-2aa63551010c6114-0" n="1abc3260">
            <seg n="09aa7003">
              Herr talman! Det var ett väldigt engagerande tal Thomas Östros
              hade. Jag delar väldigt mycket av det han sade. Det är lite grann
              av Axel Oxenstierna som vilar över den svenska statsförvaltningen.
            </seg>
            <seg n="e7c6be94">
              Egentligen skulle jag vilja hålla ett anförande som handlar om
              näringspolitik ur ett regionalpolitiskt perspektiv med energipolitik.
              Jag förstår att det inte går, utan då skulle jag möjligtvis trassla
              till det för presidiet.
            </seg>
            <seg n="8b79cf4c">
              Jag ska börja med att yrka bifall till reservation 1 i betänkandet.
            </seg>
            <seg n="3c6a0755">
              Jag kommer att prata om två saker, egentligen en sak, och det
              handlar om forskning och utveckling i Sverige.
            </seg>
            <seg n="71e23a28">
              Jag och Vänsterpartiet menar att det behövs ökade resurser till
              alla delar av forskning och utveckling, från grundforskning till
              utvecklande av produkter och tjänster. Inom ramen för Vinnova
              har småföretagen under några år kunnat få bidrag till förstudier
              och för att genomföra forsknings- och utvecklingsprojekt. Intresset
              har varit stort. För något år sedan var det endast var tionde
              sökande som fick igenom ansökan och fick stödet. Det indikerar
              att här behövs ytterligare insatser.
            </seg>
            <seg n="5176758b">
              Det första som alliansregeringen gjorde när man kom till makten
              var att dra in det anslaget. Nu har det rättats till, och det
              är bra.
            </seg>
            <seg n="60ae64d3">
              Forskning och utveckling är kanske två av de viktigaste faktorerna
              för att skapa arbetstillfällen och tillväxt. Det behövs ökade
              resurser i hela forskningskedjan, från tillämpad och behovsmotiverad
              forskning till utveckling av nya produkter, system och tjänster.
            </seg>
            <seg n="60379039">
              Innovationer är i de allra flesta fallen en följd av många års
              utveckling, allt oftare med betydande forskningsarbete. I Sverige
              satsar staten stora resurser på grundforskningen, och den svenska
              forskningen håller en hög internationell kvalitet, det ska gärna
              medges.
            </seg>
            <seg n="8ff788d8">
              Den behovsmotiverade forskningen och utvecklingen har däremot
              fått stå tillbaka, vilket inneburit att avkastningen på satsade
              forskningsmedel har varit låg. Få forskningsresultat har kommersialiserats.
              Det blir alltmer uppenbart att kommersiella framgångar sällan
              föds genom forskningsinsatser på högskolor utan ofta av människor
              med nära relationer till marknadens problem och behov. Småföretag
              med utvecklade marknadsrelationer har en stor potential för att
              identifiera goda utvecklingsidéer, idéer som för kommersialisering
              allt oftare kräver kvalificerade forskningsinsatser, exempelvis
              för att tillämpa nya tekniska rön.
            </seg>
            <seg n="df1acd51">
              Just programmet Forska och väx öppnades för ansökningar i december
              2005. Programmet, som drivs av Vinnova, erbjuder små och medelstora
              företag bidrag till forskning och utveckling. Söktrycket vid första
              utlysningen var mycket stort. Så har det också fortsatt. I samband
              med den senaste utlysningen sökte 366 företag över 600 miljoner
              kronor. Det som Vinnova kunde finansiera var endast 39 företag
              med sammanlagt 50,5 miljoner kronor. Enligt budgetpropositionen
              skulle det betyda att endast 17 procent av ansökningarna får finansiering,
              vilket är långt mycket mindre än övriga utlysningar hos Vinnova
              som handlar om omkring 32 procent.
            </seg>
            <seg n="8c281799">
              Nästa möjlighet att söka medel blir våren 2008. Under tiden står
              mängder av småföretag med mycket goda projekt och stampar i portgången.
              Det stora söktrycket är en tydlig indikation på ett stort behov
              av ekonomiskt stöd men också på att hundratals, kanske tusentals
              små företag bär på kommersiellt lovande idéer.
            </seg>
            <seg n="3a56dd3e">
              Vänsterpartiet menar att en ökning av medelstilldelningen bör
              ske för att öka Forska och väx-programmets möjligheter att finansiera
              flera projekt. Därför har vi anslagit ytterligare 50 miljoner
              kronor för 2008, som vi ökar på till 100 miljoner extra för 2009
              och 2010.
            </seg>
            <seg n="43a3a68a">
              Herr talman! Solibro har tagit fram celler, en blandning av koppar,
              indium, gallium och ceden, som absorberar solljus och ger energi.
              Dessa celler byggs i tunna skikt på en glasskiva. Det är en fantastisk
              utveckling och ett resultat av framgångsrik svensk forskning.
              Nu ska de tillverkas i stor skala, men inte i Sverige. Tyskarna
              gick in med kapital. Fabriken byggs i Tyskland. 200300 nya arbetstillfällen
              skapas i Tyskland, och det är bra. Men det hade kunnat vara i
              Sverige.
            </seg>
            <seg n="5c876c2a">
              Flera bolag kan bli uppköpta. Den amerikanska ambassadören i
              Sverige fick one big thing som huvuduppgift av president Bush.
              Uppgiften var att hitta svenska forskningsbolag inom miljö- och
              energiteknik. Det har blivit en lång lista av svenska teknikbolag
              som är intressanta för amerikanska investerare.
            </seg>
            <seg n="5a7fa645">
              Men varför ge bort våra resultat? Våra riskkapital tvekar och
              väntar på att politiken ska gripa in. Vad blir det för utveckling
              i Sverige? Blir det vind, sol, vågor eller biomassa? Vad Sverige
              behöver är också one big thing , som professor Lena Treschow uttryckte
              det häromdagen.
            </seg>
            <seg n="510e4e6b">
              Det här har energimyndigheterna upptäckt och varnar för att bolag
              köps upp. De har därför också själva börjat investera i miljöteknikbolag,
              men det räcker ju inte på långa vägar. Bolagen behöver mer stöd,
              för det är dyrt att forska i Sverige jämfört med i våra kringliggande
              länder. I Sverige kostar en forskningskrona 1 krona, och det är
              väl kanske inte så svårt att förstå. Men i Norge kostar den 77
              öre och i Tyskland betydligt mindre. Våra konkurrerande länder
              har alltså en statlig subvention för just den typen av forskningsutveckling.
            </seg>
            <seg n="0b83a83a">
              Vänsterpartiet vill stärka de små och medelstora företagens utvecklingskapacitet
              genom en satsning på just den typen av inriktning. Vi vill också
              kunna erbjuda ett krediterat skattekonto för forskning och utveckling
              och produktutveckling. Den här typen av forskning och utveckling
              är, som jag sade tidigare, vanligt förekommande i andra konkurrerande
              länder, inte minst i Norge.
            </seg>
            <seg n="0e42f2ca">
              Vi har i en särskild budgetmotion, herr talman, avsatt 100 miljoner
              kronor från och med 2008 för ändamålet. Forskning och utveckling
              är avgörande för framtida satsningar, inte minst inom miljö- och
              energiområdet.
            </seg>
            <seg n="e288a7da">
              Däremot satsar regeringen på skattelättnader för hushållsnära
              tjänster, vilket kan tyckas vara en väldigt märklig prioritering
              när man ser vilka behov som finns i miljö- och teknikbolagen.
              Det är knappast inom den sektorn som vi bygger den framtida välfärden
              i Sverige.
            </seg>
            <seg n="21588f63">
              Att stimulera forskningsinsatser i företag är, har varit och
              kommer att vara avgörande för att ta till vara och vidareutveckla
              unik kompetens i arbetet för en hållbar utveckling och för att
              skapa fler jobb. Det är viktigt att Sverige som ett litet land
              även i framtiden kan vara med och utveckla ny teknik inom centrala
              tillväxtområden, inte minst inom energi- och miljöteknikområdet.
            </seg>
            <seg n="23fd3395">
              Tillgången på riskvilligt kapital är framför allt bekymmersam
              inom dessa områden. Inte heller underlättas det av att näringsministern
              har hamnat på kollisionskurs med riskkapitalisterna i Sverige.
              Frågan är vem som ska stå för riskkapitalet. Är det riskkapitalisterna?
              De säger: Nej, det är statens uppgift. Näringsministern säger
              att det är riskkapitalisterna som ska göra det. Och då händer
              ingenting. Politiken vägrar att agera.
            </seg>
            <seg n="fc9c218e">
              Mot denna bakgrund föreslår Vänsterpartiet att en statlig investerings-
              och riskkapitalfond etableras som kan ta risker och ekonomiskt
              ansvar för det långsiktiga samhällsbyggandet risker och långsiktigt
              ansvar som banker, riskkapitalister eller företag inte vill eller
              kan åta sig.
            </seg>
          </u>
          <note type="speaker" n="6ea542f3">
            Anf. 90 PER BOLUND (mp):
          </note>
          <u who="per_bolund_d587aa_w" xml:id="i-712b1c572c09d40b-0" n="fc252c6e">
            <seg n="5e1eb637">
              Herr talman! Miljöpartiets ambition med näringspolitiken är att
              det måste bli enklare, billigare och roligare att driva företag
              i Sverige. Vi ser företagen som en möjlighet för människor att
              förverkliga sina egna idéer, ta ansvar för sin egen sysselsättning
              och också i fler och fler fall rädda världen genom sina företag.
            </seg>
            <seg n="d6d6bc5a">
              Man kan rädda världen genom det företagande som kan och måste
              skapa de nya varor och tjänster som krävs för att Sverige ska
              klara omställningen till ett hållbart samhälle. Men det är också
              så att fler och fler ungdomar startar företag med andra syften
              än att enbart tjäna pengar.
            </seg>
            <seg n="f10a728b">
              Jag träffade för några veckor sedan några tjejer som startat
              företaget Dem Collective. Deras ganska nystartade företag har
              byggt upp egna fabriker i u-länder för att på det sättet på ett
              både socialt och miljömässigt helt hållbart sätt producera kläder
              som sedan säljs i Sverige. Genom att gå in och skapa hållbara
              produkter av ett slag som inte tidigare fanns på marknaden bidrar
              de och andra liknande småföretagare till att skapa ett bättre
              samhälle och en bättre värld.
            </seg>
            <seg n="f55efb42">
              Det här är något som måste underlättas, och vi måste hjälpa dem
              på traven på olika sätt. Vi i Miljöpartiet anser att vi politiker
              har ett ansvar för att skapa så goda förutsättningar som möjligt
              för att Dem Collective och andra som vill skapa och driva företag
              och se sina företag växa och utvecklas också ska kunna göra det.
            </seg>
            <seg n="7ccd2ab9">
              Samhället måste organiseras på ett sådant sätt att företagsamhet
              och entreprenörskap uppmuntras i stället för att motverkas. För
              att klara det måste ett antal regleringar förändras eller tas
              bort för att minimera de hinder som finns i dag för god företagsamhet
              och god ekonomisk utveckling i företagen.
            </seg>
            <seg n="9d419979">
              Vi tycker att det är viktigt att myndigheter övergår från att
              se sig som framför allt kontrollerande till att i första hand
              fungera som stöttande för företag. Vi måste också se att det är
              motiverat att från statligt håll göra särskilda satsningar på
              att stödja företag. Det kan till exempel gälla ekonomiskt stöd,
              som är speciellt viktigt i det allra tidigaste skedet när en idé
              ska omsättas i ett nytt företag. Men också under senare skeden
              i ett företags utveckling kan det behövas insatser från staten
              i form av stöd, information eller andra tjänster. Genom att rikta
              stödet åt rätt håll kan vi även uppmuntra framtidens företagare
              som har låg miljöpåverkan och lösningar på de stora klimat- och
              miljöproblem som vi står inför.
            </seg>
            <seg n="b07b841d">
              Herr talman! Stödet till forskning inom småföretag är ett tydligt
              exempel på just detta. I budgetpropositionen för år 2007 sade
              regeringen att denna satsning skulle upphöra, och några medel
              för programmet togs inte fram i budgeten. Senare har näringsminister
              Maud Olofsson försökt ta tillbaka det och sagt att det var ett
              misstag att medel inte hade avsatts i budgeten. Det visade sig
              inte alls stämma. Det var inte något misstag. Trots att riksdagen
              senare tydligt tillkännagav att regeringen måste återkomma med
              nya förslag till finansiering avsatte man inga ytterligare medel
              i tilläggsbudgeten samma år.
            </seg>
            <seg n="d5b8e4d0">
              Regeringens agerande när det gäller Forska och väx har allvarligt
              skadat förtroendet för statens roll som forskningsfinansiär. Det
              har inneburit att Vinnova tvingats avstå från att dela ut pengar
              till de företag, de väldigt många företag, som var otroligt intresserade
              och som hade bra projekt.
            </seg>
            <seg n="96301353">
              Det här är mycket olyckligt. Det drabbar värst småföretagen,
              som har störst behov av just den här typen av stöd och som pengarna
              också är riktade till.
            </seg>
            <seg n="d19a45ea">
              Hanteringen av Forska och väx måste ses som ett av regeringens
              numera ganska många misstag. Genom att man har tagit bort anslaget
              på ett så abrupt sätt har man också skapat osäkerhet och sämre
              forskningsmöjligheter för kunskapsintensiva småföretag som står
              för framtidens produkter och tjänster. På det sättet skapas inte
              gynnsamma förhållanden för framtidens kunskapsföretag. På det
              sättet stimuleras inte den teknik och de lösningar som vi alla
              behöver för att lösa våra stora framtidshot. På det sättet bedriver
              man inte en bra näringspolitik.
            </seg>
            <seg n="8eba292e">
              Miljöpartiet har i stället föreslagit att man ska satsa dubbelt
              så mycket på Forska och väx. Vi satsar 200 miljoner i stället
              för 100 miljoner. Vi föreslår att det extra tillskottet ska riktas
              specifikt till forskning som är miljörelaterad i små företag,
              till exempel för att ta fram ny miljö- och energiteknik. Det tror
              vi är det bästa sättet att möta framtidens hot och att stödja
              kunskapsintensivt företagande i Sverige.
            </seg>
            <seg n="ab22e453">
              För att få fler att starta företag måste vi också göra det enklare
              för företagen. Under den förra mandatperioden gjorde Miljöpartiet
              upp med de borgerliga partierna om att minska regelbördan för
              svenska företag med 25 procent. Tyvärr börjar det nu visa sig
              att det bara verkar vara Miljöpartiet som menar allvar med det
              här målet. Vi får alldeles för få konkreta förslag på regelförenklingar
              från regeringen. Det beklagar vi självfallet djupt.
            </seg>
            <seg n="08d63ef3">
              För att lägga tryck på våra ord har vi i Miljöpartiet fört in
              en satsning i budgeten på 5 miljoner kronor vardera till Nutek,
              Arbetsmiljöverket, Skatteverket och Naturvårdsverket för att påskynda
              deras regelförenklingsarbete. Vi föreslår också att det ska inrättas
              ett permanent regelråd som ska se till att inte nya onödigt krångliga
              regler tillkommer när andra tas bort. Vi vill ha ett uppgiftskravsregister
              för företag som gör att myndigheter inte ska kunna kräva in samma
              uppgifter gång på gång från samma företag. Det är mindre prat
              och mer handlingskraftiga förslag som dessa som krävs för att
              målet om 25 procents mindre regelbörda ska kunna nås.
            </seg>
            <seg n="dd9f1591">
              Inför det förra regeringssammanträdet hade Nutek lustigt nog
              begärt hos regeringen att få just de resurser som Miljöpartiet
              tillförde i sitt budgetförslag för att kunna arbeta aktivt med
              regelförenklingsarbetet. Man kan ju säga att det är lustigt, men
              det är också lite sorgligt. Man funderar ju på vilket arbete med
              regelförenklingar som Nutek hade kunnat bedriva om de i stället
              hade fått dessa pengar redan i budgeten. Då hade de kunnat arbeta
              vidare i lugn och ro i stället för att behöva gå till regeringen
              och äska nya pengar. Om regeringen hade varit lite mer kunnig
              och lite mer förutseende hade Nutek kunnat jobba vidare i harmoni
              och kunnat ta fram bättre förslag i stället för att behöva springa
              till regeringen med en begäran om mer pengar.
            </seg>
            <seg n="e5feb92c">
              Regeringen väljer i sin budget att rikta så gott som alla skattesänkningar
              mot jobb i tjänstesektorn. Uppenbarligen tror regeringen att det
              är dessa arbeten som behövs i framtiden för att skapa en bättre
              konkurrenskraft för Sverige globalt sett. Det är flera som ska
              vända hamburgare och moppa golv. Vi tror att det är i grunden
              feltänkt. Vi är övertygade om att det är genom spetskompetens
              och genom högteknologiföretag som Sverige har en möjlighet att
              hävda sig i framtiden. Miljöteknikbranschen är en specifik bransch
              där Sverige har en väldigt bra möjlighet. Vi ligger långt framme.
              Genom att satsa strategiskt kan vi utveckla den ännu mer och komma
              framåt.
            </seg>
            <seg n="7c990105">
              OECD pekar i en rapport ut miljöteknikbranschen som en av de
              absoluta framtidsbranscherna. Man uppskattar världsmarknaden för
              miljöteknik till 6 000 miljarder kronor redan år 2010. Sverige
              exporterar enligt Exportrådet miljöteknik för 25 miljarder kronor
              årligen, vilket gör det till en ganska stor marknad redan i dag.
            </seg>
            <seg n="d6ff97f2">
              För att ytterligare stödja miljötekniksektorn föreslår Miljöpartiet
              att man ska avsätta 200 miljoner kronor per år i ett branschprogram
              för miljöteknik. Det innebär en klar ambitionsökning jämfört med
              regeringens förslag i kronor räknat men också genom att programmet
              har ett bredare fokus än vad regeringen föreslår. Regeringen vill
              att man bara ska satsa de här pengarna på fordonsteknik och flygplan,
              men vi tycker att det kanske vore bättre att slussa pengarna dit
              där de kan få störst klimateffekt och där svenska företag är mest
              konkurrenskraftiga.
            </seg>
            <seg n="c7a7ee07">
              Vi tycker att den politiska klåfingrighet som regeringen uppvisar
              i fördelningen av stöd är väldigt olycklig. Den riskerar att styra
              utvecklingen åt fel håll helt i onödan.
            </seg>
            <seg n="1327d294">
              Miljöpartiet anser också att stöd ska riktas specifikt mot forskningsintensiva
              företag. I dag ser vi många oroande tecken på att små forskningsintensiva
              företag flyttar ut ur landet. De baseras på svenska innovationer
              som har tagits fram genom svenska utbildningspengar. Det kan till
              exempel handla om solcellsföretag som flyttar ned till Tyskland
              eller stamcellsforskning som flyttar till Skottland.
            </seg>
            <seg n="0afc1be5">
              För att Sverige ska kunna dra fördel av den forskning och utbildning
              som sker här måste vi förbättra förutsättningarna för forskningsintensiva
              småföretag, det som inom EU kallas för young innovative companies
              . Miljöpartiet föreslår därför i sin budgetmotion att arbetsgivaravgiften
              för småföretag med stor forskningsverksamhet ska sänkas rejält.
              Vi anser att man på det sättet underlättar på allvar för de här
              företagen som står för framtidens miljövänliga produkter och tjänster
              och dessutom för framtidens arbetstillfällen. När tänker regeringen
              göra någonting för de här företagen i stället för att satsa pengarna
              på McDonalds?
            </seg>
            <seg n="455d1570">
              Herr talman! Jag vill avsluta med att säga att jag står bakom
              samtliga Miljöpartiets reservationer, men för tids vinnande yrkar
              jag bara bifall till reservation nr 3.
            </seg>
          </u>
          <note n="423260e3">
            I detta anförande instämde Mehmet Kaplan (mp).
          </note>
          <note type="speaker" n="6f2d7bd1">
            Anf. 91 KARIN PILSÄTER (fp):
          </note>
          <u who="karin_pilsater_5dda7a_w" xml:id="i-a00854651eb237f3-0" n="b93f75c6">
            <seg n="0039344e">
              Herr talman! Näringsutskottets betänkande nr 1 handlar om näringspolitikens
              näringslivsbudget. Det kan tyckas som en ganska begränsad del
              av företagarpolitiken och politiken för ett växande näringsliv.
              Därför är det oundvikligt att man i det här sammanhanget ger sig
              ut lite utanför ramen för själva beslutsfattandet för dagen. Det
              tycker jag är logiskt. Kent Persson nämnde något om Axel Oxenstierna,
              vill jag minnas.
            </seg>
            <seg n="670a5476">
              Sverige står i dag, precis som så många andra länder, inför tre
              mycket stora utmaningar. Ibland väljer man att kalla det för hot.
              När det gäller klimathot är det alldeles uppenbarligen ett gigantiskt
              hot, men det finns också möjligheter. Det finns möjligheter att
              ta itu med hotet om vi sätter fart riktigt ordentligt nu.
            </seg>
            <seg n="a382fcac">
              Den andra stora utmaningen är globaliseringen som förvisso inte
              är något nytt men som nu snurrar allt fortare. Gränserna försvinner
              i allt snabbare takt.
            </seg>
            <seg n="b4b9d489">
              Den tredje riktigt stora utmaningen är den demografiska utvecklingen
              där allt fler av oss kommer att vara äldre i förhållande till
              dem som är ute och jobbar.
            </seg>
            <seg n="50384814">
              De här tre utmaningarna har också på sitt sätt i mångt och mycket
              samma lösningar. Fler människor måste jobba i fler och växande
              företag. Det måste vara ett kunskapsintensivt, högteknologiskt,
              konkurrenskraftigt företagande som ser till att svenska företag
              har en rejäl utvecklingskraft. Konkurrenskraft kan ju uppnås på
              många olika sätt. Ett är väldigt låga kostnader, och ett annat
              är att man gör väldigt många intressantare och bättre saker på
              vissa områden. Det är väl i huvudsak där som vi i Sverige ska
              lägga ned vårt krut.
            </seg>
            <seg n="31ea1854">
              Som har sagts här förut är det väldigt mycket i Sverige som är
              bra. Det är väldigt mycket som har gjorts bra under lång tid.
              Det har genomförts väldigt många reformer under 90-talet som nu
              under de senare åren har hjälpt till att ge oss en bra utväxling
              av den goda konjunkturen. Vi står hyggligt starka på många områden.
            </seg>
            <seg n="5e7c8808">
              Men det finns också oroande tecken på en hel del andra områden,
              och som alla vet vinner man inga framtida segrar på gamla meriter.
              När omvärlden blir duktigare med högre kunskapsnivå och nya idéer
              måste vi hela tiden hänga med och hitta på nya saker själva.
            </seg>
            <seg n="23ba9517">
              Ett oerhört viktigt arbetsområde för alliansregeringen är därför
              att se till att Sverige blir en starkare kunskapsnation. Vi måste
              förbättra utbildningens kvalitet från förskola till universitet.
              Det är ett av de allra största reformområdena för regeringen under
              den här perioden. Det kommer att bli en av svensk skolas viktigaste
              reformperioder.
            </seg>
            <seg n="f79d4d32">
              De negativa rapporterna om resultaten i den svenska skolan fortsätter
              tyvärr att komma in. Det har ännu inte blivit den omläggning ute
              i verksamheterna som kommer att behövas, men det pågår ett kraftfullt
              arbete för en omläggning mot en skola som framför allt ska ge
              de barn och ungdomar som inte får det gratis med sig hemifrån
              en stark ställning i skolan. Det handlar om en reformerad lärarutbildning,
              satsning på baskunskaper, nationella prov som gör att man vet
              hur det står till och kan sätta in tidiga insatser, satsningar
              på språk, matematik och annat som är väldigt viktigt för att vi
              ska få den kunskapsbas som vi behöver.
            </seg>
            <seg n="e63f5d0d">
              Jag var på ett av de stora och viktiga miljöteknikföretagen,
              Alfa Laval, hemma i Botkyrka i fredags. Där påpekade man, som
              så många gånger förr, det stora behovet av att få fram fler ingenjörer.
              Om inte matematik är något som eleverna lär sig mycket av och
              tycker är roligt redan i grundskolan och gymnasiet kommer vi inte
              heller att få tillräckligt många som söker sig till ingenjörsutbildningarna
              på högskolan, och det är inte någonting som man kan lösa med hjälp
              av arbetsmarknadsutbildningsprogram.
            </seg>
            <seg n="1484ba74">
              När det gäller forskningen kommer vi nästa år att ta ett brett
              nytt grepp på forskningsstrategin i forskningspropositionen.
            </seg>
            <seg n="f52b0a17">
              Det andra viktiga reformområdet handlar om att bryta utanförskapet,
              att få stopp på den stora mängd människor som förs över i utanförskap,
              från arbetsmarknaden till arbetslöshet, socialbidrag och förtidspension.
              Där pågår också ett stort och viktigt reformarbete som redan har
              gett mycket goda resultat.
            </seg>
            <seg n="1e69ebd8">
              Det tredje viktiga reformområdet är att skapa bättre villkor
              för fler och växande företag. Gamla meriter vinner inte framtidens
              segrar. Det ska bli enklare, roligare och lönsammare att driva
              företag. Jag noterar att detta är en vision som Miljöpartiet delar
              och står bakom. Det är roligt.
            </seg>
            <seg n="40cda824">
              I årets budgetproposition finns, förutom många av de förslag
              som redan har lyfts fram här, till exempel att det är lättare
              att använda hushållsnära tjänster vitt och hederligt och att människor
              som arbetar inom de sektorerna i högre grad ska komma in i riktiga
              jobb med kollektivavtal, försäkringar och annat. Många andra exempel
              har också tagits fram av oppositionens företrädare.
            </seg>
            <seg n="7bf558df">
              Jag skulle vilja nämna några satsningar i budgetpropositionen
              som är enormt viktiga för företagandets villkor men som ligger
              utanför själva näringsbudgeten. Den första är infrastrukturen.
              Det är den största satsningen på lång tid som har gjorts utanför
              infrastrukturprogrammen, som i första hand är till för att se
              till att underhållen ska kunna skötas bättre och att redan beslutade
              satsningar också ska ha en finansiering som gör att de kan genomföras.
              Att transporterna fungerar är ju A och O för många företag.
            </seg>
            <seg n="ddd63d7d">
              Sjukfrånvaron är ett område där vi i Folkpartiet har fått gehör
              för en rad viktiga reformer som nu har satts i verket. Rehabiliteringsgaranti,
              en vettig samordning mellan sjukförsäkringen och vården så att
              pengarna kan gå till vård i stället för till sjukpenning i vårdkö,
              att sjukfrånvarande personal snabbt får hjälp att komma tillbaka
              är också enormt viktigt för företagen.
            </seg>
            <seg n="40e97a2e">
              Kunskapssatsningen innebär att det i årets budget finns en läsa-skriva-räkna-satsning
              i de lägre årskurserna som lägger grunden för kunskapssamhället.
              Det är klart att det kommer att dröja många år innan nästa års
              sjuåringar kommer ut i arbetslivet. Men om man aldrig börjar kommer
              man heller aldrig fram till resultat.
            </seg>
            <seg n="043db55a">
              Reformering av gymnasieskolan med bättre yrkesutbildning är också
              en sak som jag vet står mycket högt på önskelistan från många
              företagare.
            </seg>
            <seg n="054e8be1">
              Jämställdhetsbonusen, som kommer att införas från halvårsskiftet,
              ger mer delad föräldraledighet, och med mer delat ansvar stärks
              ju kvinnors position och utvecklingsmöjligheter i arbetslivet.
              Det är inte bara bra för dem själva utan faktiskt också bra för
              företagande.
            </seg>
            <seg n="92ab1810">
              Det är några viktiga områden.
            </seg>
            <seg n="b61dec98">
              När det gäller själva näringsbudgeten kan det i och för sig här
              i debatten låta som om det skiljer avgrunder mellan regeringens
              förslag, utskottets förslag och oppositionen. Men med tanke på
              att den budget vi nu diskuterar omfattar 5 miljarder kronor ska
              vi notera att Socialdemokraternas påslag på 370 miljoner, Vänsterpartiets
              på 75 och Miljöpartiets på 210 ändå är ganska marginella skillnader
              i budgeten på det här området. Speciellt med tanke på att Socialdemokraterna
              lägger omkring 30 miljarder kronor i nya skattehöjningar och över
              36 miljarder i nya utgifter är skillnaden på näringslivsområdet
              ganska begränsad.
            </seg>
            <seg n="24a2e891">
              Några viktiga axplock som jag vill nämna från den här näringslivsbudgeten
              är försöken med nystartscentrum. Vi får se om detta kan vara en
              ännu bättre metod än de man har arbetat med tidigare för att nå
              människor som står väldigt långt från arbetsmarknaden och som
              har svårare att få det stöd som finns uppbyggt inom många olika
              statliga inrättningar. Det här är ett centrum som ska startas
              på försök i särskilt utsatta områden, där kanske många invandrare
              står utanför arbetsmarknaden och många finns inom socialtjänsten.
            </seg>
            <seg n="6413ff49">
              Vi har en fortsättning av programmet för kvinnors företagande,
              som jag noterar att samtliga tre oppositionspartier nu också står
              bakom, på 100 miljoner kronor som inkluderar forskning om kvinnors
              företagande så att vi ännu bättre ska få veta vad vi kan göra
              för insatser för att stärka kvinnors möjligheter.
            </seg>
            <seg n="9f7a18b2">
              Inrättande av regelråd betyder att det kommer en viss satsning
              på att förstärka arbetet med att förbättra den offentliga upphandlingen.
              Det kan vara väldigt viktigt för många mindre företag.
            </seg>
            <seg n="6b1dd7a6">
              Forska och väx blir som sagt var återigen permanentat. Utskottet
              påtalar också vikten av att en sådan FoU-rabatt som Vänsterpartiet
              och Miljöpartiet här har talat om utreds i samband med forskningspropositionen.
              Det här är ett förslag som jag vill påpeka att Folkpartiet redan
              sedan tidigare har fört fram, men det finns inga färdiga överenskommelser
              om det. Men vi hoppas verkligen att det blir belyst ordentligt
              i forskningspropositionen.
            </seg>
            <seg n="3845b324">
              När det gäller Forska och väx ska man komma ihåg att det handlar
              om 100 miljoner kronor av en total statlig forskningsbudget på
              25 miljarder kronor. Även där tycker jag att man kan ge saker
              deras rätta proportioner.
            </seg>
            <seg n="cad1d18c">
              Herr talman! För tids vinnande ska jag inte gå igenom flera av
              delarna annat än att jag också vill påpeka att utskottet här gör
              ett tillkännagivande till regeringen att detta är det sista tillfället
              då vi kan tänka oss att ställa oss bakom en förlängning av den
              metod man använder för att flytta pengar mellan statliga bolag.
              Det är inte någon bra metod, och vi kan därför inte tänka oss
              att efter 2008 förlänga den.
            </seg>
          </u>
          <note n="3647c65b">
            Jag yrkar bifall till utskottets förslag och avslag på reservationerna.
          </note>
          <note type="speaker" n="7a363f5e">
            Anf. 92 THOMAS ÖSTROS (s) replik:
          </note>
          <u who="thomas_ostros_449b80_w" xml:id="i-c69d829a2f3734aa-1" n="9a8c3b1f">
            <seg n="9ac7f71d">
              Herr talman! Sysselsättningsutvecklingen viker av, från drygt
              150 000 i sysselsättningsökning vårt sista år under förra mandatperioden
              till en prognos för nästa år på 40 000 i sysselsättningsökning.
              Produktiviteten viker av, från en stark produktivitetsökning till
              negativ produktivitet det senaste halvåret. Och exporten mattas
              av i takt med att konkurrensen ökar, men också naturligtvis på
              grund av att kronans värde har stigit i och med dollarfallet.
            </seg>
            <seg n="bce82762">
              Det här borde få regeringen att se ett nytt landskap växa fram
              och koncentrera sig på insatser som stärker Sveriges konkurrenskraft
              och Sveriges produktivitet. I stället sätter näringsministern
              hela fokus mot detta märkliga tricksande med arbetsgivaravgifter
              som har kommit till.
            </seg>
            <seg n="987e5c7d">
              Vad är Karin Pilsäters åsikt om att företag i handeln, som Annelies
              choklad i Uppsala eller företag som jobbar i tjänstesektorn som
              systemvetare, får betala för att några restaurangföretag ska få
              sänkt arbetsgivaravgift? Är det klokt och vettigt ekonomiskt att
              låta småföretag ta andras bördor på det sättet?
            </seg>
            <seg n="887a40c1">
              Det andra är: Är det klokt att nu, som finansministern säger,
              införa ett tak för hur många anställda man får ha för att få sänkta
              skatter? Blir inte det väldigt konstigt om man har 249 anställda
              i sitt restaurangföretag, en kedja, och anställer sin 250:e och
              då blir av med hela skatterabatten?
            </seg>
            <seg n="a4bcc700">
              Den här typen av politik kommer ju att sänka produktiviteten,
              sänka konkurrenskraften och öka möjligheten till skatteundandragande.
              Exemplet är korvkiosken. När man säljer bensin och mjölk får man
              höjd arbetsgivaravgift. Tar man ett steg till vänster, till korven
              och den tid på dagen man säljer korv, får man sänkt arbetsgivaravgift.
              Är det bättre för regelbördan för småföretagaren?
            </seg>
          </u>
          <note type="speaker" n="fd9328e8">
            Anf. 93 KARIN PILSÄTER (fp) replik:
          </note>
          <u who="karin_pilsater_5dda7a_w" xml:id="i-a00854651eb237f3-1" n="b93f75c6">
            <seg n="1ce058f9">
              Herr talman! Jag delar inte intrycket att näringsministern ägnar
              allt fokus åt sänkningen av arbetsgivaravgiften. Jag tycker att
              näringsministern sätter fokus på väldigt många olika frågor, där
              sänkningen av arbetsgivaravgiften är en liten del i en strategi.
              Men jag tror också att det är viktigt att vi ser att vi behöver
              få in fler människor på arbetsmarknaden.
            </seg>
            <seg n="ab2fab92">
              Vi har väldigt höga skatter på arbete. De skattekilarna gör att
              arbetsintensiv produktion blir väldigt dyr, speciellt sådan som
              riktar sig till oss som privatpersoner, när vi med våra skattade
              pengar ska betala den. Då tycker jag att det kan vara ett viktigt
              inslag i en politik som har många olika reformområden att man
              också underlättar för vita och hederliga jobb i de här sektorerna.
              Eftersom det handlar väldigt mycket om den typen av verksamheter
              som kan expandera blir det inte så stora konkurrenssnedvridningar
              som det skulle ha blivit om man hade lagt in dem i andra sektorer.
            </seg>
            <seg n="1f722f3c">
              Skattebortfallet är en väldigt viktig restriktion i det hela,
              därför att man inte kan göra allting. Om man som ni tycker att
              det är okej att höja skatterna med 30 miljarder får man också
              utrymme för att sänka andra skatter, om man vill det. Men vi tycker
              inte att den prioriteringen är riktig. Därför gäller det att välja
              det som ger de minsta snedvridningarna. Det är väl alldeles uppenbart
              att det här inte i första hand leder till en regelförenkling.
            </seg>
            <seg n="6058518c">
              När det gäller taket på 250 personer är det ett krav från kommissionen
              för att vi över huvud taget ska kunna genomföra det här. Det är
              inte något snilledrag som vi har kommit på.
            </seg>
            <seg n="ccdbee95">
              Det är alltid problematiskt med den typen av gränser. De ska
              man så långt som möjligt försöka undvika, men i huvudsak är det
              väldigt små företag som är verksamma inom dessa sektorer och med
              det som grund plockade man bort hotellen ur förslaget.
            </seg>
            <seg n="cb576642">
              Min motfråga blir vad er idé är. Tycker ni att det är bra med
              mycket svartjobb eller att arbetsintensiv verksamhet har svårt
              att utvecklas i Sverige?
            </seg>
          </u>
          <note type="speaker" n="5f60474e">
            Anf. 94 THOMAS ÖSTROS (s) replik:
          </note>
          <u who="thomas_ostros_449b80_w" xml:id="i-c69d829a2f3734aa-2" n="9a8c3b1f">
            <seg n="c2967bef">
              Herr talman! Inget snilledrag är väl årets understatement vad
              gäller det här förslaget, och det kommer att visa sig i ett regelkrångel
              som vi inte sett maken till, med olika arbetsgivaravgifter för
              olika personer under olika delar av dagen beroende på vad man
              gör. Dessutom skapar det djupa orättvisor för tjänsteföretag inom
              handeln som får betala för att tjänsteföretag inom restaurangbranschen,
              vissa av dem, ska få det bättre.
            </seg>
            <seg n="c9ac6070">
              Det förändrar också fokus. Jag har under hösten rest runt och
              besökt många industriföretag, både små och stora, och alla undrar
              varför regeringen inte bryr sig om industrin. Är det något som
              ni upplever som gammaldags? Ta fordonsindustrin som exempel. Det
              är en av våra nyckelindustrier och står för en mycket stor del
              av vår export. Dessutom finns tusen små och medelstora företag
              som levererar till den industrin. De begär besked om vad som händer
              med det viktiga fordonsforskningsprogrammet. De får inget besked.
              De säger att de över huvud taget inte får något besked från regeringen
              och att det är svårt att få kontakt. Vad är det som gör att man
              inte intresserar sig för industrins frågeställningar?
            </seg>
            <seg n="1a00a5f8">
              Samma gäller pappersindustrin när den, utsatt för en svår strukturell
              omvandling, kommer i ett läge då Stora Enso lägger ned fabriken
              i Norrsundet. Folk i Norrsundet, liksom fackliga organisationer,
              vill ha kontakt med regeringen. Regeringen svarar inte. Regeringen
              passar. Det finns ett totalt ointresse för industrin.
            </seg>
            <seg n="32da84d6">
              Vi tror att industrin kommer att vara viktig för Sverige under
              lång tid framöver. Vi är beredda att stimulera tjänstesektorn.
              Vi är glada att åtta av tio nyföretag under den tid vi satt i
              regeringen var tjänsteföretag. Men glöm inte industrin! Ge besked
              till fordonsindustrin. Det är en av våra viktigaste branscher
              i Sverige. De behöver satsningar. Du har chansen nu, Karin Pilsäter.
            </seg>
          </u>
          <note type="speaker" n="abc990f3">
            Anf. 95 KARIN PILSÄTER (fp) replik:
          </note>
          <u who="karin_pilsater_5dda7a_w" xml:id="i-a00854651eb237f3-2" n="b93f75c6">
            <seg n="6a190717">
              Herr talman! Det står klart och tydligt i budgetpropositionen
              nu har jag den inte med mig i talarstolen så jag kan inte ange
              exakt sida att fordonsprogrammet kommer att fortsätta i någon
              form. Det verkar dock smartare att, om man haft ett program som
              löper ut under 2008, utvärdera det lite grann för att se vad som
              var bra och vad som var dåligt innan man lämnar exakt besked om
              hur fortsättningen ska se ut. Det är bra att ha med sig en sådan
              utvärdering innan man går in i en ny programperiod. De beskeden
              kommer att lämnas, bland annat i samband med den samlade översynen
              i forskningspropositionen. Det tycker jag verkar vara en mer rimlig
              ordning än att nu styckevis och delt och lösryckt och utan utvärdering
              lämna besked.
            </seg>
            <seg n="057b32df">
              Jag utgår från att, om olyckan varit framme och Thomas Östros
              suttit kvar i Näringsdepartementet, beskeden från er hade varit
              exakt desamma, nämligen att vi först behöver utvärdera för att
              se hur vi sedan går vidare. Om det inte är så är det beklagligt,
              men jag tycker att all sådan verksamhet måste bygga på att man
              tar till sig vad som var bra och vad som var dåligt och därefter
              fortsätter nästa programperiod med de kunskaper som man inhämtat
              under den tidigare perioden.
            </seg>
          </u>
          <note type="speaker" n="819685f8">
            Anf. 96 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-1" n="1abc3260">
            <seg n="f64a8801">
              Herr talman! Jag noterade att Karin Pilsäter i sitt inledningsanförande
              uppehöll sig sex minuter vid de allmänpolitiska förutsättningarna
              för näringspolitiken. Det handlade om utbildning och om infrastruktur.
              Jag delar den uppfattningen. Det är därför jag begärde replik.
              Det är lite Axel Oxenstierna över det hela vi lider under bristen
              på enhetssyn.
            </seg>
            <seg n="bc6bfa74">
              Låt mig sedan göra en rättelse. Vi har satsat 150 miljoner kronor
              mer totalt sett i denna budget. Att det blir där beror på att
              vi säger nej till de 100 miljonerna för utförsäljning av statliga
              företag. Då blir det 150 miljoner.
            </seg>
            <seg n="27a3ec3f">
              Det jag lite grann funderar över är vilken syn regeringen här
              när det gäller Norrsundet. 325 anställda mister sina jobb. Klippan
              varslar 60. Hallstavik stänger en pappersmaskin och 250300 jobb
              försvinner. Setras sågverk på Seskarö slår igen och läggs ned.
              Vad är regeringens syn på det hela? Och vad är regeringens meddelande
              till de anställda som jobbar där?
            </seg>
            <seg n="5e824d01">
              Det finns en tänkt köpare till Norrsundet, men Stora Enso säger
              nej. Hur ser regeringen på det? Det kan tänkas att det även finns
              intressenter som vill köpa sågverket på Seskarö. Är det en möjlig
              utveckling att låta de anställda ta över sågverket? Skulle regeringen
              i så fall underlätta ett sådant övertagande? Hur ser regeringen
              på att det behövs en strategi för hur vi ska använda de skogliga
              resurserna i framtiden?
            </seg>
          </u>
          <note type="speaker" n="235e467d">
            Anf. 97 KARIN PILSÄTER (fp) replik:
          </note>
          <u who="karin_pilsater_5dda7a_w" xml:id="i-a00854651eb237f3-3" n="b93f75c6">
            <seg n="6cee3d55">
              Herr talman! Att det är svårt att föra en seriös diskussion om
              företagens villkor inom ramen för utgiftsområdet var inte alls
              menat som en ironi. Jag anser tvärtom att det ibland ställs alldeles
              för stora förväntningar på de olika anslagen. Om man verkligen
              ska nå resultat måste man se till alla de politikområden som är
              av avgörande betydelse.
            </seg>
            <seg n="3e7fe618">
              Möjligen är det en lite för stor avvikelse från ämnet att i anslutning
              till utgiftsområdet diskutera enskilda affärer mellan olika företag.
              Jag kan inte lämna några besked om hur regeringen ser på de olika
              affärsuppgörelser som skulle kunna upprättas. Om jag är rätt underrättad
              blir det en interpellationsdebatt i morgon med näringsministern.
              Det är möjligt att den diskussionen kan föras då eller i någon
              annan form.
            </seg>
          </u>
          <note type="speaker" n="cecdf49e">
            Anf. 98 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-2" n="1abc3260">
            <seg n="59c9e29d">
              Herr talman! Karin Pilsäter och hennes allianskamrater ansvarar
              för regeringens politik. Det kan knappast vara ett svar till de
              anställda, vare sig på Seskarö eller i Norrsundet, att de får
              väl vänta och se.
            </seg>
            <seg n="7d0bb33e">
              Problemet är att ni dragit ned på de arbetsmarknadspolitiska
              åtgärderna och på vuxenutbildningen, Karin Pilsäter, alltså på
              sådant som skulle varit medel eller verktyg och kunnat hjälpa
              till vid omställningen. Du måste väl ha en uppfattning om det
              är rimligt, ifall det finns en intressent som vill köpa Norrsundet,
              att de får göra det. Vad är din syn på det?
            </seg>
          </u>
          <note type="speaker" n="69be0ea1">
            Anf. 99 KARIN PILSÄTER (fp) replik:
          </note>
          <u who="karin_pilsater_5dda7a_w" xml:id="i-a00854651eb237f3-4" n="b93f75c6">
            <seg n="2a28a034">
              Herr talman! Nej, jag tänker inte redovisa någon syn på tänkbara
              affärsuppgörelser.
            </seg>
            <seg n="b79ef2c8">
              När det gäller neddragningarna inom vuxenutbildningen är de i
              huvudsak gjorda utifrån att efterfrågan på den typen av utbildning
              minskar kraftigt när konjunkturen på arbetsmarknaden är god. Det
              vet vi. Det finns många tomma platser både på högskolorna och
              inom den kommunala vuxenutbildningen. De neddragningar som gjorts
              har huvudsakligen motsvarats av att platserna i annat fall skulle
              ha stått tomma.
            </seg>
            <seg n="254f1929">
              Både när det gäller dessa frågor och sådant som produktivitetsutveckling
              och liknande måste man se till vilken fas i konjunkturen man befinner
              sig i och vad som är en logisk följd av det men också vilka andra
              insatser man skulle kunna göra. Jag utesluter inte på något sätt
              att det kan behövas den typen av speciallösningar som Kent Persson
              efterlyser. Jag kan dock inte lämna några sådana besked.
            </seg>
          </u>
          <note type="speaker" n="d9ef53cf">
            Anf. 100 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-1" n="fc252c6e">
            <seg n="5adc0e01">
              Herr talman! Jag vill börja med att säga att jag gjorde fel yrkande
              i mitt huvudanförande. Jag yrkar bifall till reservation 2 och
              ingenting annat.
            </seg>
            <seg n="ab81f4d8">
              Karin Pilsäter säger att regeringen vill satsa på utbildning,
              göra kunskapssatsningar. Det finns en lång rad områden som kanske
              inte direkt har att göra med näringspolitik men kan vara viktiga
              bidrag. Det enda regeringen inte verkar vara beredd att stödja
              är processen när de idéer som kommer fram genom utbildningen,
              den kunskap som det ska satsas på, omvandlas till företag för
              att kanske skapa arbetstillfällen och ekonomisk utveckling i Sverige.
              Där verkar det vara renons på idéer om hur man ska kunna stimulera
              det.
            </seg>
            <seg n="323d5f83">
              Ett exempel på det är Forska och väx. Miljöpartiet har sett till
              att det blivit ett stöd till forskning i småföretag just för att
              utveckla de idéer som kommer fram genom den gängse forskningen
              eller genom utbildningsväsendet i stort. En ledstjärna är det
              amerikanska systemet SBIR, Small Business Innovation and Research,
              som pågått sedan 80-talet och gett otroligt goda resultat. Man
              har kunnat starta mängder av nya kunskapsintensiva företag som
              vuxit stort. Man har också väldigt väl utnyttjat sådant som kommer
              från den offentliga sektorn, nya affärsidéer utifrån vilka man
              sedan startat företag. Är det en utveckling som Karin Pilsäter
              och regeringspartierna är beredda att stödja genom att satsa ytterligare
              på Forska och väx?
            </seg>
            <seg n="4a234396">
              Ett annat exempel är det som jag var inne på i mitt anförande,
              nämligen att göra riktade satsningar på forskningsintensiva småföretag
              Young Innovative Companies, som de kallas inom EU. Genom att sänka
              arbetsgivaravgiften skulle man kunna ge dem bättre förutsättningar
              att behålla verksamheterna i Sverige i stället för att de försvinner
              till Tyskland eller Skottland, som fallet är i dag. Är det något
              som Karin Pilsäter kan tänka sig att verka för?
            </seg>
          </u>
          <note type="speaker" n="19fc1d1a">
            Anf. 101 KARIN PILSÄTER (fp) replik:
          </note>
          <u who="karin_pilsater_5dda7a_w" xml:id="i-a00854651eb237f3-5" n="b93f75c6">
            <seg n="d7abddf9">
              Herr talman! Precis som det står i betänkandet förutsätter inte
              bara jag, utan hela utskottsmajoriteten, att den frågan behandlas
              ordentligt i anslutning till forskningspropositionen. Det finns
              också föreslaget från Vinnova i deras entreprenörskapsstrategi.
              Problemet är att Vinnova inte har lagt fram något färdigt förslag
              om exakt hur det skulle se ut. Jag är inte helt övertygad om att
              det kommer ett skarpt förslag redan under nästa år. Men vi ska
              i varje fall kunna ta nya steg på den vägen.
            </seg>
            <seg n="08221c4e">
              Det är klart att Forska och väx är något som finns. Men ibland
              låter det i debatterna som om Sverige står och faller med om det
              ska vara 100 eller 200 miljoner i det anslaget. Riktigt den betydelsen
              har det kanske inte. Men det är i varje fall ett redskap som vi
              redan i dag sitter på.
            </seg>
            <seg n="62d01ac3">
              Vi kommer absolut att arbeta för att någon form av FoU-rabatt
              införs. Men det är inte klart än. Det kommer i samband med forskningspropositionen.
              Det är bara bra om fler än regeringspartierna argumenterar för
              en sådan sak. Det är klart att det stärker frågans vikt. Jag tror
              att det över huvud taget är så att man börjar få en mycket tydligare
              samsyn på behovet av att det inte finns någon motsatsställning
              mellan behovsmotiverad forskning och grundforskning och av att
              det finns en överlappande bit däremellan.
            </seg>
            <seg n="56ab9d43">
              När det gäller en högre grad av kommersialisering tror jag att
              man är lite snett ute om man tror att det är universitet och holdingbolag
              som kommer att vara de stora aktörerna, speciellt om man beaktar
              hur forskarna själva ser på holdingbolagens verksamhet. Om jag
              minns rätt är det runt 95 procent som svarar: Vad är det?
            </seg>
            <seg n="128f8dbc">
              Det är alltså kanske inte den främsta body man ska satsa vidare
              på. Goda villkor för entreprenörskap generellt är däremot någonting
              som forskningen visar är en nyckelfaktor för att få kommersialiseringen
              genomförd.
            </seg>
          </u>
          <note type="speaker" n="7c5eb14a">
            Anf. 102 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-2" n="fc252c6e">
            <seg n="cd1756de">
              Herr talman! Karin Pilsäter tonar i sina anföranden lite grann
              ned betydelsen av Forska och väx, upplever jag. Man kan säga att
              det inte är så mycket räknat i pengar, men det är trots allt ett
              av de ytterst få stöd som finns för forskning i små företag. Därigenom
              har det också en väldigt viktig roll att fylla.
            </seg>
            <seg n="5ad7a1bf">
              Vi har vid ansökningsomgångarna vid Vinnova sett att resurserna
              är övertecknade minst tio gånger om. Det finns en otrolig efterfrågan
              från småföretag. Det är jättemånga som vill genomföra fantastiska
              projekt och vill få del av pengarna. Problemet är att den finansiering
              som finns inte räcker. Mindre än 10 procent av företagen får stöd.
              Det innebär att det finns idéer och kunskap som vi i dag inte
              utnyttjar på grund av att resurserna är för små. Det tycker jag
              är väldigt synd.
            </seg>
            <seg n="773c4545">
              Jag skulle önska att man ganska snabbt bestämde sig för att det
              här är ett system man ska arbeta vidare på. Det kanske inte är
              optimalt i sin nuvarande utformning, men kan genom strategiska
              resurstillskott utvecklas till Sveriges motsvarighet till det
              amerikanska SBIR. Det skulle då vara ett långsiktigt stödprogram
              som kan skapa just den typ av kunskapsintensiva företag som jag
              tror att vår framtida konkurrenskraft kommer att och måste bygga
              på. Det är bättre än att satsa resurserna på tjänsteföretag som
              behöver personer som vänder hamburgare och moppar golv. Jag tror
              inte att det är rätt använda resurser för att stärka Sveriges
              konkurrenskraft på sikt.
            </seg>
            <seg n="41162e60">
              Jag hoppas att man får en överföring av pengar till de kunskapsintensiva
              branscherna, där resurserna verkligen behövs. Där ser vi att det
              finns ett hot. Andra länder satsar mer och bredare och drar till
              sig dessa företag från till exempel Sverige. Det är en väldigt
              olycklig utveckling. Vi satsar på att ta fram kunskapen, men investeringarna
              kommer i andra länder. Jag hoppas att vi snabbt får se förslag
              från regeringen, att det kommer ned på konkret nivå, att ni kommer
              fram med förslag på hur man ska åtgärda detta.
            </seg>
          </u>
          <note type="speaker" n="d1d39e59">
            Anf. 103 KARIN PILSÄTER (fp) replik:
          </note>
          <u who="karin_pilsater_5dda7a_w" xml:id="i-a00854651eb237f3-6" n="b93f75c6">
            <seg n="4fc5836b">
              Herr talman! Jag håller helt och hållet med i den delen. Men
              jag tycker inte att det står i motsatsställning till att det också
              kan vara trevligt om det finns en frodig och växande tjänstesektor
              som gör Sverige till en attraktivare plats att vistas på.
            </seg>
            <seg n="76f1e249">
              Jag vill inte alls tona ned betydelsen av Forska och väx, men
              vill sätta in det i sitt sammanhang.
            </seg>
            <seg n="11999a20">
              När det gäller riskkapitalförsörjning vore det väldigt angeläget
              att man nu verkligen tog reda på hur det är. Det finns ett specifikt
              marknadsmisslyckande när det gäller miljöteknik som är större
              än det generella när det gäller teknikutveckling och kommersialisering.
              Är det speciella problem med miljöteknik, eller är det som vi
              alla kanske befarar, att det över huvud taget är svårt med såddfinansiering
              i tidiga skeden och finansiering av verksamheter som det tar lång
              tid att utveckla?
            </seg>
            <seg n="83d7888c">
              Om det är det senare behövs det en mer generell åtgärd för att
              stärka upp ännu mer i de allra tidigaste skedena. Finns det en
              specifik miljöteknikfaktor, då får man också gå in. Det är väl
              så i dag: Man kan misstänka saker, men man kan inte riktigt veta.
              Innan man utformar program är det bra om man försöker ta reda
              på lite mer, så att man satsar rätt. Det tror jag är en angelägen
              fråga att gå vidare med.
            </seg>
          </u>
          <note type="speaker" n="25236c62">
            Anf. 104 STAFFAN ANGER (m):
          </note>
          <u who="staffan_anger_140158_w" xml:id="i-1c1d5c31a7ea12fc-0" n="55f3f124">
            <seg n="2038b13e">
              Herr talman! Det går mycket bra för Sverige och de svenska företagen.
              Produktionen och resultaten är rekordhöga. Det ser bra ut för
              företagen i Sverige. Det nya målet för regeringens näringspolitik
              är att stärka den svenska konkurrenskraften ännu mer och skapa
              förutsättningar för fler jobb i fler och växande företag.
            </seg>
            <seg n="ce01d18f">
              Hitintills har vi skapat 131 000 nya jobb. Vår politik ger resultat.
              Konjunkturinstitutet säger att en tredjedel av sysselsättningsökningen
              beror på vår politik. Det är nästan 50 000 nya jobb. Utanförskapet
              bryts och fler och fler får arbete.
            </seg>
            <seg n="c2f91384">
              Företagandet är centralt för samhällets utveckling, och företagarna
              är mycket viktiga för välfärden, tillväxten och sysselsättningen.
              Vi måste prioritera entreprenörskap och se till att samhället
              genom lagstiftning och regler främjar entreprenörskapet i hela
              landet. Onödiga regler som bromsar företagandet och investeringarna
              måste bort.
            </seg>
            <seg n="273cde9f">
              Vi går nu in i en globaliserad värld. De närmaste 1020 åren kan
              bli svåra i de industrigrenar som har en hög löneandel i sina
              produktionskostnader. Det gäller nu att verkligen satsa på det
              vi är bra på och att utveckla de industrier och branscher som
              har en hög kunskapsnivå i sina produkter och system. Vi håller
              på att ändra hela vårt utbildningssystem i Sverige, och det är
              absolut nödvändigt.
            </seg>
            <seg n="a4a419be">
              Detta kräver också en ökad satsning på forskning och innovation,
              såväl den statligt finansierade som den som sker i företagen.
              Forsknings- och innovationspropositionen nästa höst blir utomordentligt
              viktig för Sveriges konkurrenssituation de kommande åren, detta
              i samarbete med näringslivet och därmed industrin i Sverige.
            </seg>
            <seg n="1ec60692">
              Jag repeterar: detta i samarbete med näringslivet och därmed
              industrin i Sverige.
            </seg>
            <seg n="93e3fb88">
              Även infrastrukturpropositionen i vår blir av stor betydelse
              för Sverige och svenska företags konkurrenskraft.
            </seg>
            <seg n="7c7b0e3a">
              Herr talman! Svenska företag har haft en bra produktivitetstillväxt
              de senaste åren. Det är viktigt att dessa insatser för att förbättra
              produktiviteten fortsätter under kommande år. Jag är medveten
              om att det har varit en nedgång det senaste halvåret, som en tidigare
              talare sade. Det beror på den situation som företagen befinner
              sig i. Man har kommit upp i kapacitetstaket, och det gör att man
              får en utplaning av produktiviteten. Företagen och produktionen
              går för fullt tills de nya investeringarna kommer.
            </seg>
            <seg n="5d85ed36">
              Globaliseringen gör att fler och fler företag kommer fram från
              olika länder på olika marknader. Den internationella konkurrensen
              kommer att vara stenhård inom olika marknadssegment.
            </seg>
            <seg n="5ea03abb">
              Herr talman! Den stora efterfrågan på råvaror till Kina och Indien
              ger dock en hög efterfrågan med en bra prisutveckling på våra
              svenska råvaror. De svenska råvaruföretagen investerar nu friskt
              för framtiden. Man tror på Sverige. Glädjande är att prospekteringen
              ökat markant i Sverige de senaste åren. Nya gruvor kommer att
              öppnas i regioner som behöver ökad sysselsättning. Det blir säkerligen
              fler orter än Pajala, Thomas Östros, och Dannemora som kommer
              att se nya gruvor öppnas.
            </seg>
            <seg n="50a30d6c">
              Globaliseringen innebär dock både möjligheter och utmaningar
              för Sverige. Ny kunskap och nya idéer måste omsättas i nya kommersiellt
              lönsamma verksamheter. Nya tjänster och nya produkter skapar förutsättningar
              för tillväxt i hela Sverige. De allra största svenska industriföretagen
              kommer dock ej att öka sysselsättningen i Sverige. De är internationella
              expansionen sker utomlands, bland annat på deras marknader.
            </seg>
            <seg n="aa5a5f06">
              Vi kommer i framtiden att vara ännu mer beroende av våra små
              och medelstora företag och av att nya företag hela tiden startar.
              Det är vad regeringens politik inriktar sig på. Det finns dock
              hela branscher som kommer att växa i framtiden. En är tjänstesektorn.
            </seg>
            <seg n="3990a050">
              Även om vi får konkurrens av exempelvis Indien vad gäller systemteknik
              borde vi kunna öka vår marknadsandel i världen om vi för en bra
              utbildningspolitik här hemma. Det har vi inte gjort tidigare,
              men det gör vi nu. Den ska fokusera på kvalitet i utbildningen.
            </seg>
            <seg n="c62332ac">
              Inte minst inom miljöteknikområdet borde våra tjänster vara eftertraktade
              runt om i världen. Vi satsar nu 150 miljoner kronor per år inom
              detta område. Det är en bra start. Här kan vi göra mycket mer
              business.
            </seg>
            <seg n="47479848">
              Ett annat område är turismen. I vårt vackra land ökar turismen.
              När vi nu lärt oss mer om upplevelseindustri och betydelsen av
              god service kan turismbranschen bli en vinnare i framtidens Sverige
              som vi naturligtvis ska stödja.
            </seg>
            <seg n="59086c75">
              En annan växande marknad är rymdindustrin. EU har fattat beslut
              om Galileoprojektet för satellitnavigering som med tiden ska ersätta
              det amerikanska gps-systemet. Galileo är kostnadsberäknat till
              hela 37 miljarder kronor. Här finns möjligheter för svensk rymdindustri
              att medverka. Vi är bra på att tillverka satelliter av hög kvalitet
              väldigt billigt.
            </seg>
            <seg n="fd4feac4">
              Ett annat system som man nu investerar i är GMES, Global Monitoring
              for Environment and Security. Det är ett system för observation
              av jorden och vad som händer med vår planet. Det är ett viktigt
              miljösystem för att förebygga miljökatastrofer. Dessa två system
              ger en fin bas för expansion inom vår rymdindustri för Rymdbolaget,
              Saab Space, Volvo Aero med flera.
            </seg>
            <seg n="b6347d27">
              Herr talman! Det är viktigt att våra företag får koncentrera
              sig på produktutveckling och att producera och marknadsföra sina
              produkter. Onödig byråkrati måste minimeras och regler för företagen
              förenklas. Regeringen har satt som mål att minska regelverket
              med 25 procent till år 2010. Arbetet med detta är i full gång
              även om EU tyvärr har ökat regelbördan ytterligare.
            </seg>
            <seg n="1a80646e">
              Jag är imponerad av arbetet hittills. Uppgiften är inte enkel.
              Det ska vara lätt att driva företag i Sverige, och det är viktigt
              att man har kul när man gör det.
            </seg>
            <seg n="ade43c90">
              En positiv och öppen attityd till företagande är en förutsättning
              för nya företag, och företagandet är en förutsättning för vårt
              fortsatta välstånd i Sverige. Det är vad regeringen satsar på.
            </seg>
            <seg n="f824159d">
              För att en marknad ska fungera måste fri konkurrens råda på marknaden
              det är vi helt överens om där många potentiella köpare och säljare
              finns. Konkurrensverket i Sverige är en viktig instans för att
              se till att konkurrensen fungerar.
            </seg>
            <seg n="31f4214c">
              Från och med den 1 september slogs Nämnden för offentlig upphandling
              ihop med Konkurrensverket i syfte att vidareutveckla insynen i
              offentlig upphandling. Detta är bra men inte tillräckligt.
            </seg>
            <seg n="5631494d">
              En ny konkurrenslag kommer förmodligen under första hälften av
              nästa år som förhoppningsvis förstärker Konkurrensverkets befogenheter.
              Konkurrensverket får också ökade medel under år 2008, 2009 och
              2010, vilket är mycket bra.
            </seg>
            <seg n="b6935d88">
              Det är också mycket viktigt att regeringen avsätter pengar för
              standardisering av produkter. Ett sätt att förhindra handel mellan
              länder är att ge sitt eget land speciell standard för att förhindra
              att till exempel Sverige eller andra länder exporterar dit. Det
              är därför viktigt att vi samarbetar med standardiseringen inom
              exempelvis Europa. En utredning om standardisering pågår för närvarande
              inom Regeringskansliet.
            </seg>
            <seg n="4a8a979c">
              Herr talman! Det kanske allra viktigaste är att vi måste främja
              handelsutbytet i världen och arbeta hårt för att göra EU:s inre
              marknad mer effektiv och få ned tullarna utanför EU. Frihandel
              skapar tillväxt och mer resurser till oss människor. Vi i Sverige
              är mycket beroende av frihandel för vårt välstånd.
            </seg>
            <seg n="1b70f26e">
              Vi ska motverka så kallade dumping case . Det är en utveckling
              som endast skyddar en ineffektiv hemmamarknad. Vi ska förstärka
              det multilaterala handelssystemet.
            </seg>
            <seg n="3540abae">
              Den skärpta konkurrensen på grund av globaliseringen måste vi
              ta på stort allvar. Vi får i framtiden en nedgång av sysselsättningen
              i Sverige i de allra största industriföretagen. Sysselsättningsökningen
              måste komma i tjänstesektorn och bland de små och medelstora företagen.
              Regeringen är väl medveten om detta, och därför sker satsningar
              inom dessa områden.
            </seg>
            <seg n="27fce4f2">
              Jag yrkar bifall till det av regeringen i budgetpropositionen
              föreslagna anslagen för budgetåret 2008 inom utgiftsområde 24
              Näringsliv, totalt 4,8 miljarder kronor.
            </seg>
          </u>
          <note type="speaker" n="5be0bfbe">
            Anf. 105 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-3" n="1abc3260">
            <seg n="162f028d">
              Herr talman! Staffan Anger är verkligen en industrialist som
              jag uppskattar väldigt mycket. Under ett långt tal här var det
              väldigt mycket floskler, men jag har hört mycket från din sida.
            </seg>
            <seg n="bd1433cc">
              Du menar väl ändå inte att under detta ett och ett halvt år beror
              den ekonomiska utveckling och tillväxtökning som varit i Sverige
              på regeringens politik? Det tror jag inte.
            </seg>
            <seg n="33219945">
              Vi går in på gruvnäringen och tittar på prospekteringen. Det
              har givetvis inte skett på grund av utvecklingen här i Sverige.
              Det har skett på grund av utvecklingen i framför allt Kina och
              Indien. Det ska vi vara väl medvetna om.
            </seg>
            <seg n="c1303662">
              Problemet som vi i dag upplever är att när vi ska gå från prospektering
              till brytning finns det inte arbetskraft. Det är ett resultat
              av att regeringen har dragit ned på stödet till kvalificerad arbetsmarknadsutbildning.
            </seg>
            <seg n="5b67c4e2">
              I hela Bergslagen och Norrland skriker industrin efter arbetskraft,
              och den finns inte. Det beror kanske delvis på att ni har prioriterat
              tjänstesektorn och hushållsnära tjänster medan vi prioriterar
              skatteavdrag för forskning och utveckling inom miljöteknikområdet.
            </seg>
            <seg n="6a4407e1">
              Det är två skilda saker. Det ena bygger på att få människor i
              arbete snabbt. Det andra bygger på att vi vill bygga ett långsiktigt
              hållbart Sverige med en välfärd som vi kan leva på i framtiden.
              Det är skillnaden.
            </seg>
          </u>
          <note type="speaker" n="ea584e3e">
            Anf. 106 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-1" n="55f3f124">
            <seg n="b31e07ca">
              Herr talman! När Konjunkturinstitutet säger att vi har skapat
              50 000 nya jobb så har vi faktiskt det. Det har varit en klar
              stringens i en politik som ni över huvud taget aldrig vågade föra.
              Det är helt nödvändigt. Vi måste få människor i arbete. Det är
              det viktigaste vi kan göra.
            </seg>
            <seg n="0e1079d4">
              När det gäller gruvorna är det helt rätt. Det beror på en enorm
              efterfrågan från Indien och framför allt Kina. Priserna har gått
              upp bland annat på mitt gamla material koppar. Det behövs mer
              arbetskraft.
            </seg>
            <seg n="8f371bad">
              Problemet har varit att den tidigare regeringen, och med det
              parti du företräder som stödparti, inte har stöttat den lärlingsutbildning
              och den grundutbildning som behövs i företagen. Det har inte funnits,
              utan alla ska ha en teoretisk utbildning på högre nivå.
            </seg>
            <seg n="ab1e31b1">
              Nu kommer det i gång. Det tar något år till, men det kommer i
              gång. De program som finns i min hemstad är övertecknade där man
              vet att man får ett jobb. Det är vad flaskhalsen beror på.
            </seg>
            <seg n="6c479ed3">
              Utbildningen måste förbättras på den högsta nivån. Men utbildningen
              måste även förbättras på lärlingsnivå. Gör vi inte det kan vi
              aldrig klara de flaskhalsar vi får i högkonjunkturer.
            </seg>
          </u>
          <note type="speaker" n="4611b80f">
            Anf. 107 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-4" n="1abc3260">
            <seg n="9975aebb">
              Herr talman! Jag, och för övrigt inte heller Vänsterpartiet,
              har någonting emot lärlingsutbildning. Men kunskaper är inte bara
              en introduktion i yrkeslivet på just det yrkesspecifika. Det är
              mycket mer. Det är oerhört viktigt att man får tillgång till språk
              om man ska vara konkurrenskraftig.
            </seg>
            <seg n="aab5c0d2">
              Givetvis ska vi få människor i arbete. Men är det verkligen så
              att du tycker att satsningen på hushållsnära tjänster är prioritet
              nummer ett, samtidigt som du säger nej till skatteavdrag för forskningen
              i miljöteknikföretag?
            </seg>
          </u>
          <note type="speaker" n="d2376112">
            Anf. 108 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-2" n="55f3f124">
            <seg n="e55c9ed3">
              Herr talman! Jag tycker att satsningen på hushållsnära tjänster
              är utmärkt. Det kommer att ge massor av jobb. Det vet vi. Det
              syns redan på de företag som har startat. Då får vi människor
              i arbete.
            </seg>
            <seg n="584cd701">
              Det stora problemet under era tolv år har varit att vi haft över
              en miljon människor som inte haft något jobb eller som var förtidspensionerade
              och annat. Det gäller att få i gång Sverige. Det tycker jag verkligen
              att vi fått i det här sammanhanget.
            </seg>
            <seg n="d21bfb0e">
              När det gäller satsningarna på forskning och utveckling och avdragsgillhet
              och annat är det inget som vi har sagt nej till för alltid. Vi
              får se vad vi gör i framtiden. Vi kan vara överens om, vilket
              också framgick i ditt tal, att forskning och utveckling är helt
              avgörande för Sveriges möjligheter att konkurrera om 10, 20 och
              30 år. Det gäller också utbildning, grundutbildning, språk och
              så vidare. Där har vi samma uppfattning.
            </seg>
          </u>
          <note type="speaker" n="8dc52e3a">
            Anf. 109 THOMAS ÖSTROS (s) replik:
          </note>
          <u who="thomas_ostros_449b80_w" xml:id="i-c69d829a2f3734aa-3" n="9a8c3b1f">
            <seg n="aa099efc">
              Herr talman! Staffan Anger ger en rosenröd beskrivning av det
              kommande årets utveckling i näringslivet. Den stämmer inte riktigt
              överens med de prognoser som bedömare nu kommer fram med. Produktiviteten
              går kraftigt ned. Under vårt sista år ökade sysselsättning med
              150 000. Nästa år är prognosen drygt 40 000 i sysselsättningsökning.
              Det är en kraftig avmattning. Exportökningen faller. Investeringsökningen
              mattas av.
            </seg>
            <seg n="cd10234a">
              I det läget satsar regeringen 1,3 miljarder på avdragsrätt för
              höginkomsttagare för hushållsnära tjänster. Men den kan inte ge
              industrins olika branscher ett besked om ifall man är beredd att
              satsa på forskning och utveckling för att stärka konkurrenskraften.
            </seg>
            <seg n="c30644b7">
              Staffan Anger har en bakgrund i industrin. Hur kan det komma
              sig att Volvo, Saab och Scania inte får något besked om viktiga
              framtidsprogram? Det är satsningar som spelar stor roll i Västsverige,
              i Småland och i Norrland. Men 1,3 miljarder går till hushållsnära
              tjänster. Man föreslår nu dessutom inte bara en förlängning utan
              en ytterligare satsning. Vi tycker att det är intressant. Ge ett
              besked! Det här är viktiga framtidsbranscher för Sverige.
            </seg>
            <seg n="02cf24c1">
              På samma sätt får vi en period med risk för ökad arbetslöshet
              samtidigt som det råder arbetskraftsbrist. Småföretagen vill att
              bristyrkesutbildningarna kommer fram och att det satsas på dem.
              Men där har ni dragit ned. Det finns 3 000 platser i arbetsmarknadsutbildning.
              Här handlar det om viktiga yrkeskunskaper och viktiga jobb som
              inte kan besättas. Ni slösar bort högkonjunkturens starka år,
              som vi har haft 2006 och 2007, och har inte fokus på industrins
              och näringslivets konkurrenskraft utan på helt fel saker.
            </seg>
          </u>
          <note type="speaker" n="6faf241d">
            Anf. 110 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-3" n="55f3f124">
            <seg n="04d6fdb6">
              Herr talman! Som du vet har jag jobbat i industrin i hela mitt
              liv, Thomas Östros. Jag tror att jag vet ganska väl vad som händer.
            </seg>
            <seg n="040730aa">
              Vi har en konjunktur som har varit väldigt stark; det är helt
              riktigt. Vi ser nu en avmattning. Frågan är hur stor den blir.
              Det beror framför allt på vad som händer på lånesidan för hus
              i Amerika. Det kan komma över hit, men vi kommer inte in i någon
              recession under de kommande åren. Det blir inte så.
            </seg>
            <seg n="b514a198">
              Därför är det riktigt att satsa, som du säger. Jag blir lite
              förvånad när du säger att vi inte vill samarbeta med näringslivet.
              Det är självklart att vi vill göra det. Jag lyssnade på näringsministerns
              interpellation här i förra veckan. Då sade hon att programmen
              pågår. Man håller på att diskutera med näringslivet. Programmen
              går inte ut förrän 2009, vad jag förstår. Det är självklart att
              man ska fullfölja den diskussionen.
            </seg>
            <seg n="cfa0516e">
              Personligen tycker jag att många av programmen är bra. Sedan
              kan man fråga sig vilken form man ska ha i framtiden. Man gör
              en analys, vad jag förstår, av vad som har varit bra och vad som
              har varit mindre bra. Sedan försöker man fortsätta att gå. Jag
              tror att det kommer att ge sig ganska väl.
            </seg>
            <seg n="af7908db">
              Det pratas här om hushållsnära tjänster. Det lättaste sättet
              att få folk i arbete är att tjänsteföretagen tar bort arbetsgivaravgiften.
              Det ger jobb direkt. Om du har ett industriföretag och ska investera
              kan det ta ett par år. En maskin ska köpas. Man har leveranstid
              på denna, man ska köra i gång den och så vidare. Men här gäller
              det att minska arbetslösheten så snabbt som möjligt. Det effektivaste
              man kan göra är att se till att tjänstesektorn expanderar. Här
              finns stora möjligheter, inte bara när det gäller hushållsnära
              tjänster.
            </seg>
          </u>
          <note type="speaker" n="27cf39b2">
            Anf. 111 THOMAS ÖSTROS (s) replik:
          </note>
          <u who="thomas_ostros_449b80_w" xml:id="i-c69d829a2f3734aa-4" n="9a8c3b1f">
            <seg n="37fedf7d">
              Herr talman! Det bekymrar mig djupt att Staffan Anger inte alls
              är bekymrad över att sysselsättningsutvecklingen viker av.
            </seg>
            <seg n="f16c44ee">
              Staffan Anger påstår att han har skapat 50 000 jobb genom politiken
              som har beslutats i riksdagen. Konjunkturinstitutet kände sig
              tvunget att unikt nog gå ut med en rättelse i ett pressmeddelande
              i höstas för att försöka lugna ned alliansen. Använd inte Konjunkturinstitutets
              prognoser för att påstå detta! De säger mycket tydligt att det
              ännu inte går att säga någonting om effekterna. Så passa dig för
              att använda viktiga statliga myndigheter för att vilseleda väljarna!
            </seg>
            <seg n="e148d0ff">
              Det vi ser är en stark sysselsättningsökning under vårt sista
              år, med 150 000. Nästa år är prognosen 40 000. Staffan Anger låter
              som om det vore guld och gröna skogar.
            </seg>
            <seg n="41add43f">
              Vi ser en skarpt avtagande produktivitet. Industrin möter allt
              tuffare konkurrens med förstärkningen av kronan. Då behövs fokus
              på att stärka konkurrenskraften framöver. Håller du, Staffan Anger,
              med din partiledare och statsminister Fredrik Reinfeldt om att
              det är antikverad politik att tillsammans med näringslivet satsa
              på Gröna bilen, tillsammans med skogsindustrin satsa på nya innovativa
              produkter eller tillsammans med små biotekföretag satsa på nya
              innovativa substanser som kan leda till framtidens läkemedel?
              Är det antikverad politik?
            </seg>
            <seg n="08967b6e">
              Jag menar att man nu ska satsa på det som är viktigt för konkurrenskraften.
              Är det rimligt att små industriföretag, små elfirmor eller små
              handelsföretag ska betala för att vissa restaurangföretag nu ska
              få sänkta arbetsgivaravgifter? Är det rimligt att de ska bära
              den bördan?
            </seg>
            <seg n="e1b9c85f">
              Dessutom utformar man förslaget så att det kostar om man växer.
              Om du anställer din 250:e person stiger kostnaderna dramatiskt
              i företaget. Kan Staffan Anger ställa upp på denna politik?
            </seg>
          </u>
          <note type="speaker" n="9ac48c29">
            Anf. 112 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-4" n="55f3f124">
            <seg n="a4c6d7b9">
              Herr talman! Ja, det kan Staffan Anger verkligen göra. Jag är
              smickrad över att få höra att det är jag som har fört den här
              politiken. Jag har varit en kugge av 97, och ytterligare fler
              i alliansen, som är överens om denna politik.
            </seg>
            <seg n="e7608f11">
              När det gäller branschdiskussionerna ska du ha klart för dig,
              Thomas Östros, att vi har samarbete inom nästan alla branscher.
              Det gäller skogsforskning och metallforskning. Vi jobbar mycket
              med metallforskning; där har vi också statliga pengar. De här
              bitarna kommer att rulla vidare och det hela kommer in i forskningspropositionen
              på något sätt.
            </seg>
            <seg n="785d1041">
              Jag försöker förstås påverka att det kommer in viktiga slantar
              i de olika bitarna så att vi kan fortsätta med en forskning som
              är så nära som företagen behöver. Problemet är ibland att universitet
              och högskolor är lite för långt ifrån verkligheten. Det blir inga
              produkter; man leker lite för mycket. Men här ligger de nära,
              och den forskningen kommer att fortsätta. Jag är också övertygad
              om att den kommer att visa mer resultat. Vi får se, när forskningspropositionen
              kommer.
            </seg>
            <seg n="1488ef37">
              När tiden har gått ut får vi också se vilket system vi använder
              för samarbete inom fordonsindustrin. Jag har jobbat där i 30 år.
              Jag vet precis vad som behövs som underleverantör till fordonsindustrin
              internationellt. Det är klart att det är bra om vi kan komma överens
              staten och företagen. Som du säger handlar det om Volvo, Saab,
              Volvo lastvagnar och Saab-Scania. Vi ska komma överens om en politik.
            </seg>
            <seg n="51bc07b9">
              Vi ska också se till att utbildningen ligger nära. Under Socialdemokraternas
              tid har det varit lite grann så att utbildningen har varit på
              ett ställe och vi på ett annat. Nu vill vi få ihop det här från
              grundnivån montörer, lärlingar, ingenjörer och så vidare. Vi ska
              arbeta nära ihop för att se till att vi klarar globaliseringen.
              Och det kommer vi att göra.
            </seg>
          </u>
          <note type="speaker" n="9b96f4b6">
            Anf. 113 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-3" n="fc252c6e">
            <seg n="597a79a4">
              Herr talman! Staffan Anger lyfter upp två intressanta aspekter
              i sitt anförande som jag inte tycker har kommit upp tidigare.
              Han nämner dels konkurrens och vikten av fungerande konkurrens,
              dels standardisering och arbetet med den.
            </seg>
            <seg n="920d6929">
              När det gäller konkurrens är det viktigt att alla bolag sköter
              sig på marknaden och att man inte använder illegitima konkurrensmöjligheter
              genom till exempel kartellbildning.
            </seg>
            <seg n="d1975753">
              Jag tycker att det är extra viktigt att offentligt ägda bolag
              håller sig på rätt sida om lagen och är noga med det. Det är intressant
              att titta på Vattenfalls agerande nere i Tyskland. Vattenfall
              är nu mitt inne i en kartellhärva. Enligt det tyska konkurrensverket
              Bundeskartellamt har de fyra stora elbolagen på den tyska marknaden
              ett av dem är Vattenfall haft kartelliknande samarbete. Kartellmyndigheten
              har gjort razzior mot elbolagen. Man säger att Vattenfalls ledning
              har haft hemliga träffar med direktörer i de övriga fyra stora
              tyska elbolagen. Syftet har varit att behålla makten över marknaden
              och hålla priserna uppe.
            </seg>
            <seg n="0a04503b">
              Tycker Staffan Anger att man ska kunna ställa extra höga krav
              på ett statligt bolag? Och vad säger Vattenfall om den statliga
              styrningen av Vattenfall? Är det inte dags för regeringen att
              börja styra Vattenfall nu?
            </seg>
            <seg n="92c367ea">
              Det är bra att Staffan Anger lyfter upp standardiseringen. Där
              har vi från Miljöpartiets sida länge efterfrågat en standardiseringsstrategi
              från politiskt håll, att man ska ha en strategi för hur standardiseringsarbetet
              ska gå till. Det har inte funnits någon, och det är tråkigt. Vi
              ser att standardisering är ett sätt, just som Staffan Anger var
              inne på, att öka framför allt små företags möjlighet att konkurrera;
              man har samma villkor överallt.
            </seg>
            <seg n="3c024a9c">
              Vi ser också att standardiseringsarbetet kan vara ett sätt att
              förbättra miljöarbetet och skapa möjligheter för miljövänliga
              produkter. Problemet är att det har varit mycket svårt för små
              företag att medverka i standardiseringsarbetet. Det är just en
              sådan del som borde vara en viktig del i en standardiseringsstrategi,
              att man ökar möjligheterna för både organisationer och små företag
              att delta i detta arbete och kunna påverka. Har Staffan Anger
              någon synpunkt på hur man ska kunna göra det? När kommer standardiseringsstrategin?
            </seg>
          </u>
          <note type="speaker" n="c5bffcd8">
            Anf. 114 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-5" n="55f3f124">
            <seg n="5f8effdc">
              Herr talman! Jag kan inte säga exakt när den kommer, men jag
              kan säga att den är viktig. Det är som du säger, Per Bolund. Ska
              småföretag kunna komma in och framför allt kunna konkurrera på
              den tyska eller engelska marknaden, som har annan standard än
              vi har, måste man ha en strategi för det. Det håller jag helt
              med om; det är mycket viktigt. Det är ett handelshinder. Även
              om det är noll i tull kan man inte leverera, för det är en annan
              standard och så vidare. Här kommer också miljöaspekten in, absolut.
            </seg>
            <seg n="431e66fa">
              Det är första gången som Miljöpartiet och jag har samma uppfattning.
              Jag håller helt med dig i det fallet, Per Bolund.
            </seg>
            <seg n="d9e99552">
              När det gäller konkurrens måste det vara mycket tuffare konkurrenslagstiftning,
              precis som jag sade. I Amerika har man en konkurrenslagstiftning
              där vd:n för företaget kan bli straffad och få krypa i kurran.
              Han får betala böterna också. Vi skulle kanske behöva ha det så
              här i Sverige också, om det inte blir bättre. Nu verkar det som
              att Konkurrensverket har gjort något som är bättre.
            </seg>
            <seg n="d99c2efd">
              Det är absolut inte acceptabelt att Vattenfall är med i denna
              kartellhärva. Näringsministern får självklart vidta de åtgärder
              som behövs genom styrelsen och annat, men det får inte förekomma.
              Du säger att det är ett statligt företag, Per Bolund, men det
              är precis samma sak om det är ett statligt eller privat företag.
              Man får inte vara med i detta. Den fria konkurrensen är A och
              O i en marknadsekonomi. Det måste vi hålla efter.
            </seg>
            <seg n="cc1b963d">
              Vi får se vad som kommer i propositionen som kommer i vår någon
              gång.
            </seg>
          </u>
          <note type="speaker" n="343c58be">
            Anf. 115 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-4" n="fc252c6e">
            <seg n="71e523ac">
              Herr talman! Det är trevligt att jag och Staffan Anger kan vara
              överens. Jag tror att vi kommer att kunna vara det på många andra
              områden. Även när det gäller konkurrensen verkar det som om vi
              har lika syn på de problem som finns och att man måste göra något
              aktivt åt dem.
            </seg>
            <seg n="0c5089eb">
              Personligen tycker jag att på ett statligt ägt bolag måste man
              ställa extra höga krav, åtminstone vi politiker. Ett statligt
              ägt bolag företräder i viss mån hela svenska folket. När då till
              exempel Vattenfall agerar i Tyskland och Polen är det en bild
              av svensk politik som man får som konsument eller medborgare i
              Tyskland eller Polen. Just därför måste man ställa extra höga
              krav på att bolaget har en verksamhet som ligger i linje med det
              som svensk politik har slagit fast och se till att man är på den
              rätta sidan av gränsen när det gäller hur man agerar beträffande
              konkurrens.
            </seg>
            <seg n="86e3c0ef">
              Jag är bedrövad över den dåliga bild som Vattenfall har gett
              Sverige i Tyskland, inte minst genom kartellhärvan men också när
              det gäller arbetet på miljöområdet där Vattenfall ökar utsläppen
              i stället för att minska dem. Man har inte producerat en enda
              kilowattimme vindkraft under 2007 trots att Tyskland producerar
              drygt 30 terawattimmar vindkraft.
            </seg>
            <seg n="c8c26541">
              Detta är något som jag är bekymrad över, och därför ställer jag
              frågan om det inte är dags för regeringen och dess företrädare
              att börja styra Vattenfall nu. Är det inte dags att börja dra
              i tåtarna och säga att detta beteende inte är acceptabelt och
              att det gäller att skärpa upp verksamheten och inte balansera
              på gränsen för vad som är lagligt utan att som ett statligt ägt
              företag ta sitt ansvar och vara rena?
            </seg>
          </u>
          <note type="speaker" n="075e05a8">
            Anf. 116 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-6" n="55f3f124">
            <seg n="ea229ca9">
              Herr talman! Jag gör ingen skillnad på privata och statliga företag.
              Det ska vara etik i de förtagen också där man undviker att ha
              denna konkurrenssituation. Man blir bekymrad när man ser exempelvis
              Siemens i Tyskland och andra företag som håller på så här. Där
              sker nu gudskelov en reningsprocess. ABB och flera andra företag
              har varit inne på den utomlands också. Det får inte förekomma.
            </seg>
            <seg n="55130a65">
              Konkurrensverket har varit lite naivt tidigare. Det som är bra
              är att man nu arbetar tillsammans med myndigheterna i EU och att
              man i viss mån även arbetar med myndigheterna i Amerika. Det är
              en global industri. FBI är inkopplat i vissa fall och går verkligen
              in för detta.
            </seg>
            <seg n="50a79fbd">
              I framtiden kommer företagen ha en helt annan syn på detta. Det
              gäller alla företag, statliga som privata. De vill vara etiskt
              bra företag och ha möjligheter att få bra personal in i företaget.
              När man går ut och exporterar i olika länder ska man kunna säga:
              Detta är ett bra företag; vi håller inte på med sådant. Den som
              drabbas först och sist är konsumenten.
            </seg>
            <seg n="5dc46710">
              Vi håller på med ett reningsbad i Europa. Jag hoppas verkligen
              att det blir tuffare regler. I Amerika förekommer det över huvud
              taget inte längre. Det försvann för 1015 år sedan i och med den
              nya lagstiftningen. Ingen vd vill åka in i kurran och betala avgifterna
              själv. Vi har samma uppfattning.
            </seg>
            <seg n="fc2ef694">
              När det gäller Vattenfall måste man gå genom styrelsen. Man kan
              inte köra myndighetsstyrning rakt igenom. Jag är övertygad om
              att näringsministern tar hand om detta på ett bra sätt. Jag tror
              att man har bytt ut en av cheferna där nere, så något har skett.
              Kanske skulle man byta ut ännu högre upp, men det är upp till
              näringsministern att bedöma.
            </seg>
          </u>
          <note type="speaker" n="1f01e985">
            Anf. 117 JAN ANDERSSON (c):
          </note>
          <u who="jan_andersson_f60a88_w" xml:id="i-4114f3cc17c35298-0" n="94b45a50">
            <seg n="649e2455">
              Herr talman! Alliansen gick till val på att bryta utanförskapet
              i det svenska samhället och att skapa fler jobb i fler och växande
              företag. Efter ungefär ett och ett halvt år i majoritet kan vi
              konstatera att vi har uppfyllt många av de vallöften som vi ställde
              upp före valet.
            </seg>
            <seg n="c91465e2">
              Tittar vi på antalet nystartade företag har vi under första halvåret
              2007 ungefär 28 500 nystartade företag. Utanförskapet har minskat
              rejält. Vi har under det senaste året fått 164 000 färre personer
              i utanförskap. Utanförskapet bland unga har minskat med 25 procent.
            </seg>
            <seg n="e6d08fce">
              Vi kan stå i talarstolen och slänga oss med siffror, men det
              viktiga är kanske det som folk där ute upplever det vill säga
              att någon granne på gatan som har gått arbetslös eller i åtgärder
              i flera år har fått jobb eller att man har släktingar och vänner
              som också har varit i utanförskap men som nu återigen har fått
              jobb. Det är en mycket positiv utveckling.
            </seg>
            <seg n="77e2b548">
              Vi vet att varannan företagare har förtroende för regeringens
              näringspolitik. Vi är inte nöjda med att det bara är varannan,
              men det är trots allt oerhört många fler än det antal företagare
              som hade förtroende för den förra regeringens politik. Då rörde
              det sig om en tiondel av de svenska företagarna som hade förtroende.
            </seg>
            <seg n="9147d243">
              Alliansens politik vilar på tre ben. Det ska bli mer lönsamt
              att jobba, det ska bli billigare att anställa och det ska bli
              enklare, roligare och lönsammare att driva företag.
            </seg>
            <seg n="98e0b00a">
              Jag tänkte i mitt anförande framför allt prata om vad vi har
              gjort för att det ska bli billigare att anställa och enklare och
              lönsammare att driva företag. Jag ska börja med saker och ting
              som vi har genomfört när det gäller anställningar. Vi har skattelättnader
              för hushållstjänster, som har varit uppe till debatt tidigare.
              Vi har jobbskatteavdrag för näringsinkomster. Vi har nystartsjobben,
              som minskar instegshöjden på arbetsmarknaden. Vi har sänkta sociala
              avgifter för unga. Vi håller också på att genomföra sänkning av
              arbetsgivaravgiften i tjänstesektorn.
            </seg>
            <seg n="48168a97">
              När det gäller att göra det enklare och lönsammare att driva
              företag har vi genomfört slopandet av förmögenhetsskatten något
              som är viktigt inte minst för att inte driva ut investeringsvilligt
              kapital ur landet.
            </seg>
            <seg n="678229a0">
              Vi har slopat medfinansieringen i sjukförsäkringen. Det gör att
              vi minskar risken för företagare att anställa. Vi har fördubblat
              mikrolånen. Vi har fortsatt stöd till Forska och väx, även om
              det i debatten har framställts som att det inte finns en enda
              penny till det programmet. Vi har förlängt momsinbetalningsperioden
              till tremånadersintervall.
            </seg>
            <seg n="6ab164a0">
              Vi ökar möjligheterna för kvinnors företagande med en satsning
              på 100 miljoner. Vi vill göra det möjligt att konkurrensutsätta
              vården. Vi främjar invandrares företagande, och vi främjar ung
              företagsamhet. Dessutom håller vi på att genomföra en förändring
              och utvärdering av 3:12-reglerna.
            </seg>
            <seg n="2d82ca02">
              Vi har en översyn av konkurslagstiftningen. Vi vill förbättra
              förmånsrätten i anslutning till detta. Vi vill göra det lättare
              att få F-skattsedel. Sedan har vi det stora arbetet med att sänka
              de administrativa kostnaderna för företagen. Där är målet satt
              till 25 procent i kostnadssänkning år 2010. Vi har förenklade
              redovisningsregler. Vi jobbar med en enklare aktiebolagsform.
              Vi vill se över konkurrenslagen, och vi ser över trygghetssystemen.
            </seg>
            <seg n="18527c25">
              Detta är några av de åtgärder som vi har genomfört eller är på
              väg att genomföra. Nu nöjer vi oss givetvis inte med detta. Det
              ligger fortsatt stora utmaningar framför oss på företagar- och
              näringslivsområdet, inte minst när det gäller att anpassa sig
              till klimatförändringsproblematiken. Här kan jag nämna något som
              i och för sig inte hör till detta budgetområdet utan till ett
              nästkommande, nämligen att säkerställa den fortsatta utvecklingen
              av andra generationens biodrivmedel. Där har Sverige för övrigt
              under året tecknat avtal med såväl Brasilien som USA för att driva
              på arbetet.
            </seg>
            <seg n="1de1ce7a">
              Bland övriga områden där Sverige ligger i framkant finns självklart
              IT- och telekomsektorn. Vi har dessutom ett jätteintresse för
              lite mer mogna branscher som gruvor, stål och skog, någonting
              som ganska få förutsåg för fem eller sju år sedan.
            </seg>
            <seg n="c0a8f550">
              Med dessa utmaningar och med de redovisade åtgärderna tror jag
              att vi har en både god och intressant framtid att möta. Jag kan
              lova såväl oppositionen som svenska medborgare att alliansen även
              fortsatt kommer att ha fokus på att få fler i arbete och färre
              i utanförskap. Jag yrkar härmed bifall till majoritetens förslag
              och avslag på samtliga reservationer.
            </seg>
          </u>
          <note type="speaker" n="79131d8e">
            Anf. 118 THOMAS ÖSTROS (s) replik:
          </note>
          <u who="thomas_ostros_449b80_w" xml:id="i-c69d829a2f3734aa-5" n="9a8c3b1f">
            <seg n="a146aac9">
              Fru talman! Jag ska också passa på att yrka bifall till reservation
              1.
            </seg>
            <seg n="a1cf47fc">
              Det verkar inte som om Jan Andersson har sett vad som är på väg
              att hända i ekonomin nästa år. Jag vill fråga Jan Andersson: Anser
              du att det är ett bekymmer att sysselsättningsutvecklingen nu
              går från en ökning på 150 000 under vårt sista år till en ökning
              på 40 000 enligt Ams prognoser för nästa år? Vad tror Jan Andersson
              att denna förändring beror på? Det är jag väldigt intresserad
              av att veta.
            </seg>
            <seg n="5b583cc3">
              Det är inte nog med att sysselsättningsutvecklingen dämpas. Också
              antalet förtidspensionärer ökar i år. Är det ett bekymmer enligt
              Jan Andersson, och är det ett exempel på hur utanförskapet minskar?
            </seg>
            <seg n="3f1c6201">
              En viktig fråga är ju hur det är för vanliga företag och vilken
              politik som är bäst för dem. LRF har varit en skarp kritiker av
              regeringen under det senaste året. Man pekar på att era flaggskepp
              i näringspolitiken inte hjälper vanliga företag. Ni avskaffar
              förmögenhetsskatten, men LRF säger att de flesta småföretag inte
              betalar någon förmögenhetsskatt. Era förändringar av 3:12-reglerna
              har heller inte särskilt stor effekt för de flesta småföretag.
            </seg>
            <seg n="47c9598e">
              Sedan kommer debaclet med arbetsgivaravgifterna, där inte minst
              LRF:s medlemmar får en ordentligt höjd arbetsgivaravgift. De pengarna
              ska plockas in från LRF-medlem till LRF-medlem för att samlas
              ihop på hög och ges till vissa restaurangföretag. Är det rimligt?
            </seg>
            <seg n="b6937800">
              Sammanfattningsvis: Vad beror den kraftiga dämpningen av sysselsättningsökningen
              på? Vad är Jan Anderssons analys, och vilken politik är det egentligen
              som gynnar vanliga företag i Jan Anderssons värld? LRF:s säger
              ju att detta inte är bra för de vanliga enkla småföretagen. Är
              det rimligt att LRF:s medlemmar ska betala den arbetsgivaravgiftssänkning
              som nu riktas till några restauranger?
            </seg>
          </u>
          <note type="speaker" n="5f03718a">
            Anf. 119 JAN ANDERSSON (c) replik:
          </note>
          <u who="jan_andersson_f60a88_w" xml:id="i-4114f3cc17c35298-1" n="94b45a50">
            <seg n="c195cfec">
              Fru talman! Det är näst intill förmätet av Thomas Östros att
              stå här och ha funderingar om utanförskapet. Han har ju själv
              ingått i den regeringen som tog antalet människor i utanförskap
              i Sverige till nya rekordnivåer.
            </seg>
            <seg n="b31179ea">
              Tveklöst har vi under det gångna året minskat antalet människor
              i utanförskap med 160 000170 000 personer, och det är betydelsefullt
              både för enskilda och för sysselsättning och tillväxt. Sedan vet
              ju också Thomas Östros att man inte går ut till enskilda medlemmar
              i vare sig den ena eller andra organisationen och hämtar pengar,
              utan detta är en helhet.
            </seg>
            <seg n="e8d7bc0e">
              Nu råkar jag känna en och annan LRF-medlem. Jag kan säga att
              de är ganska nöjda med att vi har sett till så att vi i Sverige
              har ett klimat där man återigen värderar att ha folk i arbete.
            </seg>
          </u>
          <note type="speaker" n="beb67678">
            Anf. 120 THOMAS ÖSTROS (s) replik:
          </note>
          <u who="thomas_ostros_449b80_w" xml:id="i-c69d829a2f3734aa-6" n="9a8c3b1f">
            <seg n="0910bb46">
              Fru talman! Jag skulle vilja träffa den LRF-medlem som gärna
              vill betala uppemot 40 000 kronor extra i arbetsgivaravgift för
              att sänka skatten i restaurangbranschen, särskilt för dem som
              har under 250 anställda. Jag tror inte att detta är någon stark
              uppfattning i bonderörelsen.
            </seg>
            <seg n="2f2f3f72">
              Vad är Jan Anderssons analys av att antalet förtidspensionärer
              ökar i år och att sysselsättningsökningen nästa år blir 40 000
              nästa år jämfört med 150 000 under det sista året av vår mandatperiod?
              Är detta något som bekymrar Jan Andersson? Har det något att göra
              med regeringens politik? Årets uppgång har ni ju kapat åt er,
              trots att experterna säger att ni ska hejda er och att ni inte
              kan göra så. Men när vi nästa år enligt Ams prognoser får 40 000,
              har det då något att göra med den politik som regeringen bedriver?
            </seg>
            <seg n="b714f2d6">
              Utanförskapet och förtidspensionärerna ökar. Sysselsättningsökningen
              håller på att avta. Varför, Jan Andersson?
            </seg>
          </u>
          <note type="speaker" n="e49509d4">
            Anf. 121 JAN ANDERSSON (c) replik:
          </note>
          <u who="jan_andersson_f60a88_w" xml:id="i-4114f3cc17c35298-2" n="94b45a50">
            <seg n="3c3fb8fa">
              Fru talman! När det gäller förtidspensionärerna vidtar vi, precis
              som Thomas Östros vet, riktigt kraftiga åtgärder för rehabilitering,
              som är en del i att motverka förtidspensionering och se till att
              färre människor fasas ut ur systemet. Under den regering som Thomas
              Östros deltog i var det prövning mot förtidspension som gällde
              efter ett år. Vi i alliansregeringen ska försöka tillvarata lite
              fler människor i systemet och ha en tydlig ordning för hur vi
              gör en bättre rehabilitering och får tillbaka människor i arbete
              snabbare.
            </seg>
            <seg n="6628e4ff">
              När det gäller detta med arbetsgivaravgifter till restaurangrörelsen
              vill jag framhålla att vi vet att arbetsgivaravgiftssänkningar
              i den branschen snabbt ger nya jobb. Om vi tittar på utvärderingen
              av den generella sänkningen av arbetsgivaravgifter kan vi se att
              den har inneburit en ganska stor kostnad med ett ganska litet
              utfall i form av nya arbetstillfällen. Jag känner mina kontakter
              i LRF väl. Man är väldigt noga med hur man använder pengar och
              att man gör det på ett effektivt och vettigt sätt. Jag har god
              tillförsikt om att när man ser resultaten kommer man att vara
              nöjd.
            </seg>
          </u>
          <note type="speaker" n="6b05ea68">
            Anf. 122 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-5" n="1abc3260">
            <seg n="2d07303f">
              Fru talman! Jag tror säkert att du, Jan Andersson, känner några
              LRF-medlemmar. Jag kan berätta för dig att jag också gör det.
              De har en helt annan uppfattning än den du företräder här. De
              är bekymrade över att arbetsgivaravgiften har höjts. De är bekymrade
              över att det inte har hänt något när det gäller den plan som LRF
              tog fram för energiomställning inför valet. De saknar resultat.
              Det är de signaler som jag får när jag träffar LRF-medlemmar.
              Jag skulle vilja se lite mer handlingskraft från regeringens sida.
            </seg>
            <seg n="8af8db04">
              Jan Andersson tog också upp utvecklingen inom gruvor och skog
              och det positiva och att det var svårt att förutse detta för något
              år sedan. Så var det nog också. Han talade om en hel del åtgärder.
            </seg>
            <seg n="870333a4">
              Jag har funderat lite grann. När du ser utvecklingen för Seskarö,
              Holmen, Norrsundet, Klippan eller Hallstavik, vilka åtgärder vill
              du då sätta in för att ge stöd till de orter som drabbas och som
              också ligger i de delar av Sverige som redan tidigare är väldigt
              utsatta regionalpolitiskt sett?
            </seg>
            <seg n="55bb4dee">
              Du lyfter fram slopandet av medfinansieringen av sjukpenningen
              som en åtgärd. Varför tar man inte steget fullt ut som Vänsterpartiet
              föreslår, alltså att man slopar sjuklöneansvaret för små företag
              med högst tio anställda? Det är ett mycket bättre förslag, och
              det skulle gynna de små företagen som har det besvärligt när det
              gäller sjuklöneansvaret.
            </seg>
          </u>
          <note type="speaker" n="fa3bada0">
            Anf. 123 JAN ANDERSSON (c) replik:
          </note>
          <u who="jan_andersson_f60a88_w" xml:id="i-4114f3cc17c35298-3" n="94b45a50">
            <seg n="34107181">
              Fru talman! Det är nästan rörande vilka goda kontakter som oppositionen
              verkar ha inom LRF. Ta väl vara på dem, de kan vara värda att
              lyssna på. Men samtidigt ska man väl ge detta det utrymme i debatten
              som det förtjänar.
            </seg>
            <seg n="539de95b">
              När det sedan gäller skogsindustrin, sågverken och pappersmassaindustrin
              ska jag så klart inte kommentera de enskilda fallen. Men jag är
              gruvligt trött på politiker som är ute och ena gången lovar näst
              intill gratis energi och obegränsad mängd råvara att sätta in
              i industrin och nästa gång står och talar om klimatmål och effektiviseringar.
              Jag tror att när det gäller detta handlar det om till exempel
              produktivitetsutveckling. Tittar du på hur många ton papper som
              man producerar i dag jämfört med för tio år sedan är utvecklingen
              självklart att man producerar betydligt mer i dagsläget än för
              tio år sedan. Vi har begränsade resurser när det gäller såväl
              energi som virkesråvara. Vi kommer också att se en ökad konkurrens
              framöver när det gäller virkesråvaran. Det är en av nyckelpunkterna
              inte minst i fråga om papper och massa.
            </seg>
            <seg n="b0a5ff7b">
              Jag tycker att vi behöver nyansera debatten och inte lova guld
              och gröna skogar och obegränsad energitillgång. Det kan faktiskt
              vara så generellt sett utan att gå in på de enskilda företagen
              att resurserna går till de företag som bäst och effektivast lyckas
              förädla det som vi har, såväl energi som virkesråvara.
            </seg>
            <seg n="7fd08d20">
              Kom ihåg att vi för svensk del inte har egen inhemsk försörjning
              när det gäller virkesråvaran, utan vi importerar en stor del.
            </seg>
          </u>
          <note type="speaker" n="a96a138b">
            Anf. 124 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-6" n="1abc3260">
            <seg n="6aea796b">
              Fru talman! Det är ganska häpnadsväckande att lyssna till Jan
              Andersson när han kommenterar mitt inlägg om LRF. Man ska ge detta
              det utrymme som det förtjänar, säger han. Jag måste säga att det
              är förvånande. Jag hoppas att du kan förklara det för dina LRF-kompisar
              framöver.
            </seg>
            <seg n="b9fa9eec">
              När det gäller skogen och den skogliga resursen är det som behövs
              i Sverige en strategi för hur vi ska använda de resurser som skogen
              kan ge. Vad ska vi elda upp, vad ska vi använda till papper, och
              vad ska vi använda för att utveckla bioenergi? Det är den strategin
              som saknas. Det är bland annat därför som vi har detta problem.
              Men det är ändå inte någon tröst för de anställa som i dag blir
              av med sina jobb.
            </seg>
            <seg n="b86708da">
              Ni har från regeringens sida över huvud taget inte kommenterat
              det. När jag lyssnar på dig handlar det om produktivitetsutvecklingen
              och om att marknadskrafterna får härja fritt. Vad finns det för
              möjligheter för dem i Norrsundet till exempel som står utan jobb,
              fyra fem mil från Gävle, och som har familjer och bostäder? Vad
              ska de göra i framtiden? Det är politik det.
            </seg>
          </u>
          <note type="speaker" n="d0440925">
            Anf. 125 JAN ANDERSSON (c) replik:
          </note>
          <u who="jan_andersson_f60a88_w" xml:id="i-4114f3cc17c35298-4" n="94b45a50">
            <seg n="26725ea7">
              Fru talman! När det gäller strategin tror jag att vi när vi går
              in i detta måste ha som grundvärde när det gäller att använda
              denna råvara att den trots allt är begränsad. Hade vi haft obegränsat
              med energi och obegränsat med råvara då hade det varit enkelt
              att föra dessa diskussioner om de företag som fasas ut av konkurrensskäl.
              Då hade man sagt: Kör på, tillgången är obegränsad. Vi sätter
              in mer råvara, och vi sätter in mer energi. Det är bara att producera.
            </seg>
            <seg n="f8a02042">
              Nu är det inte så i verkligheten, utan vi har lite hårdfakta
              att hålla oss till.
            </seg>
            <seg n="34bc76a9">
              Jag tror inte att en lösning för svensk skogsindustri i stort
              är att stoppa en strukturomvandling. Det är det som vi kommer
              att se framöver, kanske inte minst på sågverkssidan.
            </seg>
            <seg n="5969855d">
              Vad är det som har gjort svensk skogsindustri framgångsrik i
              dagsläget? Jo, det är att man faktiskt har haft en fortlöpande
              effektivisering. Jag hoppas verkligen att det inte är oppositionens
              hållning i fråga om detta att vi ska stoppa den typen av effektiviseringar.
            </seg>
            <seg n="e8883ec7">
              När det gäller vart vi sedan riktar råvarorna vill jag säga att
              det finns en politisk styrning via skattesystem och annat. Men
              jag tycker ändå att vi måste ha ingången väldigt tydlig, nämligen
              att det är marknaden som ska styra vilken pinne som går till vilket
              användningsområde. Det är min och alliansens grundhållning i detta
              sammanhang. Vi ska så långt som möjligt ha marknadsstyrning. Vi
              ska inte politiskt besluta om till vilken produktion de enskilda
              råvarorna ska gå.
            </seg>
          </u>
          <note type="speaker" n="7758bac1">
            Anf. 126 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-5" n="fc252c6e">
            <seg n="a0ee6cab">
              Fru talman! Jag skulle vilja ställa en fråga om miljöteknik,
              som Jan Andersson var inne på lite grann i sitt anförande.
            </seg>
            <seg n="e637de09">
              Som jag sade är det en enorm potential i denna marknad. OECD
              uppskattar marknaden för miljöteknik till 6 000 miljarder kronor
              år 2010 globalt sett.
            </seg>
            <seg n="98448ad6">
              Samtidigt ser vi att det finns stora problem här i Sverige att
              utnyttja denna potential. Vi såg exempel i veckan att Danmark
              har mer än dubbelt så mycket miljöteknikexport som Sverige. Eftersom
              Danmark dessutom har en mindre ekonomi än vad vi har är denna
              export i procent räknat av den totala ekonomin tre gånger så stor.
            </seg>
            <seg n="05580bb3">
              Vi ser att svenska riskkapitalister inte vill, eller inte vågar,
              investera i miljöteknik. Frågan man måste ställa sig då är: Varför?
              Varför händer så lite, och varför agerar inte regeringen?
            </seg>
            <seg n="f09eca4b">
              Jag har två teorier. En är att Nutek i sina rapporter har visat
              att det för att få en miljöteknikbransch som är aktiv krävs ett
              starkt tryck genom en aktiv miljöpolitik för att det ska uppstå
              så att säga ett förändringstryck. Det är först då som vi får företag
              som kan utveckla ny miljöteknik och som sedan också kan leverera
              den på den svenska marknaden och exportera den utomlands.
            </seg>
            <seg n="f70c73c0">
              Problemet är att regeringen inte har någon miljöpolitik. Det
              kommer inga förslag från regeringens sida. Man hänvisar hela tiden
              till den beredning som sitter och arbetar och som ska komma med
              förslag någon gång i framtiden. Först var det sagt att detta skulle
              komma nu. Sedan har det sagts att det kommer i februari. Vi får
              väl hoppas att det kommer någon gång.
            </seg>
            <seg n="19c4c18d">
              Den andra teorin är att det finns splittring i regeringen. Det
              finns möjligtvis små partier som vill satsa på miljöteknik och
              andra speciella sektorer. Men vi har ett stort parti som tycker
              att sådana satsningar är industripolitik som man ser föraktfullt
              på. Man tycker att detta, precis som man har varit inne på, är
              antikverad politik, att man ska ge speciella stöd.
            </seg>
            <seg n="c53e2f6d">
              Det vore intressant att höra Jan Anderssons förklaring till att
              det händer så otroligt lite när det gäller miljöteknik i Sverige
              trots att potentialen är så stor.
            </seg>
          </u>
          <note type="speaker" n="9c21a4de">
            Anf. 127 JAN ANDERSSON (c) replik:
          </note>
          <u who="jan_andersson_f60a88_w" xml:id="i-4114f3cc17c35298-5" n="94b45a50">
            <seg n="55e2e305">
              Fru talman! Jag ska börja med att ta upp detta med att ha en
              skarp miljöpolitik som skapar en hemmamarknad. Jag hade varit
              oerhört imponerad om vi under 18 månaders regeringstid hade lyckats
              skapa en sådan stor hemmamarknad. Det må möjligen vara ett delat
              ansvar för detta. Jag ska inte säga var jag tycker att merparten
              av dessa delar skulle ha hamnat i så fall.
            </seg>
            <seg n="e27606e4">
              Det är ingen tvekan om att vi fortsatt kommer att ha fokus på
              miljöteknik.
            </seg>
            <seg n="6fce9334">
              Jag tror att man måste se detta i ett generellt perspektiv. Ska
              vi göra specialdestinerade satsningar kommer man i diskussionen
              att fråga: Vad är miljöteknik? Det är klart att man då kan nämna
              till exempel det jag sade om nya drivmedel att det är miljöteknik.
            </seg>
            <seg n="ec1051c9">
              Är det miljöteknik när det gäller ett effektivare utnyttjande
              av transporter därför att det finns ett bra datasystem för logistik?
            </seg>
            <seg n="b5698b20">
              Jag ser gärna att vi har en generell politik som gör det lätt,
              enkelt, att satsa på framtidsbranscher. Jag tror att miljöteknikbranschen
              definitivt hör dit.
            </seg>
          </u>
          <note type="speaker" n="8c85b8a1">
            Anf. 128 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-6" n="fc252c6e">
            <seg n="53d1fa45">
              Fru talman! Jag måste erkänna att det svaret gör mig väldigt
              oroad. Jan Andersson försöker säga att ni har haft så kort tid
              på er vid makten att ni inte har kunnat genomföra någonting. Men
              det är inte det som det handlar om, utan det handlar om vilka
              signaler som skickas till marknaden.
            </seg>
            <seg n="d137520f">
              Vilka signaler skickar regeringen och dess företrädare i denna
              kammare till marknaden om vad som kommer att gälla i framtiden?
              Uppenbarligen är signalerna väldigt otydliga eftersom svenska
              riskkapitalister inte vågar gå in och investera i miljöteknik
              som man gör till exempel i USA eller i andra delar av Europa.
              Där är det en otrolig aktivitet och en fantastisk utveckling.
              Men i Sverige står det och stampar. Det kommer ingenting. Det
              beror just på att marknaden inte har fått några signaler från
              de regerande partierna om åt vilket håll man ska röra sig och
              om vilka styrmedel som kommer att gälla i framtiden.
            </seg>
            <seg n="e12c7ac6">
              Också när det gäller definitionen av miljötekniken var svaret
              förvånande. Miljötekniken är väldigt klart och tydligt definierad.
              Det finns väldigt tydliga definitioner av vad som är miljöteknik
              och vad som inte är det. Att det skulle vara ett problem att satsa
              på det området förvånar mig därför väldigt mycket.
            </seg>
            <seg n="e25c65bc">
              Vi i Miljöpartiet har ett antal förslag i vår budgetmotion. Där
              föreslår vi konkreta tydliga satsningar på miljötekniken inom
              olika sektorer, till exempel inom energitekniksektorn. Men i och
              med att riskkapitalisterna inte får några signaler från regeringen
              har inte det sättet att få loss såddkapital fungerat.
            </seg>
            <seg n="f9149163">
              Därför säger vi: Okej, då måste staten gå in och åtminstone under
              en övergångsperiod satsa pengar på att få riskkapital, såddkapital,
              till bolag inom energitekniksektorn. Där har Sverige väldigt stora
              möjligheter, men regeringen utnyttjar inte alls den potential
              som finns för att få fram nya växande och kunskapsintensiva företag
              som kan exportera sina kunskaper.
            </seg>
            <seg n="96671396">
              I stället slussar den amerikanske ambassadören in riskkapital
              från USA. Det är i och för sig positivt att det kommer kapital
              över huvud taget. Men vore det inte ännu mer positivt om den svenska
              regeringen kunde se till att det kom svenskt kapital så att vi
              fick en positiv utveckling på den svenska arbetsmarknaden?
            </seg>
          </u>
          <note type="speaker" n="dfe46fa0">
            Anf. 129 JAN ANDERSSON (c) replik:
          </note>
          <u who="jan_andersson_f60a88_w" xml:id="i-3577751d47ca7647-0" n="94b45a50">
            <seg n="c2d6926f">
              Fru talman! Jag ska ge två exempel där det finns väldigt tydliga
              signaler från alliansen och från regeringen.
            </seg>
            <seg n="d3680323">
              Det ena exemplet har jag tidigare berört. Det handlar då om bränslebytesdiskussionen.
              Precis som jag sade här tidigare i talarstolen har vi under det
              gångna året tecknat avtal på detta område såväl med USA som med
              Brasilien. Jag är helt övertygad om att de signalerna är väldigt
              tydliga för eventuella placerare.
            </seg>
            <seg n="ac0fa32a">
              Också det andra exemplet där vi har tydliga signaler handlar
              om energiområdet. Det gäller då vindkraften. Där har vi en tydlig
              målsättning för den förnybara energin i det svenska systemet.
              Även här finns det utrymme för riskkapital att göra nytta. Det
              saknas alltså definitivt inte signaler.
            </seg>
          </u>
          <note n="6bb57db4" type="speaker">
            Anf. 130 LARS LINDÉN (kd):
          </note>
          <u who="lars_linden_607499_w" xml:id="i-4a4ce6bfe0de2086-0" n="a313104d" next="i-faa13b12ce354c48-0">
            <seg n="b2d21fc7"/>
          </u>
          <note n="6821be2f">
            Fru talman! Jag börjar med att yrka bifall till utskottets förslag
            till beslut i det här betänkandet.
          </note>
          <u who="lars_linden_607499_w" xml:id="i-faa13b12ce354c48-0" n="a313104d" prev="i-4a4ce6bfe0de2086-0">
            <seg n="5e3866b5">
              I och med regeringsskiftet hösten 2006 skapades det nya förutsättningar
              för Sveriges entreprenörer och företag. Äntligen kom en regering
              med ett genuint engagemang för företagande och entreprenörskap!
            </seg>
            <seg n="c8c3a6e6">
              Alliansen var tydlig med att det skulle bli enklare och mer lönsamt
              att driva företag. Vad vi sade i flera vallöften om ett bättre
              företagsklimat sätts i dag i sjön. Under ett års regerande har
              vi nu hunnit vidta flera åtgärder för att förbättra det här klimatet,
              och många fler ligger i pipelinen för leverans.
            </seg>
            <seg n="187a4e2b">
              Under Socialdemokraternas tid försämrades tyvärr företagsklimatet
              för små och medelstora företag. När det gäller storföretagen var
              man duktigare. I det avseendet var man lyhörd och kunde ta hänsyn
              till deras önskemål, vilket är bra. Men när man inte lyssnar på
              små och medelstora företag skapar man ett problem för framtiden,
              för det är nämnda företag som ska bli morgondagens storföretag.
            </seg>
            <seg n="cf0487d3">
              Under alliansens första regeringsår har vi bland annat beslutat
              att ta bort förmögenhetsskatten. Det gjorde vi så sent som för
              någon timme sedan.
            </seg>
            <seg n="c6c3eb0a">
              När det gäller momsinbetalningar har småföretagen nu fått längre
              tid på sig att betala in dessa. De flesta hinner nu få in pengarna
              från sina kunder innan de behöver betala in till Skatteverket.
              Detta uppskattas.
            </seg>
            <seg n="f4e86cfa">
              Ett jobbskatteavdrag har införts också på inkomster från näringsverksamhet.
              Den föreslagna lagen om rätt till heltid har stoppats. Arbetsgivaravgifterna
              har sänkts inom tjänstesektorn och för ungdomar. Avdrag för hushållstjänster
              har införts. Nystartsjobb har införts. Medfinansieringen i sjukförsäkringen
              har slopats.
            </seg>
            <seg n="40435d8a">
              Fru talman! De förslag som lagts fram har varit populära bland
              företagen, och flera säger att åtgärderna direkt har bidragit
              till ytterligare anställningar, till att de fått lust att satsa
              och bygga ut sina företag.
            </seg>
            <seg n="d0363fcb">
              Dock kvarstår reformer att genomföra för att ytterligare förbättra
              företagsklimatet. Dessa kommer helt säkert att levereras under
              mandatperioden.
            </seg>
            <seg n="c869f088">
              I betänkandet kan man också läsa att pengar satsas på att främja
              företagande för personer med utländsk bakgrund. Här finns det
              nog mycket entreprenörskap som måste lockas fram. Vi som har läst
              vårt näringslivs historia vet att många med utländsk bakgrund
              har startat företag i Sverige som i dag är storföretag. Här finns
              det en potential som vi tidigare helt har försummat.
            </seg>
            <seg n="c1961528">
              I betänkandet står det också att läsa om att vi tar fram en nationell
              strategi för entreprenörskap i skolan. Detta är speciellt viktigt
              för barn som växer upp i familjer där företagandet inte precis
              sitter i väggarna.
            </seg>
            <seg n="a9fa7bf3">
              Pengar anslås till att i utlandet marknadsföra Sverige som turistland.
              Det är ett kristdemokratiskt förslag sedan många år. Vi har ju
              ständigt tjatat om att satsa dubbelt så mycket på att marknadsföra
              Sverige för att skapa 100 000 nya jobb, speciellt i glesbygden.
              Detta kommer jag in på i samband med nästa ärende.
            </seg>
            <seg n="0645c688">
              Mot denna politik finns det en tydlig opposition. Den samlade
              vänsterkartellen har i princip varit emot vartenda förslag som
              vi lagt fram om att förbättra företagsklimatet.
            </seg>
            <seg n="857119b4">
              Det är intressant, men också oroande, att ta del av oppositionens
              särskilda yttranden i betänkandet. Har man ingenting lärt? Det
              känns som att gå tillbaka flera decennier i tiden, som att myndigheter
              och statliga åtgärdspaket ska lösa allt.
            </seg>
            <seg n="08967135">
              Socialdemokraterna säger sig vilja stärka den aktiva näringspolitiken
              och säger sig vilja satsa många miljoner kronor mer än regeringen
              på ett bättre företagsklimat.
            </seg>
            <seg n="bcae4b5a">
              Det är symtomatiskt att förslagen kommer nu när man är i opposition.
              Att satsa ytterligare några hundra miljoner kronor på myndigheter
              och på anslag till olika politikområden samtidigt som man säger
              nej till alla förslag som rör sänkta arbetsgivaravgifter, till
              en rimligare kapitalbeskattning, till sänkta inkomstskatter och
              till ett rimligare sjuklöneansvar är inte bara motsägelsefullt
              utan också rent oseriöst om man nu talar om ett bättre företagsklimat
              och också menar vad man säger.
            </seg>
            <seg n="ce6e0f19">
              Problemet är att det under Socialdemokraternas regeringsår skapades
              ett utanförskap omfattande över en miljon människor i arbetsför
              ålder. Dessa människor levde på mycket låga ersättningar och kunde
              bara drömma om ett jobb.
            </seg>
            <seg n="5dc96a64">
              Det utanförskapet håller alliansregeringen nu sakta men säkert
              på att bryta ned under första regeringsåret med, som vi hört här
              i debatten, 164 000 personer. Jag hade väl hoppats på fler, men
              det tar tid att komma i gång vid byte av regering. Det är väl
              först år två som man mer rättvist visar regeringens styrka jämfört
              med den gamla regeringens.
            </seg>
            <seg n="d81b5167">
              De jobb som hittills skapats under alliansregeringens första
              år är framför allt tillsvidareanställningar inom yrken med fullt
              normala löner. Skillnaden är betydande jämfört med tidigare år.
            </seg>
            <seg n="4b200bc9">
              Även nystartsjobben, slopandet av förmögenhetsskatten och ändringarna
              av fåmansbolagsreglerna är populära bland företagen. Också här
              fick vi nej från Socialdemokraterna.
            </seg>
            <seg n="f1c877c7">
              Framöver kommer vi att få se rejäla regelförenklingar och ett
              förbättrat socialförsäkringssystem för företagare. Jag kan hålla
              med Thomas Östros om att det har tagit tid med regelförenklingar,
              till och med kanske stått still. Men jag tror att det kommer att
              hända mycket. Det är mycket som är på gång. Man borde kanske ha
              släppt småbitar i taget. Men man samlar på sig nu, och i början
              av nästa år ska man tydligen presentera en första omgång.
            </seg>
            <seg n="2e0b3479">
              Vi måste lyssna till vad företagen vill det är viktigt. Det är
              de som är närmast verkligheten och vet bäst vad som krävs för
              att deras verksamhet ska kunna expandera.
            </seg>
            <seg n="9470594c">
              Småföretagen utgör en viktig del av sysselsättningen. De mindre
              företagen står för en tredjedel av produktionen i Sverige men
              nästan hälften av sysselsättningen inom den privata industrin.
              Därför är ett bra klimat för småföretag viktigt. Det är också
              viktigt att det finns många som är beredda att satsa på och starta
              ett eget företag.
            </seg>
            <seg n="ca332ddd">
              Fru talman! Faktum är att åren 19942005 minskade antalet företagare
              i Sverige med 9 procent, medan den ökade med samma siffra i EU-15-länderna.
              Mindre än var tionde svensk har eget företag. Motsvarande siffra
              i EU-15-länderna är ca 50 procent högre. Här har vi brister som
              vi kan spåra orsakerna till många år bakåt.
            </seg>
            <seg n="91dd8ccf">
              Sverige har alltså behov av många fler åtgärder för att underlätta
              för småföretagen i starten, inte minst att stimulera kvinnors
              företagande. Det kan vara en nyckel för att nå framgång i det
              arbetet. Sverige ligger långt efter övriga EU vad det gäller kvinnligt
              företagande.
            </seg>
            <seg n="a44c26e5">
              Att få unga personer som säger sig vara intresserade av att starta
              företag att också göra det är viktigt, och därför ser jag fram
              emot den nationella strategin för företagande och entreprenörskap
              i skolan.
            </seg>
            <seg n="e283c5c5">
              Det är med stolthet som jag, som under 34 år av mitt liv varit
              småföretagare, nu får representera alliansen i riksdagen. Det
              har varit ett bra första inkörningsår i regeringsställning, men
              det mesta kommer nu de närmaste tre åren att levereras. Det är
              jag helt övertygad om.
            </seg>
            <seg n="9d7a5cbd">
              Oppositionens kritik har varit hård, och de säger att vi gör
              fel saker och sänker skatterna för mycket. Den kritiken tar jag,
              i ärlighetens namn, ganska lätt på när jag ser de positiva effekter
              vår politik redan har skapat och kommer att skapa. Jämfört med
              vad förra regeringen gjorde på tolv år har vi gjort rätt mycket
              på ett år.
            </seg>
            <seg n="2e62751f">
              Vi har sett till att det är lägre arbetslöshet, minskat utanförskap
              och mycket bättre företagsklimat. Och bättre ska det bli.
            </seg>
            <seg n="a5f84f16">
              Fru talman! Varför vill oppositionen göra det mindre lönsamt
              för en lokalvårdare, ett sjukvårdsbiträde och en lärare att arbeta
              genom att höja deras inkomstskatt? Hur skapar högre inkomstskatter
              flera jobb? Hur ger högre arbetsgivaravgifter på tjänstesektorer
              och för ungdomar fler jobb? På vilket sätt skapas en tryggare
              arbetsmarknad för de många kvinnor som jobbar med hushållstjänster
              genom att höja skatten och därmed öka andelen kvinnor som kommer
              att tvingas arbeta svart?
            </seg>
            <seg n="f9dd7aab">
              Vilken vetenskaplig studie grundar sig oppositionen på, när ni
              anser att högre skatt på arbete skapar fler jobb?
            </seg>
          </u>
          <note type="speaker" n="fb7bd586">
            Anf. 131 THOMAS ÖSTROS (s) replik:
          </note>
          <u who="thomas_ostros_449b80_w" xml:id="i-cdf4e909474d28b0-0" n="9a8c3b1f" next="i-756c55c716689507-0">
            <seg n="2ec7b973">
              Fru talman! Lars Lindén är full av jämförelseiver. Låt mig försöka
              få ett svar från dig, Lars Lindén, för ingen annan av borgerlighetens
              företrädare har velat svara på frågan. Sysselsättningsökningen
              under vår senaste mandatperiod var 150 000. Ams prognostiserar
              nu en sysselsättningsökning på 45 000 nästa år. Det är alltså
              en mycket kraftig minskning. Vad beror det på?
            </seg>
            <seg n="9b85c454">
              Enligt Lars Lindén är det politiken som nu ger effekt. Lusten
              att anställa kommer nu. Men då har vi prognosen på en mycket kraftig
              minskning av sysselsättningstakten i Sverige, från 150 000 till
              45 000. Vad beror det på?
            </seg>
            <seg n="6b91155d">
              En annan viktig del av Lars Lindéns anförande vill jag ställa
              en fråga om. Det handlar om marknadsföringen av Sverige. Här tror
              jag att Lars Lindén slår huvudet på spiken. Det är en väldigt
              viktig fråga. Vi är en av världens främsta exportnationer. Nu
              viker exporten av. Jag tror att det finns en väldig potential
              bland våra små och medelstora företag. Därför har vi valt att
              satsa på gratis exportrådgivning ute i länen, ute i myllan bland
              företagare, stötta tjänsteexport, miljöteknikexport, se till att
              det finns en exportsäljarutbildning på förmånliga villkor för
              småföretagen. Här skär Lars Lindéns majoritet kraftigt ned.
            </seg>
            <seg n="ba3c89aa">
              Exportrådet och Invest in Sweden Agency får säga upp folk. Man
              får avbryta program som är riktade mot fordonsindustrin, tjänstesektorn
              och bioteknikföretag mycket viktiga områden. Vi satsar dessutom
              mycket mer på marknadsföring av Sverige som turistland än vad
              regeringen klarar av.
            </seg>
            <seg n="fc4e7214">
              Vad gör att regeringen och majoriteten inte vill stötta företagen
              att komma ut på exportmarknaden, de små vanliga företagen? Kommentera
              varför det skapas så lite jobb nästa år enligt prognoserna. Kommentera
              marknadsföringen av Sverige.
            </seg>
          </u>
          <note n="ec456f1c">
            Anf. 132 LARS LINDÉN (kd) replik:
          </note>
          <u who="thomas_ostros_449b80_w" xml:id="i-756c55c716689507-0" n="9a8c3b1f" prev="i-cdf4e909474d28b0-0">
            <seg n="dffb5545">
              Fru talman! Jag har funderat själv på vad man bygger prognoserna
              på. Det är väl så att de går ut och frågar företagen. Många företagare
              som jag har pratat med i dag säger: Vi hittar inte folk. Vi hittar
              inga svarvare, inga fräsare. Det är slut med yrkeskunnigt folk.
            </seg>
            <seg n="d225b9cf">
              Då kan man inte skriva prognoser på att man kommer att anställa
              100 svarvare nästa år. Det finns ju inte sådana. Då skriver man
              kanske 5 som man får värva från Norge eller möjligtvis från Finland.
            </seg>
            <seg n="e9713bab">
              Det här är problemet efter era alla år när ni inte har sett till
              att betona att det är fint att gå yrkesutbildning. Alla skulle
              läsa engelska, franska och latin, men de kan inte svarva och fräsa.
              Problemet har varit att vi har missat den biten, för det har varit
              så fint för alla att gå på högskolan.
            </seg>
            <seg n="ff8ce4cc">
              Nu finns ingen arbetskraft. Nu tror jag att vi får börja förlita
              oss på arbetskraftsinvandring. Den är nödvändig just av den orsaken
              att vi saknar till och med busschaufförer i det här landet och
              lastbilschaufförer. Det är egentligen ni som har ställt till med
              den här situationen, att det inte finns folk. Hade det funnits
              folk hade de här prognoserna visat att det kanske är 180 000 som
              skulle ha kunnat anställas.
            </seg>
          </u>
          <note type="speaker" n="b2c08882">
            Anf. 133 THOMAS ÖSTROS (s) replik:
          </note>
          <u who="thomas_ostros_449b80_w" xml:id="i-cdf4e909474d28b0-1" n="9a8c3b1f" next="i-756c55c716689507-1">
            <seg n="fcf1ba41">
              Fru talman! Jag är glad över den ärlighet som Lars Lindén redovisar.
              Det är precis det som är min huvudkritik mot regeringen. Det fattas
              busschaufförer, svarvare, fräsare yrkesutbildningar. Samtidigt
              har ni tagit bort alla möjligheter till bristyrkesutbildningar
              genom att totalt skära ned på arbetsmarknadsutbildningskontot,
              just på sådana yrkesutbildningar som riktar sig till bristyrken,
              där det är möjligt att erbjuda den arbetslösa ett jobb.
            </seg>
            <seg n="e05cf141">
              Då skulle det kunna skapas 180 000 jobb, säger Lars Lindén. Nu
              är prognosen 40 000. Tänker sig Lars Lindén att det faktiskt är
              ett tungt ansvar att bära? Här har vi den starkaste högkonjunkturen
              på 30 år. Det levererades jobb i rekordtakt det sista året av
              vår mandatperiod.
            </seg>
            <seg n="588bb6e9">
              Ni har ägnat er åt att tricksa med arbetsgivaravgifter och andra
              konstigheter. Under tiden har ni försummat det viktiga att se
              till att de arbetslösa har den yrkeskompetens de behöver för att
              söka de nya jobben. Nu kan inte företagen anställa, och så viker
              sysselsättningsökningen av. Det är ett ansvar som vilar tungt.
              Ni har förslösat detta i ett och ett halvt år.
            </seg>
            <seg n="6f43f4c1">
              Det andra gäller marknadsföringen av Sverige. Hur kan det komma
              sig att det första ni gör är att kraftigt skära ned på småföretagens
              möjligheter till exportrådgivning för att komma ut på exportmarknaderna
              gratis rådgivning, exportsäljarutbildning, moderna jobb, växande
              företag, ut på de baltiska marknaderna, ut i Kina och Indien?
              Men här skär ni ned. Det är just detta som gör att vi får den
              vikande konjunkturen. Ni klarar inte att hantera ett och ett halvt
              år av högkonjunktur. Ni investerade inte i människor, inte i företagen
              utan var blinda ideologiskt av att det var förmögenhetsskatten
              som skulle lösa alla problem. Det var ett klart besked.
            </seg>
          </u>
          <note n="3f30ea8e">
            Anf. 134 LARS LINDÉN (kd) replik:
          </note>
          <u who="thomas_ostros_449b80_w" xml:id="i-756c55c716689507-1" n="9a8c3b1f" prev="i-cdf4e909474d28b0-1">
            <seg n="6aefd5ee">
              Fru talman! Tar man över ett Sverige där det inte finns några
              svarvare eller fräsare är det inte så enkelt att fixa dem på en
              gång. Det är era försyndelser. Att utbilda en del yrkesarbetare
              på Amskurser är väl en sak. Det viktiga är att vi redan på gymnasienivå
              erbjuder de elever som har begåvningen i händerna att få sådan
              utbildning. Inte ska de sitta och traggla med en massa teoretiska
              ämnen. En del behöver det, och man kanske kan stimulera dem att
              läsa lite matte och svenska också som de kan behöva som svarvare
              och fräsare, även som busschaufförer kanske. Men det har inte
              varit fint att utbilda folk på den nivån, och det får vi problem
              med just nu.
            </seg>
            <seg n="50b5a47e">
              När det gäller att marknadsföra små och medelstora företag är
              jag inte insatt i detaljerna. Jag är, höll jag på att säga, reserv
              i näringsutskottet. Jag tror att det är viktigt att hjälpa dem
              på alla vis, men många har ju krafter själva. Man behöver inte
              ge bidrag till allting. Däremot tror jag att man ska samverka
              och se till att de åker gruppvis, så att inte en liten företagare
              som är osäker på språk och annat ska åka i väg själv. De flesta
              har nog råd att betala resor och annat själv. Man behöver inte
              bjuda på allting.
            </seg>
            <seg n="86300513">
              Men det är riktigt, som du säger, att småföretagen behöver hjälp
              om de ska ut på exportmarknaden.
            </seg>
          </u>
          <note type="speaker" n="72da7e4c">
            Anf. 135 MARIA PLASS (m):
          </note>
          <u who="maria_plass_6d349f_w" xml:id="i-540fda9fb1435aaf-0" n="910180c3">
            <seg n="8bb40557">
              Fru talman! Vår ambition för Sverige är alla människors rätt
              till arbete. Men någon eller några måste skapa dessa arbeten.
              Därför lägger nu regeringen fram kraftfulla förslag som syftar
              till att fler vågar förverkliga sina drömmar och ambitioner om
              att starta och driva företag. Dessa personer satsar tid och pengar
              för att investera i framtiden, och de behövs. Sverige behöver
              fler företag och fler entreprenörer.
            </seg>
            <seg n="b99b8003">
              I många avseenden har Sverige goda förutsättningar för företagande.
              Vi har en välutbildad befolkning, och vi tar snabbt till oss ny
              teknik. Näringslivet visar på uppfinningsrikedom och en bred verksamhet
              inom forskning och utveckling.
            </seg>
            <seg n="5441d0ca">
              Men det finns trösklar att ta sig över som företagare och faktorer
              som kan upplevas som hämmande för företagande och entreprenörskap.
              Det är dessa faktorer som alliansregeringen nu vill minimera så
              långt som det är möjligt. Ett flertal exempel har vi redan hört
              här under eftermiddagen och kvällen.
            </seg>
            <seg n="bfe680ab">
              Jag ska ändå ge ett par exempel: slopad förmögenhetsskatt, vilket
              förbättrar framför allt de mindre företagens kapitalförsörjning,
              regelförenklingar, som är extra angeläget för de små företagen
              där det administrativa känns extra betungande och tar tid från
              den övriga verksamheten.
            </seg>
            <seg n="06a02d53">
              I en utredning som tillsatts kommer ett förslag att tas fram
              som ska förenkla reglerna för att få F-skatt, framför allt för
              dem med bara en eller ett fåtal uppdragsgivare. Om fler, framför
              allt kvinnor i offentlig sektor, ska kunna ta steget att starta
              eget måste vi ha regler som underlättar för detta. En förenklad
              F-skattsedel är ett exempel på detta.
            </seg>
            <seg n="c47b7a99">
              Alliansregeringen kommer även att arbeta brett med åtgärder för
              en förbättrad konkurrens på olika marknader i Sverige. Detta görs
              bland annat genom att motverka att offentliga aktörer bedriver
              affärsverksamhet som konkurrerar med privata företag.
            </seg>
            <seg n="5c3f16ea">
              Små företags möjlighet att delta i offentlig upphandling blir
              nu också en prioriterad fråga. Nedsättning av arbetsgivaravgiften
              för vissa tjänsteföretag har, givetvis, kritiserats av oppositionen
              men rosas av företagen som nu säger sig ha råd att anställa fler.
            </seg>
            <seg n="6a3c56b4">
              Sveriges utveckling och välstånd bygger på utveckling av människors
              kreativitet, vilja och skaparlust, inte på hur stort statligt
              ekonomiskt stöd man får. Det måste finnas utrymme för människors
              egen initiativkraft. Alliansregeringens förslag syftar därför
              till att fler ska kunna våga tro på sina idéer och omsätta dem
              i praktiken, antingen genom att starta företag eller genom att
              investera i redan existerande företag. På detta sätt skapas arbete
              och välfärd för oss alla.
            </seg>
            <seg n="f0f34eb0">
              Fru talman! Jag skulle nu vilja ägna en liten stund åt ett ämne
              som ligger mig mycket varmt om hjärtat, nämligen kvinnors företagande.
              Regeringens mål är att andelen nyföretagande ska vara minst 40
              procent år 2010. Det ser ljust ut. Andelen kvinnor som startar
              företag ökar stadigt.
            </seg>
            <seg n="575a2e81">
              Det går bra för Sveriges entreprenörer, och det går bra för svenska
              företag. Men vi måste få en bättre attityd till kvinnors företagande,
              och vi måste få fler förebilder så att kvinnor kan identifiera
              sig själva som företagare.
            </seg>
            <seg n="76bccbb3">
              Det finns ett stort antal kvinnor med goda och bärkraftiga företagsidéer,
              men för många av dem är steget till att bli företagare för stort.
              Företagande är för dessa kvinnor förknippat med män i näringslivstoppen.
            </seg>
            <seg n="8e3cf5f5">
              Till detta kommer att kvinnor i mycket större utsträckning än
              män funderar över vem som ska försörja barnen om företagsidén
              inte lyckas samt vem som ska ta hand om barnen om företagsidén
              faktiskt lyckas. Det är därför med tillfredsställelse som jag
              ser att regeringen tillsätter en utredning för att se över trygghetssystemen
              för företagare.
            </seg>
            <seg n="12477e1d">
              Regeringen har lyft fram kvinnors företagande som ett prioriterat
              arbete. I budgeten för 2007 avsattes 100 miljoner per år i tre
              år för att gynna kvinnors företagande, och programmet är nu i
              full gång. Det innehåller bland annat information, rådgivning,
              affärsutveckling men även förbättrade attityder och förebilder.
            </seg>
            <seg n="ee51843d">
              Fru talman! Jag skulle vilja avsluta med att berätta om ett mycket
              bra studiebesök som jag gjorde förra veckan. Jag besökte då ett
              vårdföretag för mödravård och gynekologi i Västsverige. Detta
              företag ägs och drivs av 17 kvinnor och en man. Alla som är fast
              anställda i företaget är också delägare, oavsett vilken arbetsuppgift
              de har. Dessa personer hade tidigare arbetat i offentlig sektor
              men fått möjligheten att förverkliga sina drömmar om att starta
              företag och själva få utveckla sina idéer om hur vården kan bedrivas
              i alternativ regi. Det var glädjande att höra när de berättade
              om sin arbetsglädje och om hur roligt det var att gå till jobbet.
              Denna arbetsglädje har också smittat av sig på patienterna, som
              vittnade om hur bra och tryggt det känns att komma till denna
              mottagning. Dessa 17 kvinnor och en man förtjänar att lyftas fram
              som en förebild för företagande.
            </seg>
          </u>
          <note n="b36733aa">
            Med detta yrkar jag bifall till utskottets förslag till beslut
            i betänkandet och avslag på motionerna.
          </note>
          <note type="speaker" n="ae5acbaa">
            Anf. 136 EVA-LENA JANSSON (s):
          </note>
          <u who="eva-lena_jansson_29fd87" xml:id="i-76d3124ec77b4e19-0" n="bf88f89d">
            <seg n="d9998957">
              Fru talman! I vårt särskilda yttrande beträffande anslag med
              mera inom utgiftsområde 24, Näringsliv punkt 3, lyfter vi fram
              vår näringspolitik och våra prioriteringar i den socialdemokratiska
              budgetmotionen som, om den hade fått majoritet den 21 november,
              hade blivit verklighet. Jag tänkte nu därför berätta om några
              av våra prioriteringar som komplement till det som Thomas Östros
              tidigare har framfört.
            </seg>
            <seg n="6181feea">
              Vi socialdemokrater anser att satsningen med totalt 900 miljoner
              kronor mer än vad regeringen har föreslagit för åren 20082010
              borde göras på tillväxt och företagande. Med vårt förslag skulle
              ytterligare resurser frigöras genom ett avvisande av regeringens
              planer på utförsäljning av statliga företag och därmed de ökande
              konsultkostnaderna. Det skulle innebära ytterligare 200 miljoner
              kronor till företagsfrämjande åtgärder i stället för fler utförsäljningskonsulter.
            </seg>
            <seg n="58bb48d5">
              Småföretagarna blir allt viktigare för tillväxt och sysselsättning,
              och det finns anledning att särskilt stödja de små företagens
              utveckling. Därför borde Nutek och Näringslivsutveckling ha tillfört
              ytterligare 130 miljoner kronor utöver regeringens förslag, varav
              100 miljoner borde satsas på att stimulera inrättande av kommunala
              nyföretagartorg, där kommuner och Almi företagspartner ordnar
              nya företag i samverkan. Detta skulle göra det ännu lättare att
              starta företag.
            </seg>
            <seg n="678d3a86">
              Dessutom anser vi att ett nytt så kallat innovationslån borde
              införas. Lånen skulle riktas till innovativa småföretagare och
              uppfinnare som komplement till marknaden.
            </seg>
            <seg n="d0f170e6">
              När det gäller att öka kvinnors företagande finns det många viktiga
              insatser att göra. Mainstreaming av hela budgeten borde ha gjorts
              för länge sedan, vilket den borgerliga regeringen och majoriteten
              i riksdagen inte har förstått.
            </seg>
            <seg n="f0dbb3c4">
              Organisationen Företagarna anser att den absolut viktigaste frågan
              för att få fler kvinnliga företagare är att utöka de sociala trygghetssystemen
              så att de också omfattar företagare. På grund av att näringsminister
              Maud Olofsson har petat den gamla utredningen har denna viktiga
              fråga skjutits på framtiden, något som fått ris av både Företagarna
              och oss socialdemokrater.
            </seg>
            <seg n="ed9969fe">
              Höjd arbetsgivaravgift för småföretagare uppskattas inte heller
              av företagarna. Bland just småföretagarna är kvinnor en stor grupp.
              De drabbas alltså särskilt hårt av detta. Lägg därtill alla skattesänkningar
              som den borgerliga majoriteten nu föreslår. Av dem går 70 procent
              till männen.
            </seg>
            <seg n="1aaa6910">
              När det gäller Ams företagarbarometer som har tagits upp kan
              jag informera Lars Lindén om att det är företagarna själva som
              talar om hur de ser på framtiden. Många av de företagare som blev
              intervjuade är underleverantörer till stora industrier, industrier
              som i dag redovisar varsel. Därmed uppger också underleverantörerna
              nu att de ser lite mörkare på framtiden. Om det beror på regeringens
              politik eller inte får framtiden utvisa.
            </seg>
            <seg n="7d60f69e">
              Jag blir lite bekymrad över den syn på arbetare som framförs
              här. Vet egentligen Lars Lindén vad som krävs för att bli en CNC-operatör?
              Det krävs faktiskt stora kunskaper i matematik. Det tror jag att
              han hade missat. Det krävs också goda kunskaper i engelska för
              att bli yrkesarbetare. Därför tycker jag att det är en brist i
              hela den borgerliga politiken att man inte insett att även vanliga
              viktiga yrken kräver mer än att man bara går från skolan. Riktigt
              så ser det inte ut i dag. Man behöver kunskaper i matte, engelska
              och svenska för att kunna gå vidare i arbetslivet.
            </seg>
            <seg n="55fc22b4">
              I övrigt yrkar jag bifall till vår reservation.
            </seg>
          </u>
          <note type="speaker" n="f1f9d29d">
            Anf. 137 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-7" n="55f3f124">
            <seg n="df620496">
              Fru talman! Jag tror att vi måste diskutera detta med yrkesarbetare
              igen. Det går inte att utbilda en yrkesarbetare på ett år. Det
              tar flera år att utbilda en skicklig yrkesarbetare. Det tar flera
              år med både teoretisk utbildning och praktisk utbildning ute i
              företagen. En yrkesarbetare i dag har också basen svenska och
              engelska.
            </seg>
            <seg n="df388ace">
              Under de senaste åren har det tyvärr inte funnits någon sådan
              utbildning. Det har inte funnits någon som praktiskt stöder företagens
              planer, utan man har haft sin egen gata där man ska gå och utbilda
              sig. I dag finns inte detta. Det är så, som Lars Lindén säger,
              att många företag skulle kunna utveckla väldigt mycket sysselsättning,
              men det går inte.
            </seg>
            <seg n="de632ee5">
              Min första fråga är: Varför gjorde ni ingenting under tolv år
              i det här fallet?
            </seg>
            <seg n="f586bf8c">
              Jag håller med om att sysselsättningsgraden är hög. Den är 80
              procent. Då krävs det en bra lärlingsutbildning, och nu kommer
              det i gång i januari på många ställen, bland annat i min hemstad.
              Men tycker inte du att ett sysselsättningsläge på 80 procent är
              bra? Det skulle man kunna öka genom att fortsätta att satsa på
              lärlingsutbildning i stället för att satsa mer på vidareutbildning,
              högskolor och universitet för invånare som inte vill ha det.
            </seg>
            <seg n="35c44a46">
              Detta med utförsäljning av företag är en ideologisk fråga. Nu
              är det på gång att ske med Vin &amp; Sprit. Varför ska vi ha ett företag
              som producerar sprit när vi kan få 4050 miljarder för det? Vi
              kan förmodligen sälja det ganska lätt under de kommande månaderna.
              Dessa jätteresurser kan man satsa på andra verksamheter inom staten.
            </seg>
            <seg n="61280ff4">
              Det är mina frågor.
            </seg>
          </u>
          <note type="speaker" n="74a2f2d4">
            Anf. 138 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-76d3124ec77b4e19-1" n="bf88f89d">
            <seg n="e314aa61">
              Fru talman! När det gäller den här utbildningen på arbetsmarknadspolitikens
              område måste du, Staffan Anger, precis som jag, inse att det är
              en jätteviktig insats för de människor som kommer från en del
              av yrkeslivet och ska gå vidare. Det fanns Amskurser för svetsare
              på fyra månader där man kunde få jobb på en gång. Vi pratar inte
              om tre år där. Du ska också veta att man utökar yrkesprogrammen
              även på gymnasiet. Tullängsskolan i Örebro är en av de skolor
              som Socialdemokraterna har satsat på och utökat resurserna till.
              Den växer så den knakar, och det är inte tack vare den borgerliga
              politiken. Det här är ett komplement.
            </seg>
            <seg n="12eb8ca8">
              Vi har satsat på arbetsmarknadspolitiken. Vi föreslog den satsningen
              nu också. Ni har avfärdat den politiken. Er klantighet när det
              gäller a-kassan innebär att man måste spara ytterligare 200 miljoner
              på arbetsmarknadspolitiken, vilket innebär ännu färre svetsarkurser
              till exempel, vilket i sin tur innebär färre personer som kan
              komma ut i yrkeslivet.
            </seg>
          </u>
          <note type="speaker" n="e6167339">
            Anf. 139 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-8" n="55f3f124">
            <seg n="792912de">
              Fru talman! Det råder brist på yrkesarbetare på massor av olika
              områden i dag. Det gäller byggnadsarbetare, svetsare och metallarbetare.
              Det fattas tekniker och civilingenjörer. Har ni aldrig tänkt på
              att ni har legat fel i er utbildningspolitik? Det är viktigt att
              förstå att ska vi klara den här högkonjunkturen måste vi ändra
              politiken, och det är just det vi gör nu. I min hemstad har vi
              nu ett mycket bra program när det gäller lärlingsutbildning och
              KY. Lärlingsutbildningen börjar nu i januari och KY i augusti.
              Jag tror att det är viktigt.
            </seg>
            <seg n="39efb878">
              Vi har tillfört en form av innovationslån genom Almis lån där
              man kan låna 100 000 kronor utan att ha säkerhet. Man behöver
              inte gå till banken. Jag tycker att det täcker detta väl. Innovationslån
              är inte något nytt.
            </seg>
            <seg n="806890b4">
              Ni har faktiskt inte någon politik över huvud taget. Det finns
              ingenting nytt.
            </seg>
          </u>
          <note type="speaker" n="89802681">
            Anf. 140 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-76d3124ec77b4e19-2" n="bf88f89d">
            <seg n="5c11e6f8">
              Fru talman! Jag är ganska säker på att varken innovatörer, företagare
              eller uppfinnare håller med dig om att dessa 100 miljoner inte
              behövs. Jag har bland annat träffat Uppfinnarföreningen, och jag
              är ganska säker på att dessa 100 miljoner skulle kunna vara viktiga
              när det gäller just de här innovationslånen.
            </seg>
            <seg n="f61eb882">
              Staffan Anger säger precis det vi säger i vår politik. Det finns
              bristyrken. Det saknas personer med yrkeserfarenhet. Vi satsar
              på det. Ni tar bort det, och så satsar ni pengar på hushållsnära
              tjänster. När det saknas svetsare och byggnadsarbetare satsar
              ni på hushållsnära tjänster och städning. Nej, Staffan Anger,
              ni får inte ihop det. Er politik håller inte.
            </seg>
          </u>
          <note type="speaker" n="4f12b963">
            Anf. 141 MARIA PLASS (m) replik:
          </note>
          <u who="maria_plass_6d349f_w" xml:id="i-540fda9fb1435aaf-1" n="910180c3">
            <seg n="b125cfeb">
              Fru talman! Jag måste ge Eva-Lena en eloge. Du lyckades hålla
              ett helt anförande utan att rabbla en massa siffror som våra kära
              herrar har gjort här tidigare. Det uppskattas.
            </seg>
            <seg n="9d99587d">
              Jag skulle vilja fråga dig en sak. Du pratar om nyföretagartorg.
              Vad jag har förstått innebär nyföretagartorg att man får gratis
              hyra och gratis rådgivning via Almi till exempel. På vilket sätt
              blir det lättare att starta ett företag om man får gratis hyra
              och gratis rådgivning? Rådgivning kan jag köpa. Man har delvis
              plockat bort det här från Almis uppgifter eftersom man ansåg att
              det konkurrerade med privata aktörer. Men tror du verkligen att
              det är avgörande för om man ska starta ett företag eller inte
              om man har gratis hyra i två år?
            </seg>
          </u>
          <note type="speaker" n="e45391a0">
            Anf. 142 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-76d3124ec77b4e19-3" n="bf88f89d">
            <seg n="173466cb">
              Fru talman! Jag tror att många delar av politiken behövs för
              att göra en helhet. Det är det vi pratar om. Vi pratar om en helhet
              i politiken. Vi pratar om företagartorg, innovationslån, en viktig
              statlig ägarpolitik när det gäller de statliga bolagen, utbildningspolitik
              och Forska och väx. Forskningspolitiken är jätteviktig. Även där
              har vi anslagit mer pengar än regeringen. Helheten är viktig.
              Svar: Ja.
            </seg>
          </u>
          <note type="speaker" n="a62be979">
            Anf. 143 MARIA PLASS (m) replik:
          </note>
          <u who="maria_plass_6d349f_w" xml:id="i-540fda9fb1435aaf-2" n="910180c3">
            <seg n="b7f0abc7">
              Fru talman! Forskning är viktigt. Det tror jag att alla är överens
              om. Jag har själv besökt ett antal Forska och väx-företag under
              sommaren och hösten och konstaterat att det är bra. Därför anslår
              vi 100 miljoner extra till detta, men det innebär inte att alla
              de som nu söker är framgångsrika. Det finns bra och dåliga exempel
              här, precis som i alla andra situationer.
            </seg>
            <seg n="be9d08bf">
              Jag skulle vilja fråga en annan sak som har med kvinnors företagande
              att göra. Jag stod här och pratade i ett antal minuter om kvinnors
              företagande. Jag konstaterar att vi kanske är överens. Min fråga
              till dig är: Är vi överens?
            </seg>
          </u>
          <note type="speaker" n="d9a680b4">
            Anf. 144 EVA-LENA JANSSON (s) replik:
          </note>
          <u who="eva-lena_jansson_29fd87" xml:id="i-76d3124ec77b4e19-4" n="bf88f89d">
            <seg n="45b3657b">
              Fru talman! Det finns nog delar som vi är överens om när det
              gäller företagarpolitiken. Men när det gäller vikten av att få
              fram ett ordentligt trygghetssystem för småföretagare har regeringen
              dessvärre inte stått bakom den utredning som Socialdemokraterna
              ville göra för att se hur trygghetssystemen såg ut. Först nu har
              man insett att det är viktigt. Det är klart att det finns saker
              som vi kan vara överens om.
            </seg>
            <seg n="8eb1f6af">
              Vi tycker att det är viktigt med fler kvinnliga företagare, men
              då tycker vi bland annat att det ska ske på det sättet som vi
              försöker beskriva där kvinnor får stöd för sin verksamhet, där
              vi har en ordentlig jämställdhetspolitik och där kvinnor inte
              får sämre villkor än män. Det kan man vara överens om. Men hur
              gör man det sedan? Jag tror att det är viktigt att kvinnor har
              ett företagande i hela sektorn och inte bara när det gäller hushållsnära
              tjänster, som jag tycker att ni har snöat in er på.
            </seg>
          </u>
          <note type="speaker" n="05dcb560">
            Anf. 145 BÖRJE VESTLUND (s):
          </note>
          <u who="borje_vestlund_d5579e_w" xml:id="i-a1498a84f9dfadb0-0" n="d2a19577">
            <seg n="501f622d">
              Fru talman! När vi började debatten hade jag inte för avsikt
              att över huvud taget gå upp i talarstolen. Jag konstaterar bara
              att det är ett väldigt skrytande över att det nu minsann ska bli
              slut med alla krångliga regler. Man ska minska dem drastiskt.
            </seg>
            <seg n="4d4baa03">
              Jag läser i budgetpropositionen att detta är en viktig uppgift
              för regeringen. Det intressanta är att det inte har kommit ut
              någonting. Vi är trots allt snart inne på halvtid för regeringen,
              och nästan ingenting har levererats av dessa regelförenklingar
              som var det stora huvudnumret under hela valrörelsen. Partiledarna
              åkte omkring och talade om och ojade sig över hur förskräcklig
              den socialdemokratiska regeringen var som hade krånglat till regelverket
              så oerhört för småföretagarna.
            </seg>
            <seg n="a5ace2c6">
              Efter ett och ett halvt år ser vi resultatet. Nu måste jag tyvärr,
              Maria Plass, använda siffror, annars kan jag inte åskådliggöra
              detta. Regelverket ökar med 27 procentenheter i förhållande till
              vad det gjorde 2006, och minskningen är 9 procentenheter mindre
              än den var sista året med Socialdemokraterna. Detta kan väl ändå
              inte vara det vi hörde er säga före valet.
            </seg>
            <seg n="92254715">
              Läser vi budgeten kan vi bara konstatera att det inte finns några
              konkreta förslag. Det man gör ett väldigt stort nummer av är att
              man nu har beslutat att minska regelbördan med 25 procent. Grattis!
              Det är bara det att det har alla andra 27 länder i EU också varit
              tvungna att göra efter att ha kommit överens om detta, och som
              den socialdemokratiska regeringen och dess stödpartier var fullständigt
              överens om.
            </seg>
            <seg n="c45dd8f8">
              Vad är er politik när det gäller regelförenklingar, och vad vill
              ni när det gäller regelförenklingar? Det tror jag att de svenska
              företagarna skulle vara väldigt intresserade av att veta.
            </seg>
            <seg n="92a15262">
              Karin Pilsäter gör ett stort nummer av att bara 10 procent trodde
              på Socialdemokraterna. Någonstans där i environgerna måste en
              väldigt stor majoritet ha trott på er. Men nu var det bara hälften
              som ni hade stöd av, enligt Karin Pilsäter. Det måste innebära
              att det är väldigt många företagare som är besvikna på den borgerliga
              regeringen. Kanske det är så att man pratar mer än man agerar.
            </seg>
            <seg n="af9d3fef">
              Det här undrar jag över lite grann: När kommer de skarpa förslagen
              när det gäller regelförenklingar? Man ska införa ett regelförenklingsråd.
              Det har vi fått veta. Men riktigt vad det där regelförenklingsrådet
              skulle ha för uppgifter och vad det skulle göra har vi inte sett
              än. Det är det som är allvarligt i den borgerliga regeringen.
              Det pratas mycket och görs lite när det gäller företagarfrågor.
            </seg>
          </u>
          <note type="speaker" n="4fefb8d6">
            Anf. 146 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-9" n="55f3f124">
            <seg n="ccc437bc">
              Fru talman! Den gamla regeringen försökte med Simplex, försökte
              och försökte men kom aldrig i mål över huvud taget. Det fanns
              i organisationen inte medvetenhet och vilja att över huvud taget
              komma igenom med Simplex. Det rann bara ut i sanden.
            </seg>
            <seg n="a211a05b">
              Ska det här fungera måste man ha departementen med. Man måste
              ha styrning i detalj från högsta nivå. Det har man i vårt projekt,
              från högsta nivå, och arbetet där löper väldigt bra, skulle jag
              vilja säga. Det kommer att bli en skrivning till riksdagen i februari
              om hur långt vi har kommit. Men vi har kommit en bra bit på väg.
              Du kommer att bli väldigt förvånad när du ser de här sakerna.
            </seg>
            <seg n="a3da622a">
              Det här är som att springa ett maratonlopp. Det är jobbigt. Det
              är svårt. Det är många som ska vara med. Det är skatter, miljö
              och alla möjliga regelförändringar. Vi har bara sprungit 1015
              kilometer av 42 kilometer, och du säger att det inte blir någonting.
              Jag kan bara konstatera att när det gällde Simplex bröt ni efter
              10 kilometer. Det blev ingenting. Här finns det en organisation.
              Här finns en medvetenhet. Här finns en styrning från näringsministern
              och från statssekreterare, inte bara i Näringsdepartementet utan
              även i andra departement. Jag kan garantera att det kommer att
              bli något helt annorlunda.
            </seg>
            <seg n="b2b5e097">
              Jag skulle vilja fråga: Har ni inte lärt er av Simplex? Vad gjorde
              ni för fel med Simplex? Varför blev det ingenting? Det är mina
              frågor.
            </seg>
          </u>
          <note type="speaker" n="1eae9958">
            Anf. 147 BÖRJE VESTLUND (s) replik:
          </note>
          <u who="borje_vestlund_d5579e_w" xml:id="i-a1498a84f9dfadb0-1" n="d2a19577">
            <seg n="09a8c0e4">
              Fru talman! Vi kan börja med det sista, Staffan Anger. Läs budgeten
              om regelförenklingar. Man bygger nästan hela sin politik på Simplexrapporten.
              Nästan allting bygger på att man ska gå igenom detta förslag för
              förslag och genomföra förslag efter förslag. Det är det enda som
              möjligen finns. Men Simplex är huvudnumret även i den här budgeten.
            </seg>
            <seg n="819bbe9d">
              Vilja och medvetenhet ett av huvudnumren i valrörelsen var regelförenklingen.
              Ändå har ni inte presenterat ett enda förslag på att förenkla
              för företagen. Inget generellt, det har naturligtvis kommit lite
              grann om arbetsgivaravgifter. Det är väldigt många företag som
              berörs av det. Men det är egentligen ingen regelförenkling, om
              man ska hårdra det riktigt ordentligt. Det kan till och med vara
              så att en sänkning av arbetsgivaravgiften för vissa grupper, som
              förvisso blev billigare för några företag, blev mycket krångligare
              för andra, vilket också har varit fallet i det här sammanhanget
              då man har differentierat så mycket.
            </seg>
            <seg n="f840ed5f">
              Ett exempel är hushållsnära tjänster. Det är ett exempel som
              sannolikt kommer att ligga på regeringens minuskonto när det gäller
              just regelförenklingar. Inga jämförelser i övrigt, för jag har
              inte för avsikt att debattera hushållsnära tjänster just nu. Det
              är faktiskt att krångla till det. Det försvårar regelförenklingen.
            </seg>
            <seg n="127dd9cd">
              Visst är det som att springa ett maratonlopp. Det handlar om
              att minska den administrativa bördan steg för steg. Visst är det
              ett långsiktigt arbete. Men det är just därför som det är så förvånande.
              Jag håller med Staffan Anger i det avseendet, att man inte ens
              har kommit i gång. Man har ju inte ens kommit i gång med just
              detta arbete. Man har sagt att man ska uppdra åt ett antal departement,
              men inget resultat redovisas i kammaren.
            </seg>
          </u>
          <note type="speaker" n="18986d18">
            Anf. 148 STAFFAN ANGER (m) replik:
          </note>
          <u who="staffan_anger_140158_w" xml:id="i-1c1d5c31a7ea12fc-10" n="55f3f124">
            <seg n="b3f1fb98">
              Fru talman! Jag förstår att oppositionen inte har den information
              som jag har om det här. Arbetet fortgår och det fortgår bra.
            </seg>
            <seg n="934a5abf">
              Vi har haft vissa problem med EU-regler och annat, men det är
              på gång, och det kommer att bli stora förändringar fram till 2010.
              Det kan jag lova dig.
            </seg>
            <seg n="003fb938">
              Jag är väldigt förvånad över att du säger att det inte blir någonting.
              Det blev ingenting med Simplex därför att ni bröt efter 10 kilometer.
              Vi kommer att köra det här till 42 kilometer och gå i mål med
              hög svansföring. Då kommer vi att tala om detta för svenska företagare,
              och jag känner väldigt många svenska företagare. De väntar på
              det här. Jag vet ungefär hur långt vi har kommit på olika områden.
            </seg>
            <seg n="5328f84a">
              En fråga är till exempel miljöområdet. Där måste man också förenkla.
              Skattesidan måste du förenkla. Det finns många ställen att förenkla,
              och det är på gång. Jag tycker att du pratar med alldeles för
              stora ord. Dra ned tonläget lite grann, för du vet inte hur mycket
              som är gjort.
            </seg>
          </u>
          <note type="speaker" n="aeaa8b4a">
            Anf. 149 BÖRJE VESTLUND (s) replik:
          </note>
          <u who="borje_vestlund_d5579e_w" xml:id="i-a1498a84f9dfadb0-2" n="d2a19577">
            <seg n="a5b67e13">
              Fru talman! Jag blir alltid lika imponerad över hur en ledamot
              kan veta vilka kunskaper en annan ledamot har. Jag tycker att
              det är lite förnedrande för Staffan Anger att stå i talarstolen
              och tala om vad jag kan och inte kan. Jag vet vad jag kan i alla
              fall, så kan vi vara överens om det.
            </seg>
            <seg n="34a802d0">
              Företagen väntar, säger Staffan Anger. Självklart väntar företagen.
              Men de lär få fortsätta att vänta. De väntar och väntar. Vid varje
              kontakt jag har med företagens organisationer säger de: När kommer
              regelförenklingarna? Vi förväntade oss jättemycket av regeringen,
              och ingenting har kommit hittills.
            </seg>
            <seg n="e7b73c16">
              Miljöområdet är ett bra exempel. Där har man delvis förenklat.
              Men vad beror det på? Det beror på att man faktiskt har verkställt
              en miljöbalksutredning som tillsattes under den socialdemokratiska
              regeringen tillsammans med våra stödpartier.
            </seg>
          </u>
          <note type="speaker" n="e3833ff3">
            Anf. 150 KARIN PILSÄTER (fp):
          </note>
          <u who="karin_pilsater_5dda7a_w" xml:id="i-a00854651eb237f3-7" n="b93f75c6">
            <seg n="5accff13">
              Fru talman! Det är möjligt att den sena timmen gör att hungern
              börjar skapa viss irritation bland ledamöterna, men jag kan inte
              låta bli att förlänga debatten genom att efteranmäla mig. Börje
              Vestlund sade nämligen att jag hade gjort stort nummer av att
              vi skulle ha starkt stöd från företagarna. I själva verket sade
              jag inte ett enda ord om det. Jag sade ingenting som ens var i
              närheten av det. Jag förstår därför inte vad Börje Vestlund tänkte
              på.
            </seg>
            <seg n="19ac8dbf">
              Däremot kan jag ge ett exempel på regelförenkling. Vi beslutade
              nämligen tidigare i dag att införa möjligheten för småföretagare
              att redovisa momsen var tredje månad.
            </seg>
          </u>
          <note n="3c2a6f8f">
            Överläggningen var härmed avslutad.
          </note>
          <note n="e3aac7c4">
            11 § Regional utveckling
          </note>
          <note n="4645abde">
            Föredrogs
          </note>
          <note type="speaker" n="51d9f71e">
            Anf. 151 KRISTER ÖRNFJÄDER (s):
          </note>
          <u who="krister_ornfjader_321c11_w" xml:id="i-fc000cb9d7c39d73-0" n="159e0425">
            <seg n="aefd2b11">
              Fru talman! Den regionala utvecklingspolitiken ska bidra till
              att skapa en hållbar tillväxt i hela landet med väl fungerande
              och hållbara lokala och regionala arbetsmarknadsregioner och en
              god servicenivå i alla delar av landet.
            </seg>
            <seg n="3d7c5a0c">
              Det som jag nu sagt tror jag att alla ställer upp på. Varför
              då säga något som är så självklart? Jo, verkligheten och utvecklingen
              går enligt min mening i en helt annan riktning. Alliansregeringens
              politik ger växande klyftor mellan män och kvinnor, mellan privilegierade
              och de mest utsatta samt mellan olika delar av landet. Om detta
              ger budgetpropositionen tydliga besked.
            </seg>
            <seg n="73605fa3">
              I stället för att krympa avstånden mellan Sveriges olika delar
              och skapa goda tillväxtförutsättningar, för hela landet, innebär
              den borgerliga regeringens politik ökade klyftor mellan regionerna
              och försämrade möjligheter att driva företag eller vara anställd
              särskilt för dem som är bosatta i områden där de fysiska avstånden
              är stora.
            </seg>
            <seg n="e61076f9">
              De förslag som redan i förra årets budgetproposition kraftigt
              försämrade tillväxtmöjligheterna i stora delar av landet åtföljs
              nu av ytterligare åtgärder av samma slag. Den kraftigt höjda arbetsgivaravgiften
              för de minsta företagen slår till exempel mycket hårt mot företagsklimatet
              i hela Sverige men framför allt i de mindre orterna och glesbygden.
            </seg>
            <seg n="9fc4807b">
              Fru talman! Vi socialdemokrater anser att den regionala utvecklingspolitiken
              måste vara inriktad på att skapa tillväxt, en hållbar utveckling
              och en god service för kvinnor och män i alla delar av Sverige.
              Grundläggande är insikten om att tillväxtförutsättningarna skiljer
              sig åt i de olika regionerna och att ansvaret för utvecklingen
              måste delas av såväl stat som regioner och kommuner.
            </seg>
            <seg n="9335682a">
              Vi får inte glömma att den nationella tillväxten är summan av
              tillväxten i hela landet. Företrädare för regionerna bör därför
              i stor utsträckning få ansvaret i fråga om utvecklings- och strukturfondsmedel.
              Vi måste i detta sammanhang komma ihåg att alla regioner har olika
              förutsättningar för tillväxt och utveckling. De bästa kunskaperna
              om de lokala förutsättningarna finns lokalt, inte centralt. Regionalpolitiken
              ska minska dessa skillnader, inte öka dem.
            </seg>
            <seg n="40969980">
              Fru talman! Den regionala utvecklingspolitiken är starkt beroende
              av det som beslutas på andra politikområden vad gäller utbildning,
              skatter, infrastruktur samt forskning och utveckling. Därför tar
              vi socialdemokrater ett helhetsgrepp och genomför mycket stora
              satsningar på infrastruktur, utbildning och forskning. Vi har
              hört en annan diskussion börja dyka upp om värdet av exempelvis
              utbildning och forskning.
            </seg>
            <seg n="8a7e129f">
              Vi genomför strategiskt viktiga infrastrukturinvesteringar i
              järnvägar, vägar och bredband. Företag måste snabbt och effektivt
              kunna leverera och kommunicera med sina kunder och leverantörer.
              Anställda måste på ett enkelt sätt kunna ta sig till och från
              sina arbetsplatser, och en välutbyggd infrastruktur gör att möjligheterna
              till arbetspendling ökar. Vi har därför frigjort medel till infrastruktursatsningar
              genom förtida amorteringar både i tilläggsbudgeten och i budgeten
              för 2008.
            </seg>
            <seg n="c5afe98b">
              Av central betydelse för utvecklingen i hela landet är att fler
              möjligheter till högskoleutbildning skapas detta kanske jag måste
              understryka för dem som vill söka. Detta är av stor vikt inte
              minst för att bryta den sociala snedrekryteringen. Samtidigt som
              den borgerliga regeringen nu skär ned antalet högskoleplatser
              vill vi socialdemokrater i stället att antalet högskoleplatser
              ska öka kraftigt till 2010.
            </seg>
            <seg n="b1fc814f">
              Fru talman! Socialdemokraterna vill att hela Sverige ska leva.
              För oss socialdemokrater är det därför självklart att rika kommuner
              och landsting ska dela med sig för att hjälpa andra delar av landet
              att få en bra välfärd. Satsningar på bredband i alla delar av
              landet ska fullföljas. Det pågår en omfattande omstrukturering
              bland statliga myndigheter och verk. Denna utveckling påverkar
              förutsättningarna i hela landet. Det är önskvärt att regeringen
              tar ett helhetsansvar för omstruktureringens konsekvenser för
              att undvika negativa följder för enskilda orter och regioner samt
              för att undvika en onödig centralisering. Gemensamt ägda bolag,
              exempelvis SJ och Posten, ska användas för att få en fungerande
              service i hela landet.
            </seg>
            <seg n="b34e4852">
              Vi socialdemokrater vill ha en ökad rörlighet på arbetsmarknaden.
              Vi vill därför förbättra möjligheterna till pendling och dubbel
              bosättning. För att öka rörligheten på arbetsmarknaden och förstärka
              den regionala utvecklingen ska avdrag få göras under längre tid
              än i dag. Dessutom ska villkoren för avdrag bli enklare att uppfylla
              och tillämpa. Resorna till och från arbetet är, som vi alla vet,
              en stor utgift, inte minst i glesbygd.
            </seg>
            <seg n="5bbb5530">
              Vi vill ha en effektiv användning av EU-medel som stimulerar
              en levande landsbygd, grön teknik och en växande besöksnäring.
              Vi anser att det genom det utökade landsbygdsprogrammet och EU:s
              strukturfonder skulle skapas tusentals jobb.
            </seg>
            <seg n="a422487a">
              Fru talman! Som vi alla vet är transportbidraget av stor betydelse.
              Vi socialdemokrater tycker därför att regeringens behandling av
              denna fråga är mycket bristfällig. Redan under hösten 2006 påpekades
              behovet av besked till berörda företag när det gällde villkoren
              för transportbidraget. Regeringen meddelade då att besked skulle
              lämnas i december 2006, ett besked som sedan senarelades ett antal
              gånger. Först i oktober 2007 kom beskedet. Denna bristfälliga
              hantering från regeringens sida har varit mycket olycklig för
              de berörda företagen och regionerna och kan därför ha medfört
              skada för de inblandade, vilket vi beklagar.
            </seg>
            <seg n="0d43129f">
              Jag vill avsluta mitt anförande med att påpeka att vi från Socialdemokraternas
              sida anser att den nuvarande målformuleringen väl fungerande och
              hållbara lokala arbetsmarknadsregioner med en god servicenivå
              i alla delar av landet bör gälla även fortsättningsvis. Den klargör
              på ett bättre sätt att människorna på arbetsmarknaden, och som
              konsumenter och medborgare, står i centrum. Det av regeringen
              föreslagna målet innebär enligt vår mening inte samma breda hänsyn
              och är därför mindre ambitiöst. Det bör således avvisas.
            </seg>
            <seg n="dbb106d4">
              Fru talman! Jag vill med detta yrka bifall till Socialdemokraternas
              reservationer och avslag på regeringens proposition i motsvarande
              delar.
            </seg>
            <seg n="ed4d7715">
              Slutligen, fru talman, vill jag tacka näringsutskottets kanslipersonal
              och önska dem och alla andra en trevlig jul och ett gott nytt
              år.
            </seg>
          </u>
          <note type="speaker" n="0aeb6981">
            Anf. 152 KENT PERSSON (v):
          </note>
          <u who="kent_persson_a6d7fa_w" xml:id="i-2aa63551010c6114-7" n="1abc3260">
            <seg n="09892f22">
              Fru talman! Sveriges medlemskap i EU och en internationalisering
              i övrigt innebär strukturomvandling samt att regionernas roll
              ökar. I denna situation måste demokratin och medborgarnas delaktighet
              i samhällsutvecklingen stärkas. Vänsterpartiets ståndpunkt är
              att regionala frågor ska avgöras i länen av regionalt valda politiker,
              inte av statliga myndigheter. Alla frågor som bör och kan avgöras
              politiskt i regionen ska ligga under ett folkvalt regionfullmäktige,
              liksom samhällsfrågor som kräver regional samordning.
            </seg>
            <seg n="4cee9a47">
              I den framtida politiken får man inte bara se problem och brister
              utan också regionens och ortens möjligheter. Utan en stark tilltro
              till den egna förmågan och den egna bygdens möjligheter hjälper
              det inte med en krona i statligt stöd. Regionalpolitikens mål
              måste därför vara att skapa lika grundförutsättningar för individer,
              hushåll och företag att bo, verka och utvecklas oavsett bostadsregion.
            </seg>
            <seg n="a0075007">
              I det nationella ansvaret ligger att skapa likvärdiga förutsättningar
              i regionerna. Det innebär att det är statens ansvar att se till
              att Sveriges olika regioner har tillgång till en fungerande infrastruktur
              i vid mening. Bredband, vägar och järnvägar är en del av den helt
              avgörande infrastrukturen för en regions överlevnad. Andra delar
              är vård, skola, omsorg och kultur. Det räcker med att en del i
              denna helhet försvagas för att dessa regioners möjlighet att utvecklas
              och växa ska försvagas.
            </seg>
            <seg n="e3a4f893">
              I regionernas Sverige är det riksdag och regering som har ansvar
              för att utjämna välfärdsskillnader mellan olika regioner, ett
              uppdrag som man har lyckats ovanligt bra med här i Sverige om
              man gör en internationell jämförelse.
            </seg>
            <seg n="a73a15d3">
              Men, fru talman, det finns varningslampor som blinkar för fullt.
              Staten med sin nuvarande regering träder tillbaka och låter både
              enskilda regioner och enskilda människor ta smällen. Ett avgörande
              område för regioner är de statliga myndigheternas och de statliga
              affärsverkens roll. De genomgripande nedskärningar av servicen
              som nu är aktuella, bland annat av Försäkringskassan, Skatteverket
              och arbetsförmedlingen, kommer i hög grad att drabba landsbygdens
              tre miljoner invånare.
            </seg>
            <seg n="133c4ada">
              Detta är en utveckling som också ska ses mot bakgrund av polisens
              nästan totala frånvaro i många kommuner, den pågående totala nedläggningen
              av Svensk Kassaservice, SJ:s prioritering av storstadstrafiken,
              nedläggningen av många apotek i mindre kommuner, tingsrätternas
              försvinnande från en stor del av landet och infrastrukturens sämre
              utveckling utanför storstäderna.
            </seg>
            <seg n="e91029c0">
              Bredband över hela landet är bra men får inte tas till intäkt
              för att dra ned på den statliga servicen för miljoner invånare.
              Exempelvis avser Skatteverket att flytta handläggare och service
              från hela Norrlands inland till Norrlandskustens större städer.
            </seg>
            <seg n="ec6c826b">
              Tänk om det vore så att det privata näringslivet hade samma ledstjärna
              som Skatteverkets chef, som säger att kvalificerad service och
              kompetens kräver arbetsplatser med minst 100 anställda när verket
              gör om skattekontoren i bland annat Sveg, Strömsund, Vilhelmina,
              Arvidsjaur och Lycksele. Det är servicekontor med entre anställda.
              Tänk om det skulle vara ledstjärnan! 100 anställda! Det är väldigt
              många småföretag i Sverige som inte skulle kunna leva upp till
              vad god service skulle vara då.
            </seg>
            <seg n="35f365ab">
              Det är just det här problemet vi har i Sverige. Det är Axel Oxenstierna
              i sin kraft som lyser över oss genom den statliga indelningen
              av våra verk. Var och en kör sitt stuprörsrace. Varje myndighet
              planerar för sin maximala nytta. Är det inte rimligt att staten
              sammantaget har något slags helhetsansvar? Borde det inte vara
              så att staten ansvarar för detta? Borde det inte finnas en överordnande
              strategi som gör att inte varje myndighet var för sig ska få fatta
              de beslut som de bedömer är mest rationella för deras myndighet,
              medan ingen har ansvar för helheten?
            </seg>
            <seg n="75e7e9b0">
              Vänsterpartiet föreslår nu ett ettårigt moratorium, som innebär
              att Skatteverket, Ams och Försäkringskassan måste stoppa sina
              konkreta serviceförsämringar landet runt till dess att regeringen
              har en strategi och en handlingsplan för landsbygdens utveckling.
              Vänsterpartiet anser att regeringen via ett moratorium bör visa
              de aktuella verken och företagen att en bra service till medborgarna
              går före kortsiktiga vinstintressen.
            </seg>
            <seg n="70500724">
              Statistiska centralbyrån har visat att företag som vågar växa
              genom kompetensutveckling och risker vid finansiering växer tre
              gånger mer än andra företag och anställer sex gånger fler. De
              utsatta regionerna och storstädernas utsatta områden har haft
              särskilt svårt att dra till sig riskkapital. Det visar sig att
              större delen av det riskkapital som i dag finns på marknaden söker
              sig till storstäder och universitetsorter. De utsatta regionerna
              hamnar i slagskuggan.
            </seg>
            <seg n="148cd284">
              Vi menar att upprättandet av regionala fonder med deltagande
              av viktiga statliga företag, vissa kommunala bolag, fackföreningar
              med mera skulle kunna öka riskkapitalförsörjningen. Möjligheten
              att placera delar av löntagarnas pensionskapital på ett sätt som
              ökar riskkapitalförsörjningen i den egna regionen bör också undersökas.
              Detta skulle kunna ha dubbel påverkan, dels genom att det ökar
              riskkapitalet i regionen, dels genom att stabila företag ger ökad
              och stabil sysselsättning och därmed ekonomisk utveckling som
              ökar möjligheterna för den generella välfärdspolitiken. De kreativa
              och traditionella projekten med möjlighet till lönsamhet skulle
              genom en flora av olika riskkapitalverktyg få chansen att öka
              den hållbara tillväxten i hela landet.
            </seg>
            <seg n="2a8af028">
              För att kunna finansiera den här typen av riskkapital i skogslänen
              föreslår vi att en del av vinsterna från vattenkraftsproduktionen
              ska återföras till de producerande länen. Motsvarande 1 öre per
              kilowattimme från vattenkraften ska återföras, vilket skulle ge
              drygt 600 miljoner kronor per år. Andra regioner i Sverige som
              har motsvarande behov får sina fonder finansierade på annat sätt.
            </seg>
            <seg n="6c4495d4">
              I opposition hade Centern ett förslag om att Vattenfall skulle
              bidra med pengar till regionalt riskkapital. Även regionala pensionsfonder
              skulle bildas till riskkapitalet. Hur mycket av detta har genomförts
              av Centern? Nu sitter man på Näringsdepartementet med två statsråd
              och administrerar regionalpolitiken.
            </seg>
            <seg n="c3615256">
              Ett faktum som återkommer i undersökning efter undersökning är
              den lägre utbildningsnivån i utsatta regioner. Kompetensen måste
              höjas på alla nivåer. Då kan man inte göra som den nuvarande regeringen:
              avbryta arbetsmarknadsutbildningar som skulle leda till högre
              kompetens. Man kan inte heller drastiskt dra ned på anslagen till
              vuxenutbildningen. Det här är mycket kortsiktigt tänkt och leder
              till att regioner med låg utbildningsnivå kommer att ha en betydligt
              sämre motståndskraft mot nedläggningar och avskedanden i samband
              med nästa lågkonjunktur. Men då är väl den här regeringen borta,
              och det är som vanligt arbetarrörelsens partier som får städa
              upp efter den.
            </seg>
            <seg n="d288bcf5">
              För att öka slagkraften på utbildningssidan måste också samordningen
              mellan utbildningsnivåer öka. Till exempel är bristen på gymnasiestuderande
              i de naturvetenskapliga och tekniska utbildningarna mycket allvarlig
              för Sveriges framtid som industrination. Det här är dessutom väldigt
              kännbart i den del av Sverige som är regionalt utsatt. Vi har
              hög teknisk utveckling och en stark industritradition, men vi
              har brist på kompetent arbetskraft i den delen.
            </seg>
            <seg n="db9e2ab8">
              Jag vill tala lite grann om högskolorna. Det har visat sig att
              de nya högskolorna, de som ligger utanför de större städerna,
              har haft lättare att samverka med näringslivet än de gamla universiteten,
              vilket troligen kan bero på mindre statliga pengar och mindre
              pengar till grundforskningen. Det här har inneburit ett behov
              att öppna sig mot samhället i övrigt, och det har ökat. Den möjligheten
              måste säkert de små högskolorna ta vara på för att skapa en del
              av den goda livsmiljö som måste till för att locka högutbildade
              människor med ny kompetens och nya erfarenheter att flytta till
              de utsatta regionerna.
            </seg>
            <seg n="10b4df20">
              Avslutningsvis är det för Vänsterpartiet självklart att se regionalpolitiken
              som ett nationellt ansvar. Men för att regionalpolitiken ska nå
              målet om en hållbar tillväxt i hela landet måste politiken bygga
              på en mobilisering av den regionala och lokala utvecklingskraften.
              Det måste finnas en övergripande strategi för hur de statliga
              myndigheterna och verken ska agera för hela Sveriges utveckling.
            </seg>
          </u>
          <note n="3b9f4ab2">
            Jag yrkar bifall till reservationerna 1 och 3. I övrigt står
            jag bakom de övriga yrkandena från Vänsterpartiet.
          </note>
          <note type="speaker" n="a59af673">
            Anf. 153 PER BOLUND (mp):
          </note>
          <u who="per_bolund_d587aa_w" xml:id="i-712b1c572c09d40b-7" n="fc252c6e">
            <seg n="4f350dca">
              Fru talman! Miljöpartiet anser att det är mycket viktigt att
              vi har en positiv regional utveckling i hela landet och att hela
              Sverige ska leva. Det är viktigt att se att utvecklingen i Sveriges
              regioner påverkas till allra största delen av åtgärder inom andra
              områden än inom anslaget för regionalpolitik.
            </seg>
            <seg n="a4bd1e5c">
              Genom de beslut som fattas om till exempel energipolitiken eller
              skogspolitiken påverkas landsbygden betydligt mer än genom förändringar
              inom utgiftsområdet Regionalpolitik. Det är därför viktigt att
              man hela tiden har ett regionalt perspektiv när man fattar andra
              politiska beslut. Det vill jag hävda att Miljöpartiet har. Jag
              vill också hävda att den gröna politiken skulle få mycket positiva
              effekter inte minst i glesare regioner i Sverige.
            </seg>
            <seg n="424a0b1b">
              Det finns delar av regeringens beslut om regionalpolitiken som
              vi är kritiska till. Vi tycker till exempel att det är synd att
              regeringen väljer att ge transportbidraget utan någon som helst
              miljöstyrning inbyggd. Om vi ska klara omställningen till ett
              fossilenergifritt samhälle måste politiken styra åt samma håll
              överallt.
            </seg>
            <seg n="c5ade474">
              Vi tycker därför att det borde vara självklart att även transportbidraget
              skulle miljörelateras. Genom att ge högre bidrag till företag
              som väljer att skicka sina produkter med tåg eller fartyg hela
              eller delar av sträckan skulle man få snabbare effekter i riktning
              mot mindre klimatpåverkan.
            </seg>
            <seg n="bff0ecfe">
              Detta innebär inte att man minskar transportbidraget totalt.
              Tvärtom tror vi att det skulle vara lättare att övertyga EU-kommissionen
              att man kan ha ökade transportbidrag om man samtidigt kan visa
              att vi tar ansvar för EU:s miljö- och klimatmål.
            </seg>
            <seg n="3a2abb15">
              Ett annat område som påverkar glesbygden väldigt mycket är förmånsrättsreformen.
              Genom den förändring som genomfördes i förmånsrättsreglerna drog
              de partier som stod bakom reformen ned lånemöjligheterna för små
              företag i glesbygd drastiskt.
            </seg>
            <seg n="9b2eaf2e">
              Inför valet krävde Miljöpartiet därför att man skulle riva upp
              reformen. Vi fick stöd av de borgerliga partierna i det kravet,
              trodde vi. Nu har regeringen tillsatt en utredning. Syftet med
              den var inte att återställa reformen. Man vill reformera förmånsrätten
              men inte återställa den helt.
            </seg>
            <seg n="c3c8338b">
              Utredningens förslag blev också att höja lånemöjligheterna till
              75 procent av fastighetens värde i stället för 100 procent som
              det borde vara. Det tycker vi är oacceptabelt. Det är tråkigt
              att regeringen fortsättningsvis vill förvägra småföretag att använda
              hela fastighetens värde som säkerhet för lån som är till för att
              utveckla företagandet och skapa nya arbetstillfällen. När ska
              vallöftet att återställa förmånsrätten egentligen genomföras?
            </seg>
            <seg n="cdecd35c">
              Jag vill också ta upp skatteväxlingens konsekvenser för glesbygden.
              De borgerliga partiernas representanter har genom åren fram till
              sin mirakulösa omvändelse när de blev för skatteväxlingen efter
              valet konsekvent kritiserat den gröna skatteväxlingens effekter
              på landsbygden och menat att den skulle påverka landsbygden negativ.
              Det stämmer inte med verkligheten.
            </seg>
            <seg n="c459b43b">
              I en studie som Miljöpartiet har begärt av riksdagens utredningstjänst
              har man tvärtom visat att landsbygden klarat sig bra och inte
              alls missgynnats jämfört med andra delar av landet genom skatteväxlingen.
              Mycket berodde det på att Miljöpartiet tog ansvar för landsbygden
              och ställde krav på att få ett glesbygdsavdrag som en kompensation
              inom skatteväxlingen.
            </seg>
            <seg n="b716a1a9">
              Det avdraget tog de borgerliga partierna bort när de kom till
              makten. Man behöll de höjda miljöskatter som vi hade genomfört,
              vilket är positivt för miljön. Men man behöll inte den ersättning
              som utgick till boende i Sveriges glesbygd.
            </seg>
            <seg n="5a652e3c">
              Att först felaktigt kritisera skatteväxlingen för att den missgynnar
              glesbygden och sedan när man kommer till makten ta bort de redskap
              som kompenserar just glesbygden tycker jag är ett svek mot väljarna.
              Det är ytterligare ett svek att lägga till den långa rad som regeringen
              har gjort.
            </seg>
            <seg n="43ddd05f">
              Fru talman! Eftersom Miljöpartiet hade ett annat förslag till
              fördelning när budgetramarna fastlades avstår vi från att reservera
              oss i det här fallet och tar inte del i beslutet om anslag för
              regionalpolitiken.
            </seg>
            <seg n="42a25156">
              Det innebär inte att vi delar regeringens syn på regionalpolitiken.
              Vår vision är en levande landsbygd som producerar de förnybara
              råvaror som det övriga samhället behöver och kommer att fortsätta
              att behöva.
            </seg>
            <seg n="a6f20b56">
              En ökning av bioenergi och en satsning på miljövänlig bra mat
              som Miljöpartiet vill genomföra kommer att göra Sveriges landsbygd
              starkare och motverka den utflyttning som delar av landsbygden
              i dag lider av.
            </seg>
            <seg n="74db0230">
              I Miljöpartiets Sverige kommer landsbygden att bidra till omställningen
              av Sverige och världen i positiv riktning. Samtidigt skapas mängder
              av arbetstillfällen och positiv utveckling i Sveriges landsbygdsområden.
            </seg>
          </u>
          <note type="speaker" n="36478803">
            Anf. 154 MARIA PLASS (m):
          </note>
          <u who="maria_plass_6d349f_w" xml:id="i-540fda9fb1435aaf-3" n="910180c3">
            <seg n="a98bd6b8">
              Fru talman! Regeringen har föreslagit ett mer tillväxtorienterat
              mål för den regionala utvecklingen. Det nya målet är utvecklingskraft
              i alla delar av landet med stärkt regional konkurrenskraft.
            </seg>
            <seg n="6809d537">
              Detta innebär att regeringen nu startat ett utvecklingsarbete
              för att göra den regionala utvecklingspolitiken mer tillväxtorienterad
              och byggd med ett underifrånperspektiv. I konsekvens med detta
              ändras också benämningen på politikområdet till Regional tillväxtpolitik.
            </seg>
            <seg n="dd71dd00">
              I målet för regeringens politik för regionerna betonas tillväxten.
              Politiken ska bygga på människors egen handlingskraft men också
              på ett mer lokalt och regionalt ansvar och inflytande. Sveriges
              olika delar måste få växa utifrån sina egna förutsättningar.
            </seg>
            <seg n="53a50314">
              Några punkter betonas. En är förstärkt lokalt och regionalt inflytande
              och ansvar över statliga medel. Man tar till vara de unika förutsättningar
              för människors utvecklingskraft och företags konkurrenskraft som
              finns både i gles- och landsbygd såväl som i små och medelstora
              städer och i storstadsområdena.
            </seg>
            <seg n="306f74d4">
              Det bör finnas en god tillgång på kommersiell och offentlig service
              för boende och företag i alla delar av landet. I detta sammanhang
              vill jag också referera till alliansregeringens politik vad avser
              näringsliv som vi tidigare har debatterat.
            </seg>
            <seg n="4a23752f">
              Att förbättra villkoren för företag kommer alla till del oavsett
              om de ligger i glesbygd eller i storstadsområden. Regelförenklingar,
              satsningar på kvinnors och invandrares företag och tillgång till
              riskkapital är exempel på åtgärder som främjar regional tillväxt.
            </seg>
            <seg n="20920e4c">
              Regeringen tar nu fram ett underlag till ett gemensamt strategiskt
              handlingsprogram för att stärka landsbygdens utvecklingskraft.
              Arbetsgrupper tillsätts som ska arbeta med olika teman som till
              exempel förtagande, arbetskrafts- och kompetensförsörjning, service,
              infrastruktur, kommunikationer, miljö etcetera.
            </seg>
            <seg n="8a2e2bcc">
              Detta är problemområden som de som bor på landsbygden känner
              igen sig i. Det handlar om att behöva ha två bilar för att båda
              föräldrarna ska kunna komma till jobbet eller hämta på dagis.
              Det handlar om att vara tvungen att inackordera sina barn i gymnasiet
              därför att transporttiden till skolan är orimligt lång. Det saknas
              fungerande mobiltäckning eller bredbandsuppkoppling för företagen
              och så vidare. Listan kan göras långt. Det är tillfredställande
              att det arbetet nu påbörjas.
            </seg>
            <seg n="0378a3cd">
              Avseende EU:s sammanhållningspolitik är det en självklarhet att
              dessa medel ska användas effektivt och till största nytta. De
              nya stödfondsprogrammen fokuserar på förutsättningarna för företagande
              och entreprenörskap, innovationer och förnyelse samt på att öka
              tillgängligheten.
            </seg>
            <seg n="c050b261">
              Här finns ett stort engagemang ute i regionerna och kommunerna.
              Men det finns också en vilja att ta till vara idéer om forskning
              och utveckling, turism, kultur och miljö, och många gånger i kombination
              med varandra. Här bör man också ta till vara erfarenheter och
              utvärderingar från tidigare programperioder.
            </seg>
            <seg n="008c213b">
              Organisering och lokalisering av myndigheter har diskuterats
              under en lång tid. Vi har flera neddragningar, omorganisationer
              och omlokaliseringar till följd av bland annat Försvarsmaktens
              omställning. I det händer att en del personer väljer att flytta
              med till den nya lokaliseringsorten och en del väljer att stanna
              kvar och söka nytt jobb.
            </seg>
            <seg n="257373fe">
              I så fall behövs nyrekrytering, vilket ju kan ses som positivt.
              Det väsentliga är att verksamheten kan fortsätta med bibehållen
              hög kvalitet i arbetet oberoende av hur många som väljer att stanna
              kvar respektive flytta med.
            </seg>
            <seg n="d45b4667">
              Det är inte första gången som det sker en omlokalisering. Även
              under 1970- och 1980-talet utlokaliserades en hel del statliga
              verk. Då fanns det vad jag vet inte någon särskild omställningsorganisation
              för dem som valde att inte flytta med. Många hade få alternativ
              till en medflyttning och valde att följa med det utlokaliserade
              verket.
            </seg>
            <seg n="3ac298fa">
              Nya stora byggnader kom att byggas för att inrymma personalen.
              Kommunerna jublade och satte de nyanlända kommuninvånarna först
              i bostadskön till de övriga kommuninvånarnas förtret.
            </seg>
            <seg n="b80b8d80">
              Vi kan alltså konstatera att organisationen runt omlokalisering
              har förbättrats, men att organisationen själv måste ges ett ökat
              ansvar för att se vad som är bäst.
            </seg>
            <seg n="1ea849e4">
              Det pågår nu en översyn av myndigheterna inom näringspolitiken
              i syfte att göra dem mer anpassade till den nya politiken. Detta
              innebär ett tillväxtperspektiv, en ökad regionalisering, samverkan
              med andra aktörer, renodling av rollerna och en effektivare användning
              av skattemedel. Detta kräver en stor öppenhet från myndigheternas
              sida.
            </seg>
          </u>
          <note n="1f8764ab">
            Fru talman! Med detta yrkar jag bifall till utskottets förslag
            i betänkandet och avslag på motionerna.
          </note>
          <note type="speaker" n="aab1e2d8">
            Anf. 155 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-8" n="1abc3260">
            <seg n="e4a9b45b">
              Fru talman! Till Maria Plass vill jag säga att det är klart att
              man kan byta namn på regionalpolitiken och kalla den för något
              nytt. Men innehållsmässigt är det just ingenting annat.
            </seg>
            <seg n="231b48e6">
              Man hänvisar till EU:s samordningspolitik för företagen och så
              vidare. Det är klart; det kan man göra. Men om kommunerna och
              regionerna inte har förutsättningarna hur ska då företagen kunna
              utvecklas i regioner eller i kommuner där arbetsförmedlingen försvinner,
              där Försäkringskassan försvinner och där polisen alltmer sällan
              gör sig synlig? Vilket företag väljer att etablera sig i de kommunerna?
            </seg>
            <seg n="ebffc494">
              Tyvärr ser det ut så här i många kommuner runt om i Sverige.
              Detta är en reell verklighet. Det här är ett hinder. Det räcker
              inte att man ställer rätt diagnos och ser att det är problem med
              två bilar och inackordering. Om man inte har någon medicin blir
              det akuten direkt. Det är där ni brister.
            </seg>
            <seg n="83596782">
              Jag kan förstå detta, för regionalpolitik har historiskt sett
              inte varit Moderaternas stora prioriterade område. Men ni måste
              ändå förstå grundförutsättningarna. När delar av den statliga
              servicen försvinner så försvinner också möjligheterna för företag
              att etablera sig. Om det inte finns några företagare flyttar folk
              därifrån. De som försvinner först är ungdomen. Där har ni ingen
              politik.
            </seg>
          </u>
          <note type="speaker" n="fc69a208">
            Anf. 156 MARIA PLASS (m) replik:
          </note>
          <u who="maria_plass_6d349f_w" xml:id="i-540fda9fb1435aaf-4" n="910180c3">
            <seg n="60b741d9">
              Fru talman! Vi har stått här i tre och en halv timme, tror jag,
              och diskuterat näringspolitik och vad vi som regering, riksdag
              och allians gör för företagen, för att få dem att växa och för
              att vi ska få nya företag.
            </seg>
            <seg n="88df1c84">
              Det gäller inte bara storstaden. Som jag sade gäller det hela
              landet hela Sverige. När Kent Persson säger att förutsättningarna
              för företagande försvinner därför att det inte finns så många
              poliser har du fel. Vi ökar antalet poliser.
            </seg>
            <seg n="94375bf2">
              Du bor precis som jag ute på landsbygden, tror jag. Jag vet inte
              riktigt var du håller hus, men jag vet var jag är någonstans.
              Vi har gått igenom hela den här processen i Uddevalla. Det har
              varit nedläggning av varvet. Regementet lades ned. Vi hade en
              industri, Volvo, som också försvann. Och vi har lyckats ta oss
              ur detta. Men det är inte Vänsterpartiets politik som har gjort
              det. Det har vuxit underifrån. Vi är nu en stad med många småföretagare.
              Det känns roligt att kunna säga att vi har klarat oss igenom kriserna.
              Vi har nu en allians som styr Uddevalla, och det fungerar alldeles
              utmärkt.
            </seg>
            <seg n="f347adcc">
              Däremot kan jag konstatera att Vänsterpartiet har bidragit till
              att akuten om vi pratar sjukvård har lagts ned i Uddevalla. Där
              tycker jag att ni har begått ett jättemisstag, och det talar dessutom
              emot allt det du säger.
            </seg>
          </u>
          <note type="speaker" n="6774f851">
            Anf. 157 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-9" n="1abc3260">
            <seg n="b6fb8013">
              Fru talman! Skatteverkets chef säger att kvalificerad service
              endast kan ges på kontor med minst 100 anställda. Vad ger det
              för signaler? Samtidigt drar man ned på och lägger ned stora delar
              av kontoren i Norrlands inland. Man flyttar till de större orterna.
              Kvar blir servicekontor med två tre anställda. Vilken typ av service
              kan företag och invånare få i de kommunerna?
            </seg>
            <seg n="48b7bab1">
              Är det rimligt? Om du tycker det är det väl också rimligt att
              resten av näringspolitiken genomsyras av den synen: Det är företag
              inom tjänstesektorn med 100 anställda som kan ge god service.
              Resten blir något allmänt, mindre.
            </seg>
            <seg n="142e12ed">
              Visst anställer ni fler poliser. Men poliserna måste ut även
              på landsbygden, i landsbygdskommunerna. Jag kan försäkra dig,
              Maria Plass, att det är sällsynt med poliser i vissa kommuner
              i Sverige. Kommuner med fler poliser blir tyvärr allt färre.
            </seg>
            <seg n="3cc510b7">
              Den grundläggande servicen och statlig närvaro är en förutsättning
              för att en kommun ska kunna blomstra med arbetsförmedling, med
              försäkringskassa och med polis. Det handlar om trygghet för dem
              som bor, lever och verkar i de områdena.
            </seg>
          </u>
          <note type="speaker" n="746a04f8">
            Anf. 158 MARIA PLASS (m) replik:
          </note>
          <u who="maria_plass_6d349f_w" xml:id="i-540fda9fb1435aaf-5" n="910180c3">
            <seg n="023f0fa7">
              Fru talman! Ibland kan man nästan tro att Kent Persson har gått
              över till Moderaterna när han pratar om fler poliser. Vi har hållit
              på att prata om fler poliser i oändlig tid, och nu verkställer
              vi det. Det gjorde inte ni när ni var med och fick sitta vid makten.
              Det kom inga fler poliser. Nu börjar de bli synliga; åtminstone
              har jag sett dem ganska ofta nu under de senaste dagarna.
            </seg>
            <seg n="dc7ea5b0">
              Du talar om förutsättningarna för att företag ska komma och etablera
              sig. Det krävs si och så många anställda och så vidare. Vi måste
              ju konstatera att det sker en utveckling även i Sverige. Det sker
              en utveckling av Försäkringskassan och av arbetsförmedlingen.
              Mycket sker också över nätet. Vi måste följa med i den utvecklingen.
              Vi kan inte bara konstatera att så här har det varit förut, och
              nu ska vi vara kvar i det. Vi måste följa med.
            </seg>
            <seg n="2211bdd6">
              Du har säkert ett stort engagemang i detta, Kent Persson. Men
              följ med lite grann i vad som händer också!
            </seg>
          </u>
          <note type="speaker" n="ee65121a">
            Anf. 159 KRISTER ÖRNFJÄDER (s) replik:
          </note>
          <u who="krister_ornfjader_321c11_w" xml:id="i-fc000cb9d7c39d73-1" n="159e0425">
            <seg n="2e0ec873">
              Fru talman! Jag har några frågor att ställa till Maria Plass
              när nu näringsministern inte är här. Ett par av dem är föranledda
              av mitt eget anförande, och någon av det som har inträffat under
              dagen, eftermiddagen och kvällen.
            </seg>
            <seg n="354d369f">
              Maria Plass sade att det ska finnas en god offentlig service
              i hela landet. Det ställer jag upp på. Men om man lyssnar till
              den diskussion som förs från alliansens sida när man ska tillgodose
              olika sektorer av den goda servicen undrar man hur det här ska
              hänga ihop.
            </seg>
            <seg n="32df5e12">
              Maria Plass sade själv att det är viktigt med ett antal olika
              områden. För att lösa de behoven har man nu tillsatt ett antal
              utredningar. Bara det i sig självt är värt en kommentar. För drygt
              ett år sedan satt allianspartierna inne med alla lösningar. Jag
              vet att man kallade oss för världsmästare i utredningar. Jag har
              en vän här från trafikutskottet som också har hört det. Men frågan
              är om vi inte har mött vår överman nu. Allting ska ju utredas
              och utredas igen även det som är färdigutrett.
            </seg>
            <seg n="441040ab">
              Jag har två frågor. När det gäller kommunikationer säger alliansen
              att det ska ske efter en samhällsekonomisk lönsam bedömning. Jag
              vill fråga Maria Plass: Hur ska en sådan bedömning se ut för att
              tillgodose hela landet?
            </seg>
            <seg n="2683d43e">
              Nästa fråga gäller behovet av studier, som Maria Plass också
              tog upp. Vi har hört här i dag att behovet av studier onekligen
              ser olika ut beroende på var någonstans man är i landet och vem
              som ska studera. Hur ska man lösa det i hela landet med en så
              selektiv bedömning?
            </seg>
          </u>
          <note type="speaker" n="f7286b1a">
            Anf. 160 MARIA PLASS (m) replik:
          </note>
          <u who="maria_plass_6d349f_w" xml:id="i-540fda9fb1435aaf-6" n="910180c3">
            <seg n="488950b8">
              Fru talman! Vad är definitionen av god service, för det första?
              Det kan inte jag svara på. Den är säkert olika beroende på var
              i landet vi råkar befinna oss.
            </seg>
            <seg n="309d7b9b">
              När det gäller att vara världsmästare i utredningar vete sjutton
              om vi klarar av att klå er. Jag behöver väl inte fundera mer på
              den frågan, för ni borde veta svaret själva. Ni har själva varit
              med och initierat så många utredningar.
            </seg>
            <seg n="ff31fbd0">
              I detta fall ser man över och tar ett helhetsgrepp på vad det
              är som måste förbättras. Jag tog ett par exempel. Det var mina
              egna exempel; det var inte på något sätt vare sig näringsministerns
              eller någon annans, utan det var utifrån egna erfarenheter.
            </seg>
            <seg n="b17c7e08">
              När det gäller kommunikationer vet jag inte riktigt vad du avsåg,
              Krister Örnfjäder, och likaså när det gäller studier. Vem ska
              studera? Detta kommer underifrån; det har jag sagt hela tiden.
              Den som ska studera är den som vill studera. Sedan är frågan var
              man ska studera, självklart. Vi kan se att många av de mindre
              högskolorna, tyvärr kan man säga, inte har så många sökande. Det
              står väldigt många platser tomma i dag på högskolorna till exempel.
              Det kan vi inte lösa genom att fixa fler platser. I så fall får
              man titta på vilken skola som är mest effektiv. Vilken högskola
              är bäst?
            </seg>
          </u>
          <note type="speaker" n="4fe5d1d9">
            Anf. 161 KRISTER ÖRNFJÄDER (s) replik:
          </note>
          <u who="krister_ornfjader_321c11_w" xml:id="i-fc000cb9d7c39d73-2" n="159e0425">
            <seg n="4a7e7624">
              Fru talman! Det var Maria Plass själv som använde orden: Det
              ska vara en god offentlig service i hela landet. Då måste Maria
              Plass veta vad det är som menas med god offentlig service. Åtminstone
              måste hon ha en egen uppfattning om vad som är god offentlig service.
            </seg>
            <seg n="a9768ad5">
              När det gäller kommunikationer fick jag inget svar. Men ni planerar
              ju nu inför mars 2008 att lägga fram ett förslag på hur kommunikation
              ska se ut. Om jag hörde rätt i torsdags så sade samtliga företrädare
              för allianspartierna att bedömningar skulle ske utifrån en samhällsekonomiskt
              lönsam modell. Eftersom detta enligt Maria Plass själv har en
              så stor inverkan på hur regionalpolitik kommer att se ut borde
              hon vara informerad om vad detta innebär, för detta kommer att
              få en stor påverkan på hela Sverige.
            </seg>
            <seg n="b6d372e0">
              När det gäller studierna är det möjligt att det finns platser
              lediga. Men enligt vad som sades i den förra omgången när det
              gällde näringspolitiken skulle det inte vara det fria valet, utan
              man skulle peka med hela handen därför att man behövde ha fler
              som inte gick på högskolor. De skulle i stället börja arbeta och
              komma in i yrkeslivet betydligt fortare.
            </seg>
            <seg n="81291040">
              Man sträckte sig så långt att en av dina partikamrater sade att
              det var alliansens uppfattning att högskolorna och universiteten
              leker för mycket när de forskar. De leker för mycket när de forskar!
              Det ger väl en ganska bra bild av vilken syn man har. Jag förutsätter
              att Maria Plass inte delar den bilden eftersom hon säger att det
              är det fria valet som gäller när det gäller om man ska studera
              eller inte. Det kan jag i så fall understödja.
            </seg>
          </u>
          <note type="speaker" n="aa063cbc">
            Anf. 162 MARIA PLASS (m) replik:
          </note>
          <u who="maria_plass_6d349f_w" xml:id="i-540fda9fb1435aaf-7" n="910180c3">
            <seg n="adbfde96">
              Fru talman! När det gäller regional tillväxt eller utveckling,
              oavsett vad vi använder för ord, är man oftast ganska överens
              kanske inte här i riksdagen men ute i regionerna. Alla vill ha
              det bästa till sin region. Där är också vi överens, Krister Örnfjäder.
            </seg>
            <seg n="29964df6">
              När vi pratar om kommunikationer och infrastruktur vet vi också
              att där drar man för att få den bästa infrastrukturen i sin egen
              region. Vi ser de nationella och regionala planerna där man gör
              olika typer av prioriteringar. Och givetvis, om man fick välja
              fritt skulle man säkert ha motorväg överallt, men man gör sina
              prioriteringar utifrån sin egen region. Jag kan förstå att när
              man gör en infrastrukturproposition, som den som kommer, måste
              man titta på hela landet. Varken ni eller vi har pengar att tillgodose
              alla önskemål som finns. Vi kan konstatera att det under förra
              mandatperioden byggdes ett antal luftslott när det gäller infrastrukturen
              som nu måste åtgärdas.
            </seg>
            <seg n="f0032cb3">
              Det finns olika typer av studier. Vi har pratat om lärlingsutbildning
              som är mycket bra. Vi har pratat om högskole- och gymnasiestudier.
              Det måste ändå utgå från personen. Alla människor har inte samma
              fallenhet. Just nu finns det ett stort och skriande behov av personal
              som har olika typer av kompetenser, oavsett om de är akademiker
              eller om de har någon annan typ av utbildning.
            </seg>
          </u>
          <note type="speaker" n="fe61d519">
            Anf. 163 KARIN GRANBOM (fp):
          </note>
          <u who="karin_granbom_ellison_9d988c_w" xml:id="i-f2b17e12c91b55f2-0" n="0feb4bef">
            <seg n="8e6cfed8">
              Fru talman! Regionalpolitiken har länge präglats av otydlighet
              i insatser, i mål och i resultat. Det är svårt att få en övergripande
              bild av vad olika program och fonder betyder för utveckling och
              tillväxt, särskilt på lång sikt. Myndigheter som ska stödja, utvärdera
              och i viss mån kontrollera har otydliga uppdrag på detta område.
              Detta är arvet efter år av socialdemokratisk regering. Regionalpolitik
              kan inte ses som deras paradgren.
            </seg>
            <seg n="cf797bd5">
              Globalisering innebär att ekonomier och marknader öppnas. Fler
              länder deltar i världshandeln. Det finns mycket positivt med det,
              men det betyder också bland annat större konkurrens. Sverige har
              på senare år, i jämförelse med andra länder, sjunkit i tillväxt
              och välstånd. Vår framtid bygger bland annat på att alla i Sverige,
              oavsett var man bor, är med och bidrar.
            </seg>
            <seg n="f41b656e">
              Vi i Allians för Sverige ser att det finns utvecklingskraft i
              alla delar av landet. Genom ett fokuserat stöd med tydligt underifrånperspektiv
              vill vi stärka och framhålla lokal och regional tillväxt. Insatserna
              bör präglas av bärkraft på lång sikt. Det duger inte att med projektpengar
              hålla olika verksamheter under armarna för att sedan se dem pysa
              ihop så fort stödpengarna har försvunnit.
            </seg>
            <seg n="61e4bbc8">
              Regionalpolitikens främsta mål kommer framöver att vara tillväxt.
              Regional tillväxt är mer resultatstyrt än det tidigare målet om
              regional utveckling, som i princip kan betyda vad som helst. Tillväxt
              kommer av att folk arbetar, är produktiva och nyskapande. För
              att uppnå detta är det självklart att arbetsmarknaderna i regionen
              ska vara välfungerande och att service finns tillgänglig. Det
              ser vi som delmål eller medel för att uppnå en långsiktig och
              uthållig tillväxt.
            </seg>
            <seg n="37cb3013">
              För att tillväxt ska ske krävs det att många politikområden samverkar.
              Näringsutskottet och Näringsdepartementet har ett övergripande
              ansvar för regionalpolitik som kompenserar för olika förutsättningar
              i landet. Men av avgörande betydelse är att fokus på näringspolitiken
              har lagts på små och medelstora företag. Detta gynnar särskilt
              regioner utan stora städer. Att vi har ett generellt gott företagsklimat
              är det allra viktigaste för företagande och därmed tillväxt.
            </seg>
            <seg n="65621b5a">
              Viktiga insatser för regional tillväxt sker också inom andra
              utskott och departement. Vi har redan talat om god infrastruktur
              för både gods- och persontransporter. Det är mycket viktigt, precis
              som att det finns rättstrygghet även på landsbygd samt tillgång
              till vård och skola.
            </seg>
            <seg n="1c250959">
              Men eftersom det är näringsutskottet som debatterar och debatten
              handlar om utgiftsområde 19, Regional utveckling, tänker jag hålla
              mig till det som är regionalpolitik. Det är lätt att flyta ut
              och diskutera lite vad som helst, men just nu har vi en ypperlig
              möjlighet att diskutera just det som ligger inom utgiftsområde
              19 och även det som ligger inom strukturfondspengarna. Det är
              stora pengar, och det är viktigt att också tala om dem.
            </seg>
            <seg n="ec79c161">
              Jag skulle framför allt vilja framhålla tre saker. Insatserna
              för den regionala tillväxten behöver struktureras upp och utvärderas
              bättre. Det borde vara en självklarhet att man utvärderar effekterna
              av statliga insatser.
            </seg>
            <seg n="2b922845">
              Men när man läser generella utvärderingar av regionalpolitik
              från till exempel Nutek och ITPS finner man att det är uppenbart
              att det finns en stor förbättringspotential på det här området.
              Programmen och aktörerna är för många och svåröverblickbara. Många
              upplever det som besvärligt att veta vilket stöd de kan få.
            </seg>
            <seg n="150a13ee">
              Insatserna måste gå fram till entreprenörer och företagare och
              inte hamna i administration. De måste alltså vara tydligare och
              påvisat verksamma. Skattebetalarna ska inte behöva betvivla att
              deras pengar verkligen används så effektivt som möjligt.
            </seg>
            <seg n="6f8d5f5b">
              Det andra är att regionala och lokala aktörer måste ha ett tydligare
              ansvar. Onödig centralstyrning av vilka insatser som ska göras
              och hur de ska göras måste undvikas.
            </seg>
            <seg n="7af2d22c">
              Det tredje är att det är uppenbart att strukturen för de myndigheter
              som ska verka för regional tillväxt behöver förändras. För en
              tid sedan tillsatte regeringen en översyn av Nutek, Glesbygdsverket
              och ITPS. Den är nu klar. Slutsatsen av det arbetet är att myndigheternas
              mål är otydliga, instrumenten för att uppnå målen är svaga och
              indirekta och att deras uppdrag ligger nära andra myndigheters
              uppdrag. Dagens läge är inte särskilt bra på det här området.
              Uttrycket för många kockar gör en sämre soppa gör sig gällande.
            </seg>
            <seg n="f775738f">
              De tre myndigheter som jag nämnde måste få ett tydligare uppdrag
              och tydligare avgränsningar. Det finns ett förslag om att lägga
              ned dem och bygga upp en ny struktur med en tydligare uppdelning
              mellan genomförande och uppföljning. Det tycker jag verkar klokt,
              och vi i Folkpartiet uppmanar regeringen att fortsätta arbetet
              i denna riktning.
            </seg>
            <seg n="1ce22479">
              Sammanfattningsvis kan man säga att alliansregeringen nu har
              satt i gång ett arbete för översyn och utveckling av regionalpolitiken
              där huvudmålet är tillväxt och där perspektivet ska vara att människor
              själva i stället för staten bäst vet hur de bidrar till tillväxt
              och utveckling i sin region och bygd. Detta är rätt väg att gå.
            </seg>
            <seg n="e04566e9">
              Med detta yrkar jag bifall till utskottets förslag.
            </seg>
          </u>
          <note type="speaker" n="de35809d">
            Anf. 164 KRISTER ÖRNFJÄDER (s) replik:
          </note>
          <u who="krister_ornfjader_321c11_w" xml:id="i-fc000cb9d7c39d73-3" n="159e0425">
            <seg n="c6cdd9b4">
              Herr talman! Jag kunde klart och tydligt höra att den verksamhet
              som vi nu diskuterar, den regionala utvecklingspolitiken, var
              otydlig och att den skulle göras tydligare. Men sedan förstod
              jag ingenting mer. Jag såg ingen tydlighet i vad som skulle göras.
            </seg>
            <seg n="312b0c1b">
              Det fanns tydligen ett resonemang där man ifrågasatte den nuvarande
              strukturen och den nuvarande organisationen, och man kanske skulle
              göra något åt det. Men det hela blev inte mycket tydligare av
              det.
            </seg>
            <seg n="89d29a12">
              Visst, omorganisationer kommer och går. Vi har ju omorganiserat
              den här verksamheten ett antal gånger under de årtionden som den
              har funnits. Jag får väl avvakta och se hur det kommer att se
              ut. Men det var ingen speciell tydlighet från alliansen om hur
              man ska lösa det, hur det ska se ut och vad man vill åstadkomma
              med det.
            </seg>
            <seg n="6f0745af">
              Nästa fråga som jag skulle vilja ha ytterligare belyst gäller
              stöden. Jag uppfattade att Karin Granbom hade synpunkter på de
              stöd som finns. Under den här punkten är det ju i princip bara
              stöd som vi diskuterar. Det kunde ju också vara intressant för
              dem som sysslar med själva verksamheten att få veta om det är
              det alliansens och Folkpartiets åsikt att vi ska ändra på stödsystemen?
              Vi kanske till och med ska ta bort dem? Det är intressant att
              få veta detta inför framtiden, inte minst för dem som är berörda.
            </seg>
            <seg n="49f83b05">
              Hela systemet är ju uppbyggt för att man ska ha en utjämning
              mellan de olika regionerna, så att de regioner som för närvarande
              har det sämst förhoppningsvis ska få det bättre.
            </seg>
          </u>
          <note type="speaker" n="ab8603d3">
            Anf. 165 KARIN GRANBOM (fp) replik:
          </note>
          <u who="karin_granbom_ellison_9d988c_w" xml:id="i-f2b17e12c91b55f2-1" n="0feb4bef">
            <seg n="579a27ab">
              Herr talman! Det här området präglas av otydlighet. Det finns
              många program. Det är utvecklingsprogram, tillväxtprogram och
              fonder av olika slag. Det är partnerskap. Otydligheten finns där.
              Det finns pengar att söka, men man vet inte vart man ska vända
              sig. Det finns många myndigheter som har snarlika uppdrag.
            </seg>
            <seg n="e66e85b5">
              Utvärderingen är för svag i dag. Det finns pengar i systemet,
              men man vet inte om de verkligen ger nytta på lång sikt. Vi måste
              ändå ha lång sikt i åtanke när vi satsar pengar på olika projekt.
              Det kan vara projekt som löper en kort tid, men de måste också
              bära sig.
            </seg>
            <seg n="d76a84e6">
              Vi i alliansen tror inte bara på sysselsättning. Vårt fokus är
              på riktiga jobb som kan bära sig och på företag som är lönsamma
              och kan drivas vidare utan att staten håller dem under armarna.
              Det är detta jag menar när jag säger att vi måste se över det
              stöd vi ger och att det också måste nå fram till entreprenörer
              och företagare.
            </seg>
          </u>
          <note type="speaker" n="56b6865c">
            Anf. 166 KRISTER ÖRNFJÄDER (s) replik:
          </note>
          <u who="krister_ornfjader_321c11_w" xml:id="i-fc000cb9d7c39d73-4" n="159e0425">
            <seg n="01fdd6e7">
              Herr talman! Jag tycker också att man ska utvärdera och se till
              att de pengar som finns går till avsedda ändamål. Det tycker jag
              är rimligt. Men jag tycker också att om man har den ambitionen
              borde man veta lite mer om vart man vill nå och hur problembilden
              ser ut. Det finns som nämnts ett flertal olika stöd, och de har
              tillkommit för att man har upplevt att det finns behov. Man har
              inte först tagit fram pengar och sedan frågat om det är någon
              som vill ha dem till något. Tvärtom har man först sett att det
              finns ett behov att tillgodose.
            </seg>
            <seg n="7d0b102d">
              Jag har egentligen inget emot att man ser över detta, men om
              man ska göra det ska man ha en mycket tydligare bild av vad man
              vill åstadkomma innan man ändrar på strukturer som redan är i
              funktion. Jag förutsätter att de hamnar där de behövs. Tar man
              bort dem får det konsekvenser, och då ska man se till att man
              har vetskap om och åtgärder mot de konsekvenserna innan man utsätter
              människor, företag och regioner för de här åtgärderna.
            </seg>
            <seg n="759368da">
              Jag får väl vänta och se om jag kan få en klarare beskrivning
              av vad det handlar om, så får vi vänta tills ni presenterar en
              sådan. Under tiden går tydligen pengarna ut.
            </seg>
          </u>
          <note type="speaker" n="45f48afa">
            Anf. 167 KARIN GRANBOM (fp) replik:
          </note>
          <u who="karin_granbom_ellison_9d988c_w" xml:id="i-f2b17e12c91b55f2-2" n="0feb4bef">
            <seg n="51140c04">
              Herr talman! Jag sade också att vi just har inlett en översyn
              av detta. Vi har haft ett år på oss, och vi har haft mycket att
              stå i, så en översyn är påbörjad. Vi har definierat målet och
              vet vart vi vill gå. Vi har också beslutat oss för vilket perspektiv
              vi ska ha. Det kommer framöver att presenteras mera av vad detta
              konkret kommer att innebära.
            </seg>
            <seg n="7a0cc548">
              Jag är glad över att vi har samsyn om att vi behöver utvärdera
              det som har varit. Vi kan inte bara förutsätta att pengarna går
              dit där de gör bäst nytta. Att det finns behov av stöd därute
              tror jag inte att vare sig Krister Örnfjäder eller någon annan
              här ifrågasätter. Vi gör en utvärdering, och när vi har gjort
              den återkommer vi med en tydligare politik på det här området.
            </seg>
          </u>
          <note type="speaker" n="986a1517">
            Anf. 168 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-10" n="1abc3260">
            <seg n="9dae19e4">
              Herr talman! Karin gjorde ett snyggt försök genom att säga att
              vi ska hålla oss till utgiftsområde 19. Det är väl helt enligt
              Axel Oxenstiernas principer att hålla sig till ett område. Men
              nu är världen lite mer komplicerad än så. Regionalpolitik, tillväxtpolitik
              och näringspolitik innefattar alla samhällsområden.
            </seg>
            <seg n="29c76397">
              Förutsättningarna för en regionalpolitik har jag varit inne på
              tidigare, och det tänker jag inte ta upp. Men jag ska ge dig en
              eloge. Till skillnad från Krister Örnfjäder delar jag din uppfattning
              att den otydlighet som i dag råder, inte minst inom de statliga
              myndigheterna men även bland andra aktörer, om vad det finns för
              medel, om hur man söker, om vilken uppföljning det är och om EU:s
              alla program, gör det väldigt svårt att agera. Det är svårt att
              följa upp, och det är också svårt att utvärdera effekterna. Jag
              ser fram emot att få se en analys från er sida om vad ni kommer
              fram till.
            </seg>
            <seg n="8d96aa99">
              Men jag vill också se en fortsättning på detta, en analys av
              de statliga myndigheternas agerande runt om i Sverige. När får
              vi en helhetssyn och ett helhetsgrepp på den regionala utvecklingen
              i Sverige, där de statliga myndigheterna har en helhetssyn och
              inte agerar var och en för sig med sitt maximala vinstintresse?
            </seg>
          </u>
          <note type="speaker" n="0ecdd41d">
            Anf. 169 KARIN GRANBOM (fp) replik:
          </note>
          <u who="karin_granbom_ellison_9d988c_w" xml:id="i-f2b17e12c91b55f2-3" n="0feb4bef">
            <seg n="352281ac">
              Herr talman! Det finns en utredning som ser över just den statliga
              förvaltningen. Den ska ha en slutredovisning i slutet av 2008.
              Det kommer säkert en delredovisning också, som Kent Persson kan
              ha synpunkter på. Men annars får vi 2008 en presentation av detta.
            </seg>
            <seg n="d1620cc3">
              I denna utredning ingår bland annat hur denna förvaltningsstruktur
              kan förenkla kontakterna för medborgare och företag och säkerligen
              också detta med lokaliseringen. Det är en viktig del var någonstans
              myndigheterna finns.
            </seg>
            <seg n="7b235aaa">
              Samtidigt tycker jag att det är väldigt viktigt att man inför
              varje lokalisering gör en konsekvensanalys för var en myndighet
              ska finnas. Vi måste också känna en stor tillit till att myndigheterna
              själva bäst vet hur de ska styras och hur de effektivast bedriver
              sitt uppdrag. Vi kan inte detaljstyra myndigheterna, utan myndigheterna
              är självständiga från politiken i det dagliga arbetet.
            </seg>
          </u>
          <note type="speaker" n="14c8b27e">
            Anf. 170 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-11" n="1abc3260">
            <seg n="3a63067b">
              Herr talman! Enligt Axel Oxenstierna är myndigheterna självständiga
              stater i staten. Men det duger inte. Vad är er syn på nedläggningen
              av kontoren i stora delar av Norrland och på centraliseringen?
              Är det som Maria Plass sade, att det är den tekniska utvecklingen
              som gör det möjligt att centralisera, och då måste de hänga med?
              Är det din uppfattning också?
            </seg>
            <seg n="c55ea03f">
              Den utredning som du talar om handlar om något helt annat. Den
              handlar om etablering. Här handlar det om neddragning. Man drar
              bort service från stora delar av Sverige. Vad har ni för politik
              för det? Vem vill flytta till den typen av regioner eller kommuner
              där man drar bort den grundläggande servicen som borde vara lika
              över hela landet om man menar någonting med att hela Sverige ska
              leva? Kan jag få svar på det?
            </seg>
          </u>
          <note type="speaker" n="3de1b066">
            Anf. 171 KARIN GRANBOM (fp) replik:
          </note>
          <u who="karin_granbom_ellison_9d988c_w" xml:id="i-0445008aca153b04-0" n="0feb4bef" next="i-581708244170c048-0">
            <seg n="5ef2c241">
              Herr talman! Jag anser att det är myndigheterna som själva måste
              besluta om sin verksamhet. De vet bäst hur de effektivast bedriver
              sin verksamhet.
            </seg>
            <seg n="4c57d245">
              Myndigheterna har naturligtvis ett uppdrag att behandla alla
              medborgare likvärdigt och opartiskt och ge dem god service.
            </seg>
            <seg n="da9acd08">
              Att man ska lokalisera myndigheter på olika platser för att upprätthålla
              sysselsättning, tycker jag är ett ogiltigt argument. En myndighet
              kan bara ha som mål att utföra den service som medborgarna kräver
              och även verkställa beslut från riksdag och regering. Jag tror
              aldrig att vi kan få någon samsyn om utlokalisering för att skapa
              arbetstillfällen.
            </seg>
          </u>
          <note n="bb8c6f4a">
            Anf. 172 LARS LINDÉN (kd):
          </note>
          <note n="216ccdcd">
            Herr talman! Jag börjar med att yrka bifall till utskottets förslag
            till beslut i samtliga punkter.
          </note>
          <u who="karin_granbom_ellison_9d988c_w" xml:id="i-581708244170c048-0" n="0feb4bef" prev="i-0445008aca153b04-0">
            <seg n="ade4b6d5">
              Det finns två kraftfulla verktyg för att skapa en sund regional
              utveckling i Sverige.
            </seg>
            <seg n="b3785a0a">
              Det ena är att se till att vi dubblerar turistnäringen i Sverige.
              Jag återkommer till detta.
            </seg>
            <seg n="d9b3288b">
              Det andra kraftfulla verktyget för att få mer liv i lands- och
              glesbygden är en generellt bra småföretagarpolitik som underlättar
              för småföretagen att bedriva sin verksamhet, en politik som först
              och främst gör att småföretagarna känner sig uppskattade av kommunpolitiker
              och tjänstemän när de startar sitt företag och sedan för varje
              ny medarbetare som de anställer.
            </seg>
            <seg n="6a2de623">
              Det är självklart för de flesta kommunpolitiker att gratulera
              och uppvakta när någon i kommunen nått framgångar inom idrott
              och kultur. När småföretagaren har tagit hem en stororder som
              skapar många årsarbeten i kommunen kanske det möjligen kan bli
              en liten artikel i lokaltidningen. Att kommunledningen skulle
              komma med blommor och gratulera har då inte jag varit med om i
              min s-styrda kommun Timrå under 34 års företagande, trots att
              jag har skapat 700800 årsarbeten under dessa år. Detta skulle
              kosta så lite men betyda så mycket för att uppmuntra företagandet.
            </seg>
            <seg n="e496c910">
              Visst finns det kommuner som sköter detta bra, men här finns
              mycket mer att göra, och vi rikspolitiker måste visa vägen.
            </seg>
            <seg n="dbe9beff">
              För mig som har arbetat som småföretagare mest hela livet känns
              det nu som om luften börjar bli lättare att andas. Nu har vi en
              regering som förstår att framväxten av fler småföretag är den
              enda grunden för tillväxt och välfärd i hela landet.
            </seg>
            <seg n="333f5b2f">
              När företagarklimatet nu blir mer och mer uppmuntrande och vi
              förenklar för de små företagen att arbeta och verka då startas
              fler företag. Då växer de små företagen till medelstora, och några
              av de medelstora företagen blir storföretag. Det är mycket glädjande
              att denna utveckling nu har kommit i gång.
            </seg>
            <seg n="c3bc84dd">
              Det är, med få undantag, över 30 år sedan det växte fram nya
              storföretag i Sverige. I stället har många storföretag lämnat
              landet under dessa 30 år. Nu har en lång period med motvind för
              företagarna avslutats, och det blir enklare och enklare att starta
              och driva företag.
            </seg>
            <seg n="35fbadbe">
              När nu också förmögenhetsskatten försvinner kommer vi att få
              se att det finns ytterligare möjligheter för nya medelstora och
              stora företag att växa fram i Sverige. Den utvecklingen är vi
              övertygade om kommer att ske, och då kommer detta utgiftsområde,
              Regional utveckling, att kunna minimeras till ett historiskt minnesmärke.
              Det är ett utgiftsområde som tyvärr behövdes under många år då
              företagsklimatet var arktiskt.
            </seg>
            <seg n="6a0f25eb">
              Herr talman! Att ge olika företag och aktiviteter regionalpolitiskt
              stöd är ingen lätt uppgift. Det har historien visat. Vi har under
              åren läst förödande kritik från Riksrevisionen, ITPS, Nutek med
              flera där man har påvisat svårigheter att undvika snedvridning
              av konkurrensen, svårigheter att stödja rätt typ av företag, svårigheter
              att få långsiktiga effekter av ett engångsstöd och så vidare.
              Man har påpekat att tjänstemännen på Almi och Nutek hellre har
              gett bidrag till redan stabila och lönsamma företag som egentligen
              skulle ha klarat dessa investeringar med egna pengar. De företag
              som verkligen skulle ha haft nytta av regionalpolitiskt stöd har
              man inte vågat satsa på inför risken att förlora pengar.
            </seg>
            <seg n="4028304c">
              I detta betänkande står det om en undersökning som ITPS gjort,
              Effektutvärdering av det regionala utvecklingsbidraget . Där jämförde
              man en grupp företag som fått bidrag med en kontrollgrupp som
              inte fått bidrag. Man undersökte sannolikheten att överleva och
              utvecklas som företag för de båda grupperna. Man såg att skillnaderna
              mellan dessa två grupper av företag var mycket små.
            </seg>
            <seg n="0bae007a">
              Det är alltså inte ett tillfälligt stöd som avgör ett företags
              framtid och utveckling. Det som däremot är det avgörande överlevnadsvillkoret
              för alla företag i alla regioner är vilket företagsklimat och
              vilka villkor som gäller för företagandet i hela landet.
            </seg>
            <seg n="27a564da">
              Skapar vi generellt goda villkor för alla företag i landet så
              är det just företagen i gles- och landsbygd som får störst nytta
              av detta för att få fart på sin verksamhet. Det är detta som Näringsdepartementet
              nu jobbar med natt och dag.
            </seg>
            <seg n="910281d9">
              Visst tycker företagarorganisationerna att det borde hända mer
              och fortare, men nu rör det på sig i rätt riktning för första
              gången på många år.
            </seg>
            <seg n="3770e31d">
              Den förra regeringen var duktig på att lyssna till storföretagens
              synpunkter. Det var bra, men detta gjorde att de små och medelstora
              företagarna ofta kände sig osedda. De regler som skapades passade
              de stora företagen bra men var sämre för de små.
            </seg>
            <seg n="c9785b7c">
              Nu har vi medvetet börjat få en bättre balans här. Vi inser att
              det är de små och medelstora företagen som är morgondagens potentiella
              storföretag.
            </seg>
            <seg n="2eb6e3da">
              Herr talman! Jag går nu över till att tala om det andra verktyget
              för att skapa en bättre regional balans.
            </seg>
            <seg n="8bced219">
              I flera år öronmärkte vi i vår budget 100 miljoner kronor inom
              utgiftsområde 19 att föras över till utgiftsområde 24 där marknadsföringen
              av Sverige som turistland låg. De 100 miljonerna från den regionala
              utvecklingsbudgeten skulle på sikt ge många fler varaktiga jobb
              och en stabil utveckling i glesbygd och landsbygd än de andra
              3,3 miljarder kronor som nu finns inom detta utgiftsområde.
            </seg>
            <seg n="288153e4">
              En del tyckte att vi var kaxiga när vi påstod att detta på några
              års sikt skulle skapa 100 000 nya jobb i anslutning till turismen
              i Sverige. Många av de jobben skulle hamna i glesbygden och landsbygden.
            </seg>
            <seg n="051a3d1f">
              Det gläder mig att man nu i detta betänkande på flera ställen
              i texten har börjat nämna turismen som ett av de viktigaste verktygen
              för att få liv i bygder där det i dag är svårt att hitta andra
              jobb. Detta är bra, Maud Olofsson! Nu gäller det bara att få finansen
              att fatta potentialen i detta. Det är ju inte alltid det lättaste.
              Men jag förstår att det är där det sitter.
            </seg>
            <seg n="48e83451">
              Förra mandatperioden basunerade vi ut detta med 100 000 nya jobb
              inom turistnäringen.
            </seg>
            <seg n="4870d8f9">
              Tillväxt genom turistnäringen
            </seg>
            <seg n="4a2b5716">
              Anledningen till att det ser ljust ut för denna näring i Sverige
              är att den just nu är den mest expansiva näringen i världen. Dessutom
              har Sverige unika möjligheter att erbjuda annorlunda miljövänliga
              turistaktiviteter. Vi är besvikna över att denna utredning inte
              har skickats ut på remiss och över att den inte har tagits på
              större allvar.
            </seg>
            <seg n="76415645">
              Herr talman! Exportintäkterna från turismen i Sverige i år kommer
              att hamna på ungefär 75 miljarder kronor. Nästan hälften av dessa
              intäkter kommer till statskassan i form av skatter och avgifter.
              Få andra aktiviteter är så lönsamma som denna för svenska staten.
            </seg>
            <seg n="b8a10c8e">
              Fördubblar vi marknadsföringsbudgeten, från 100 till 200 miljoner
              kronor, för att sälja Sverige utomlands som ett unikt turistland
              skulle detta självfinansieras redan vid en så liten ökning av
              antalet utländska turister som 0,3 procent. Skulle antalet utländska
              turister öka med 6 procent, vilket är fullt realistiskt, skulle
              staten tjäna 2,25 miljarder på satsade 100 miljoner. Otroliga
              22,5 gånger insatsen skulle vi tjäna på att ute i världen marknadsföra
              Sverige som ett unikt turistland.
            </seg>
            <seg n="caf3c0ec">
              Detta har Norge, Finland och Danmark fattat för länge sedan.
              De satsar tre fyra gånger mer än Sverige på att locka utländska
              turister till sina länder, och de lyckas.
            </seg>
            <seg n="06211a74">
              Med en fördubblad turistnäring i Sverige, som man i utredningen
              Tillväxt genom turistnäringen tror på, skulle många av våra kommuner
              i glesbygden och landsbygden vända utvecklingen från utflyttning
              till inflyttning. Hela landet skulle börja leva utan regionalpolitiska
              bidrag.
            </seg>
            <seg n="cfbae637">
              Herr talman! Vi kristdemokrater tror att detta snart blir möjligt
              i Sverige.
            </seg>
          </u>
          <note type="speaker" n="f366da00">
            Anf. 173 KRISTER ÖRNFJÄDER (s) replik:
          </note>
          <u who="krister_ornfjader_321c11_w" xml:id="i-bff39ecf5553f319-0" n="159e0425" next="i-e0257443b77dcf2a-0">
            <seg n="0c80ace1">
              Herr talman! Det är lite av ett historiskt ögonblick. Vi har
              ju nyss bevittnat att vi har bytt majoritet i riksdagen. Vi har
              nu en majoritet för en bättre och en större satsning på turismen.
              Så uppfattar jag Lars Lindéns inlägg.
            </seg>
            <seg n="b7561d50">
              I vårt förslag finns det 60 miljoner mer, varav 50 miljoner mer
              till marknadsföring. Om jag rätt förstått den andra halvan av
              Lars Lindéns inlägg var det mer pengar till att satsa på turism
              för att marknadsföra och utveckla turism som efterlystes. Det
              är precis det som vi har pengar till, så jag ser fram emot voteringen
              på onsdag morgon. Vi kan få oväntade resultat, åtminstone jämfört
              med hur resonemanget varit från utskottets sida.
            </seg>
            <seg n="4823ad4d">
              När det gäller den första halvan har väl Lars Lindén lite grann
              missat, för det var väl under den tidigare punkten som de sakfrågorna
              var uppe till behandling. Men jag ska försöka föra in även den
              delen i den diskussion som hör till det här ämnet.
            </seg>
            <seg n="4556a9a6">
              Jag uppfattar att Lars Lindén inte tycker att det ska finnas
              några stöd, så jag vill bara höra om jag har uppfattat det rätt.
              Ska vi alltså i dag se till att stöden till de regionalpolitiska
              åtgärderna försvinner?
            </seg>
          </u>
          <note n="7e0bb9b7">
            Anf. 174 LARS LINDÉN (kd) replik:
          </note>
          <u who="krister_ornfjader_321c11_w" xml:id="i-e0257443b77dcf2a-0" n="159e0425" prev="i-bff39ecf5553f319-0">
            <seg n="37c4a90d">
              Herr talman! Det är bra om det finns en majoritet för att satsa
              på turismen. Jag har pratat med folk på Näringsdepartementet så
              jag vet att detta är på gång. Det man nu inte fick igenom berodde
              snarare på synpunkter från finansen såvitt jag förstår. Jag begriper
              inte hur de räknar. Där finns det lite kamerala typer. I alla
              fall har de haft synpunkter. Jag tror att det vi här talar om
              kommer att ske. Då är det bra om det finns en enig riksdag bakom
              det.
            </seg>
            <seg n="19a64e32">
              När det gäller detta med att ha synpunkter på att det i framtiden
              inte ska finnas några regionalpolitiska stöd kan jag bara säga
              att det väl inte finns något egenvärde i att ha stöden. Om stöden
              inte behövs tar vi väl bort dem. Skulle vi få ett bra företagsklimat
              generellt i Sverige gynnar det mest företag i glesbygden och landsbygden
              eftersom de har största behovet av det.
            </seg>
            <seg n="e8e9b8a6">
              Satsar vi på turismen och de flesta kommuner till och med måste
              få folk att flytta in för att klara av alla turister då behövs
              det inte längre något stöd. Självklart tar vi då bort stödet.
            </seg>
          </u>
          <note type="speaker" n="9ff5bf7b">
            Anf. 175 KRISTER ÖRNFJÄDER (s) replik:
          </note>
          <u who="krister_ornfjader_321c11_w" xml:id="i-bff39ecf5553f319-1" n="159e0425" next="i-e0257443b77dcf2a-1">
            <seg n="43d22ccc">
              Herr talman! Det verkar alltså finnas en majoritet för en större
              satsning på turismen det kan vi konstatera för med hjälp av era
              röster skulle vi kunna uppnå det resultatet. Men vi får väl, som
              sagt, se på onsdag om det då fortfarande gäller.
            </seg>
            <seg n="0929700a">
              Nej, det är klart att vi inte ska ha några stöd för stödens egen
              skull. Men det är inte därför vi har stöden. Vi har stöden för
              att kunna tillgodose olika önskemål och, inte minst, för att utjämna
              skillnader mellan olika regioner. Det som är gångbart exempelvis
              i Helsingfors behöver inte vara gångbart i Årjäng på grund av
              olika åtgärder. Därför skulle det kanske behövas ett system just
              för att se till att utjämna skillnader.
            </seg>
            <seg n="f98a1dc6">
              Jag förutsätter att Lars Lindén ändå ställer upp på att viss
              grundläggande service av olika slag behövs. Ett visst utjämnande
              för att bygga bort exempelvis en transportnackdel kan också behövas.
              Det innebär att någon form av system behövs.
            </seg>
            <seg n="62b45401">
              Av de åtta nio minuter som Lars Lindén använde till sitt anförande
              tyckte jag mig uppfatta att fyra eller fem minuter gick åt till
              att säga: Det behövs inga stöd. Låt företagen få leva efter sina
              egna förutsättningar! Då kommer det att ordna sig.
            </seg>
            <seg n="cda1b5c8">
              Jag skulle önska att det var så. I så fall är det ett väldigt
              okomplicerat samhälle, men så ser det inte riktigt ut. Vi i riksdagen
              har, menar jag, att ta ställning till den verklighet vi lever
              i. Det finns faktiskt skillnader. Det är dessa som de regionalpolitiska
              stöden ska utjämna.
            </seg>
            <seg n="225a9d76">
              Jag gör tolkningen att det i slutändan ändå behövs någon form
              av stöd. Kanske landar det då i den andra alliansdelen. Kanske
              behöver man titta på hur stöden används. Jag ska inte lämna något
              svar. Vad jag nu sagt är i alla fall en välvillig tolkning.
            </seg>
          </u>
          <note n="24d2e51e">
            Anf. 176 LARS LINDÉN (kd) replik:
          </note>
          <u who="krister_ornfjader_321c11_w" xml:id="i-e0257443b77dcf2a-1" n="159e0425" prev="i-bff39ecf5553f319-1">
            <seg n="6a7a6d79">
              Herr talman! När nu utredningen om turismens framtid så tydligt
              visar att det är möjligt att skapa inte bara 100 000 nya jobb
              inom turistnäringen utan kanske ännu fler jobb kommer det självklart
              att se helt annorlunda ut i de bygder där man har förutsättningar
              att ordna med lite unika turistsatsningar för de turister från
              hela världen som kommer hit. Men nu tappar vi marknadsandelar
              på den här sidan och missar många jobb. Därför förstår jag inte
              varför finansen bromsar när utredningen så tydligt visar att här
              finns en jättestor potential.
            </seg>
            <seg n="32a05be6">
              När vi får till ett bättre företagsklimat och när det blir mer
              lönsamt att starta småföretag och företag över huvud taget och
              man kan få rejäla vinster klarar de sig även i glesbygden många
              gånger. Men jag tror säkert att det tar många år innan vi kan
              ta bort det helt. 3,3 miljarder, eller vad det nu är, tror jag
              inte behövs om vi skulle få igenom ett bättre företagsklimat och
              om turistsatsningen lyckas.
            </seg>
          </u>
          <note type="speaker" n="a172fd13">
            Anf. 177 MARIA STENBERG (s):
          </note>
          <u who="maria_stenberg_ecf3b3_w" xml:id="i-faea79fbea720c2a-0" n="6a45b8a4">
            <seg n="7aed8ac8">
              Herr talman! Jag har anmält mig till debatten i dag av två anledningar.
              Den ena är motion 370 Samhällsansvar för hela landet som behandlas
              i detta betänkande och som vi socialdemokrater från Norrbotten
              står bakom. Den just nu allra viktigaste anledningen handlar om
              den föreslagna nedläggningen av sågverket på Seskarö. Seskarö
              är en ö vid Norrbottens kust i Haparanda kommun några kanske inte
              visste det.
            </seg>
            <seg n="6726373f">
              I morse kl. 8 träffade jag sågverksarbetarna på Seskarö och på
              plats upplevde deras chock och frustration över nedläggningsbeslutet,
              som innebär att hela deras arbetsplats ska läggas ned. Seskarö
              sågverk ska helt enkelt bort från marknaden, och 60 anställda
              får gå.
            </seg>
            <seg n="b4c043cc">
              Precis som vi poängterar i vår motion upplever invånare att staten
              på många olika håll håller på att överge inland och glesbygd.
              Centralisering och förflyttning av jobb från inlandet till kustregioner
              sker i första hand, och människor i glesbygd upplever en utarmning
              av jobb. Det syntes tydligt i ansikten på sågverksarbetarna på
              Seskarö.
            </seg>
            <seg n="e630aecb">
              Sågverket på Seskarö ägs av Setra, där staten och LRF är storägare.
              Det är naturligt att just den formen av ägande innebär att människorna
              på Seskarö undrar hur och när staten ska presentera en tanke eller
              en strategi för hur ön ska kunna möta framtiden. Givetvis funderar
              man också över om LRF har några tankar och känner något ansvar
              över hur ön och människorna som bor där ska kunna överleva i framtiden
              där faktiskt sågen har varit öns hjärta i många år. Sågverksarbetarna
              undrar så klart över varför just ett lönsamt sågverk som deras
              ska bort, över hur flödet av timret sköts inom Sveaskog och om
              det finns en möjlighet för någon annan att köpa och driva deras
              sågverk vidare.
            </seg>
            <seg n="1fc6b435">
              Om nu inte stora ägare som staten och LRF vill driva sågen på
              Seskarö vidare, kommer någon annan att få den möjligheten i Moderaternas
              Sverige?
            </seg>
            <seg n="0035e14e">
              Frågorna och farhågorna är många och stora för familjerna på
              Seskarö. Det vore på sin plats att näringsministern prioriterar
              ett besök på Seskarö. Hon hade kunnat ta chansen att här i kammaren
              i dag presentera sin strategi för hur ön ska överleva, just preciserat
              på vilket sätt politikområdet regional tillväxt, som den borgerliga
              majoriteten i utskottet poängterat från den här talarstolen under
              lång tid, ska komma människorna på Seskarö till del.
            </seg>
          </u>
          <note n="3c2a6f8f">
            Överläggningen var härmed avslutad.
          </note>
          <note n="c4dea05e">
            12 § Energi
          </note>
          <note n="4645abde">
            Föredrogs
          </note>
          <note type="speaker" n="c8f31486">
            Anf. 178 BERIT HÖGMAN (s):
          </note>
          <u who="berit_hogman_82ac81_w" xml:id="i-b0bf61d8f0599291-0" n="503310b8">
            <seg n="dab83f83">
              Herr talman! Ett år har gått sedan vi debatterade energipolitiken
              i kammaren. I fjolårets debatt fick vi en genomgång av alliansens
              företrädare kring den energikompromiss man hade kommit överens
              om. Den gick ut på att praktiskt taget alla hade gett upp sin
              politik till förmån för praktiskt taget ingenting alls.
            </seg>
            <seg n="3cde914c">
              Centern gav upp sitt kärnkraftsmotstånd. Folkpartiet lade, om
              än tillfälligt, ned sitt kärnkraftskrameri. Moderaterna lade ned
              sina högljudda röster om billig energi till industrin, och numera
              vet vi att kd lagt ned sitt vallöfte om billigare bensin.
            </seg>
            <seg n="89aba6a3">
              För ett år sedan var det bärande argumentet för att det saknades
              förslag att det var så kort tid sedan regeringsskiftet. Nu har
              det gått ett år, och det är fortfarande lika ont om förslag. Det
              är fortfarande en socialdemokratisk politik som är bärande i energipolitiken.
              Den nya regeringen gör minsann inte mycket för att vi ska få en
              långsiktighet även framgent i detta land.
            </seg>
            <seg n="f06ad57c">
              Nej, det är många energipolitiska kullerbyttor i debatten. Moderaternas
              ledare Fredrik Reinfeldt och miljöminister Andreas Carlgen tar
              åt sig äran av att vi i Sverige var väldigt tidigt ute med en
              koldioxidskatt. Över världen reser de och berättar om den fina
              politik som Sverige driver och som de själva har varit motståndare
              till, tre av alliansens partier.
            </seg>
            <seg n="55ec1c82">
              Maud Olofsson far till Bryssel och deklarerar att nu har Sverige
              gjort så mycket att andra får jobba i stället. Vi tycker att målet
              55 procent är alldeles för högt, säger Maud Olofsson. När vi kraftfullt
              protesterar både mot detta agerande och mot att det förts minimal
              dialog före resan får vi av statssekreteraren beskedet att inte
              ska vi haka upp oss på siffror. Det finns nämligen inga siffror
              att ta ställning till. Då undrar jag: Om det inte finns några
              mål att ta ställning till, vad är det då Maud Olofsson protesterar
              emot?
            </seg>
            <seg n="b47a5ecc">
              Nej, miljö- och energipolitiken är alldeles för allvarlig för
              att hanteras på ett så valhänt och ytligt sätt som regeringen
              nu gör.
            </seg>
            <seg n="7207c7bc">
              Klimatfrågan vet vi kan lösas endast om världen väljer att samarbeta.
              Det internationella samarbetet får inte bli som regeringen nu
              gör det till, en ursäkt för att inte agera här hemma i Sverige.
              Tvärtom borde vi se Balimötet som ett litet men ändå väldigt viktigt
              genombrott för en förändring över världen. Då måste regeringen
              se vilka enorma möjligheter detta innebär för vårt land och möjligheten
              att fortsättningsvis också gå före.
            </seg>
            <seg n="dce5b58b">
              När förhandlingar pågår om bördefördelningen inom EU måste Sverige
              visa att vi kan, vill och törs. Men se, det gör inte regeringen.
              Trots att Energimyndigheten visar att bara genom att genomföra
              den politik vi har nu och med befintliga beslut kan vi komma upp
              i 47 procent i förnybar energi, trots att Riksrevisionen visar
              att det sätt på vilket den förra regeringen styrde Vattenfalls
              agerande har bidragit till stora insatser på området när det gäller
              förnybar energi och trots att vi vet att de finns flera aktörer
              som är intresserade av att komma in på marknaden, inte minst när
              det gäller vindkraft, och därmed bidra till högre mål gör regeringen
              väldigt lite eller ingenting för att stötta denna utveckling.
              Det saknas en långsiktig politik.
            </seg>
            <seg n="b108b7a6">
              Förra veckan gästades vi av Al Gore. Han manade regeringen till
              nya tag och fler åtgärder. Man kan vara världsmästare en kort
              stund, men när det slås nya rekord faller man i glömska. Om regeringen
              vill att Sverige även framgent ska ligga i framkant är det till
              att sätta i gång att jobba.
            </seg>
            <seg n="d216d0c6">
              Visserligen finns lite pengar avsatta i budgeten. Men de minskar
              i rask takt både 2009 och 2010. Den där klimatmiljarden är en
              klimatbluff.
            </seg>
            <seg n="7896aa4d">
              Industrin blir villrådig, energiproducenterna blir villrådiga,
              konsumenterna blir villrådiga vad är det för politik som gäller?
              Var är det som egentligen är regeringens avsikt? Vad är det för
              energipolitik som är långsiktig? Det är just avsaknaden av tydliga
              och konkreta ambitioner som gör att det händer så lite. Ingen
              vågar ta något steg.
            </seg>
            <seg n="3417de31">
              Det blir som när Alice i underlandet frågar ugglan: Vilken väg
              ska jag ta? Då frågar ugglan: Vart ska du? Hon svarar: Det vet
              jag inte. Då spelar det ingen roll vilken väg du tar, säger han.
              Precis så är det också för denna regering.
            </seg>
            <seg n="9b14d4b3">
              Sverige har fortfarande ett väldigt gott utgångsläge. Vi vet
              att vi kan gå före. Vi har råd, vi har kunskapen och vi har möjligheten
              att satsa mycket mer på kunskap, utveckling och investeringar.
              I vår budget har vi 2 miljarder mer än regeringen till detta under
              perioden. Men så som regeringen bedriver sin politik nu finns
              det fler idéer och mer resurser för frisörsalonger för hundar
              än för en politik som gynnar en hållbar utveckling. Vad är det
              som är viktigast för Sverige? Vad är det som är viktigast för
              konkurrenskraft, för jobben och tillväxten? Är det frisörsalonger
              för hundar eller är det en hållbar klimat- och miljöpolitik?
            </seg>
            <seg n="ea9fdea0">
              Vi vill se ett särskilt branschprogram för vindkraftens utveckling.
              Fredrik Reinfeldt har sagt att branschprogram är ett väldigt antikt
              sätt att arbeta. Är det en uppfattning som delas av alliansens
              alla företrädare?
            </seg>
            <seg n="5546686c">
              I ett dokument från Näringsdepartementet kan man dock läsa om
              en flerårig satsning på miljöteknik i samarbete med näringslivet.
              Naturligtvis nämns inte facket. Men onekligen låter det som något
              som kan liknas vid ett branschprogram. Vilka arbetssätt och metoder
              vill allianspartierna se och använda sig av för att få fram en
              långsiktig politik för att klara omställningen och göra oss oberoende
              av olja?
            </seg>
            <seg n="a97a944b">
              Vi kan gå före. Vi kan skapa nya produkter på en världsmarknad,
              skapa många nya jobb och visa på många goda exempel, bara viljan
              och modet finns viljan att låta hållbar utveckling vara viktigare
              än exempelvis skattesänkningar för redan rika människor.
            </seg>
          </u>
          <note n="cf1c0485">
            Herr talman! Jag yrkar bifall till reservationerna 1 och 4.
          </note>
          <note type="speaker" n="8254dda4">
            Anf. 179 KENT PERSSON (v):
          </note>
          <u who="kent_persson_a6d7fa_w" xml:id="i-2aa63551010c6114-12" n="1abc3260">
            <seg n="b104a42f">
              Herr talman! Vi står på randen till en katastrof, sade FN:s generalsekreterare
              när han kommenterade klimatpanelens rapport som förhoppningsvis
              ska ligga till grund för framtidens globala klimatpolitik. Det
              låter väldigt ödesmättat, och det är det också.
            </seg>
            <seg n="8879728d">
              Jag ska villigt erkänna att energipolitik är svårt, inte bara
              för att vi ska fatta beslut det är vår uppgift utan också för
              att det hela tiden kommer motsägelsefulla uppgifter som står emot
              varandra om vad vi behöver satsa på och vad vi ska utveckla. Det
              gör att det är komplicerat, men det innebär inte att vi som har
              det politiska ansvaret inte måste gå före och ta det ansvar och
              fatta de beslut som behöver fattas.
            </seg>
            <seg n="bccd267e">
              Rapporten slår nämligen fast tre saker:
            </seg>
            <seg n="4d16a636">
              För det första att människan med 90 procents sannolikhet bär
              huvudansvaret för temperaturökningen.
            </seg>
            <seg n="31a1f2ce">
              För det andra att det är u-länderna som kommer att drabbas hårdast
              av klimatförändringarna.
            </seg>
            <seg n="660984af">
              För det tredje att utsläppen bara kan fortsätta att öka fram
              till 2015. Sedan måste ett trendbrott ske.
            </seg>
            <seg n="bc779afc">
              Vi måste hjälpas åt. Klimatförändringarna påverkar oss alla och
              endast globala åtgärder kommer att hjälpa, sade FN:s generalsekreterare
              och lade huvudansvaret på i-länderna och därmed Sverige.
            </seg>
            <seg n="2b4d74de">
              Då kan vi inte göra som strutsen och stoppa huvudet i sanden
              och låtsas som om det regnar. Vi behöver faktiskt göra något och
              agera. Vi behöver göra två saker samtidigt i Sverige. Vi behöver
              tänka globalt och handla lokalt. Men ingen klimatpolitik utan
              energipolitik. Det är två sidor av samma mynt. Men för det behövs
              en nationell energiplan, inte minst för hur vi ska använda de
              resurser och de möjligheter vi har i Sverige. Är det vind, är
              det sol eller är det de skogliga resurserna?
            </seg>
            <seg n="eb90dc96">
              Om vi ska lyckas med en omställning av det svenska energisystemet,
              vilket borde vara regeringens ambition, behövs en strategi för
              hur det ska gå till en strategi som bland annat slår fast hur
              de svenska bioenergiresurserna ska användas.
            </seg>
            <seg n="5470e656">
              I dag finns en intressekonflikt mellan olika intressenter om
              hur skogsråvaran ska användas. Det har inte minst debatten här
              i dag visat. Likaså finns det en osäkerhet inom jordbrukssektorn
              om på vilket sätt den kommer att kunna bidra till den svenska
              energiförsörjningen. Här brister regeringen. Ni borde ta ert ansvar.
            </seg>
            <seg n="ebb7e680">
              Jag vill i detta sammanhang påminna om den förra regeringens
              proposition 2005/06, som Vänsterpartiet var en del av. Den betonade
              behovet av en vision om en långsiktig strategi och om hur de möjligheter
              som biomassan och bioenergin innebär ska kunna utnyttjas. Men
              det verkar tyvärr vara den gamla visan, mycket väsen och lite
              ull, när regeringen presenterar sin energipolitik. Det verkar
              som om tiden ibland står stilla i Regeringskansliet i denna fråga.
              Det behövs mycket mer konkreta förslag än att räkna upp vilka
              sektorer som är berörda och påstå att det är viktiga frågor.
            </seg>
            <seg n="6d172faa">
              Regeringens energipolitik saknar konkreta mål och man försöker
              nu lägga över på andra EU-länder att ta sitt ansvar.
            </seg>
            <seg n="c5a3e470">
              Vi har gjort vår del av läxan och hänvisade till vad som har
              åstadkommits i Sverige i en gemensam debattartikel i DN för inte
              så länge sedan.
            </seg>
            <seg n="4bd717f4">
              De närmaste åren ska Vattenfall investera mångmiljardbelopp,
              men på vad och var? Är det skitig kolkraft i Tyskland eller kärnkraft
              i England eller Litauen, eller blir det förnybar energi i Sverige?
              Frågan måste ställas, och jag har gjort det tidigare men inte
              fått något svar. Ansvaret ligger på regeringen.
            </seg>
            <seg n="a9cd3798">
              Vattenfall kan spela en avgörande roll för svensk klimatpolitik,
              men för det krävs att regeringen också via ägardirektiv talar
              om vad som ska gälla i framtiden. Då räcker det inte att en vd
              agerar som rådgivare åt tyska regeringar eller förhandlar med
              Bush om energipolitiken i framtiden. Det krävs faktiskt att regeringen
              tar sitt ansvar och talar om vad som ska hända med Vattenfall
              och hur Vattenfall ska utvecklas.
            </seg>
            <seg n="5729cec8">
              Om nu regeringen inte är förmögen att via direktiv styra Vattenfall,
              bör vi nog fundera på att dela upp Vattenfall i två olika bolag:
              ett Vattenfall Sverige med huvuduppgift att utveckla svensk energiförsörjning
              och förnybar energi och ett bolag som agerar på den internationella
              marknaden. Det är inget som jag önskar, men i brist på alternativ
              är det en bättre och tydligare signal till Vattenfall än att vi
              inte agerar över huvud taget.
            </seg>
            <seg n="aef62daf">
              Att all energiproduktion påverkar vår omgivning på ett negativt
              sätt känner vi alla till. Därför är den värdefullaste kilowattimmen
              alltid en sparad kilowattimme, den kilowattimme som aldrig behöver
              tillverkas. Och så länge som kostnaden för en sparad kilowattimme
              är lägre än en producerad ny kilowattimme bör energieffektiviseringsåtgärder
              genomföras.
            </seg>
            <seg n="90a7a53e">
              Iva och Miljövårdsberedningen har liksom forskningsrådet Formas
              angett att bostads- och servicesektorn kan minska energiförbrukningen
              med ca 50 procent. Byggbranschen själv säger att de står för 40
              procent av all energiförbrukning i Sverige.
            </seg>
            <seg n="8d1501d8">
              Enligt amerikanska Rocky Mountain Institute, som bland annat
              är rådgivare åt företag och regeringar, har kärnkraften inte en
              chans mot det snabbaste och billigaste sättet att reducera CO2-utsläpp,
              nämligen energieffektivisering. Det är hela sju gånger mer kostnadseffektivt,
              enligt Rocky Mountain Institute. Men om det ska kunna ske förutsätter
              det en kraftfull satsning på energieffektivisering, konvertering
              från direktverkande el och oljepannor, ändrade byggnormer, utbyggnad
              av fjärrvärme baserad på biobränsle med mera. I dag fördelas just
              detta ansvar för energieffektivisering på flera olika statliga
              myndigheter.
            </seg>
            <seg n="cfbe0165">
              Nu återkommer jag till Axel Oxenstierna, som det blir väldigt
              mycket av här. Nu har jag inte något emot Axel Oxenstierna, men
              hans indelning av Sverige gör det problematiskt att samordna verksamheten
              så att vi får ut mesta och bästa nytta här.
            </seg>
            <seg n="059af746">
              Vi har i dag flera myndigheter som sysslar med energieffektivisering.
              Det är Energimyndigheten, Boverket, Naturvårdsverket och till
              viss del Konsumentverket. Dessutom finns ett antal institutioner
              som arbetar med frågan inom ramen för offentlig upphandling. Det
              är Miljöstyrningsrådet, Statlig inköpssamordning, Ekonomistyrningsverket
              med flera. Denna uppdelning på flera olika myndigheter har gjort
              att det totala ansvaret är svårt att se. Vem samordnar det hela?
              Vem ansvarar för den totala, övergripande samordningen? Kommissionen
              mot oljeberoende har slagit fast just detta i sin rapport och
              föreslår att ett centrum för energieffektivisering bör skapas
              i Sverige med uppgift att driva på en mer offensiv utveckling.
            </seg>
            <seg n="a05a6a30">
              Vi i Vänsterpartiet föreslår i vår motion att en programmyndighet,
              ett centrum för energieffektivisering, inrättas i samverkan med
              berörda myndigheter. Det är alltså ingen ny myndighet. En kraftfull
              ökning av de regionala och lokala resurserna krävs för att klara
              av uppgiften. I princip bör de tolv regionala energikontoren med
              stöd av kommunala resurser kunna utgöra centrumets operativa del.
            </seg>
            <seg n="08526028">
              Till skillnad från regeringen föreslår vi inte minskade resurser
              utan kraftigt ökade resurser. Vi föreslår en ökning med 3,4 miljarder
              under en treårsperiod jämfört med regeringens förslag.
            </seg>
            <seg n="239a8dda">
              Det finns i dag ett stort internationellt behov av att utveckla
              hållbara energisystem, produkter och tjänster för energieffektivisering.
              Därför föreslår vi också en särskilt satsning. Etanol är en övergångssatsning
              när det gäller bränsle för fordon. Det är inte hållbart. Vi behöver
              ytterligare forskning och utveckling där för att klara den uppgiften
              i framtiden.
            </seg>
            <seg n="77a61760">
              Forskning om uttag av bioenergi ur jord- och skogsbruk är nödvändigt.
              Solenergi, förgasningsteknik, värmepumpar, vindkraft, vågkraft
              och så vidare har goda kommersiella utvecklingsmöjligheter. Behoven
              är nästan oändliga, och möjligheterna finns, men det saknas i
              dag tyvärr en strategi i Sverige för vad vi ska göra och hur det
              ska finansieras. För små internationellt beroende länder som Sverige
              är det nödvändigt att fokusera satsningarna på ett antal strategiska
              områden där behoven tidigt gör sig gällande och de kommersiella
              förutsättningarna är goda. Ett sådant område är, som jag har sagt,
              energieffektivisering både inom företag och inom fastigheter och
              bostäder på kort och lång sikt men även inom biodrivmedel, som
              jag tidigare sade.
            </seg>
            <seg n="2ab2dd58">
              Men det är inte tillräckligt. Vi behöver också risktagare. Att
              introducera ny energiteknik är ofta mycket dyrt. Ingen köper teknik
              som inte bevisats kunna uppnå förväntade resultat. För att bygga
              demonstrationsanläggningar för exempelvis ny elproduktion eller
              nästa generationens biodrivmedel behövs det kapital. Historiskt
              har staten varit en helt dominerande risktagare genom myndigheters
              verksamhet i form av teknikutvecklare och kvalificerade beställare.
              Det är viktigt att Sverige, som är ett litet land, även i framtiden
              kan vara med och utveckla ny teknik inom centrala tillväxtområden
              som energi- och miljöområdet. Här borde regeringen agera mer kraftfullt.
              Varför inte använda sig av Vattenfall i detta fall?
            </seg>
          </u>
          <note n="46814580">
            Avslutningsvis vill jag yrka bifall till reservation 2 och 5.
          </note>
          <note type="speaker" n="841432d3">
            Anf. 180 PER BOLUND (mp):
          </note>
          <u who="per_bolund_d587aa_w" xml:id="i-712b1c572c09d40b-8" n="fc252c6e">
            <seg n="b39f70f0">
              Herr talman! Jag vill börja med att säga att jag självfallet
              står bakom samtliga Miljöpartiets reservationer, men för tids
              vinnande yrkar jag bifall bara till reservation nr 3.
            </seg>
            <seg n="8de09489">
              Regeringen föreslår i budgeten utgiftsramar för 2008 på 2,8 miljarder
              kronor i energisektorn. I förhållande till regeringen har Miljöpartiet
              föreslagit en ökning av anslagen med 1 700 miljoner kronor nästa
              år. Det är en ökning jämfört med budgeten med 60 procent. Det
              kanske visar något av Miljöpartiets ambitioner när det gäller
              en omställning på energiområdet. Slår man ut det över hela mandatperioden
              blir det nästan 9 miljarder kronor mer än regeringen som vi satsar
              på energiomställning.
            </seg>
            <seg n="3fb88c9a">
              Det gör vi för att klimatfrågan är den största utmaningen som
              det här samhället och civilisationen har ställts inför. Effekterna
              av fortsatta utsläpp av klimatgaser från användning av fossila
              bränslen syns redan väldigt tydligt, och de kommer att få fullständigt
              katastrofala konsekvenser inom en ganska snar framtid om inte
              omedelbara åtgärder vidtas.
            </seg>
            <seg n="971196ae">
              Energisystemet i Sverige och globalt sett måste förändras i grunden
              så att vi går över till produktion av el, värme och drivmedel
              som baseras på förnybara energislag samt en mer effektiv användning
              av den energi som utnyttjas.
            </seg>
            <seg n="903550c4">
              Med detta som bakgrund är det så bedrövande att se regeringens
              agerande inom EU. Man har mycket hög svansföring när det gäller
              målet för förnybar energi. Man slår sig för bröstet och säger
              att Sverige har varit pådrivande för att få fram det här målet.
              Men vad gör regeringen när spaden ska ned jorden, när det är dags
              att börja genomföra politiken i praktiken? Jo, Maud Olofsson åker
              ned till Bryssel för att övertyga den ansvariga kommissionären
              om att han ska hålla igen med kraven på Sverige när det gäller
              förnybar energiproduktion. Hon kallar kommissionens förslag för
              orealistiska, trots att de siffror som har redovisats i medierna
              bara ligger strax över vad Sverige ändå skulle uppnå med den politik
              som redan förs enligt den ansvariga myndigheten, Energimyndigheten.
            </seg>
            <seg n="6f19ee4e">
              Det EU och Sverige verkligen behöver i dagsläget i stället för
              länder som beklagar sig och tycker att de får för hårda krav på
              sig är länder som säger: Jajamänsan, Sverige tar gärna på sig
              ledartröjan. Vi gör vad som krävs för att målet ska nås.
            </seg>
            <seg n="c6ad6b4a">
              När regeringen nu åker ned till Bryssel och säger inte vi, inte
              nu, de andra får arbeta, saboterar man möjligheten att uppnå EU:s
              mål som man alldeles nyss var så stolt över.
            </seg>
            <seg n="e17ee42b">
              Sverige har unika möjligheter att producera ren och förnybar
              energi. Vi har lika stor landyta som Tyskland. Vi har mycket längre
              kuster. Vi har mycket lägre befolkningstäthet. Men ändå har vi
              inte ens en trettiondel av den vindkraft som Tyskland producerar.
            </seg>
            <seg n="f9996db6">
              Möjligheterna är stora. Sverige har också möjlighet att effektivisera
              energianvändningen kraftigt. Men vad är då anledningen till Maud
              Olofssons bön i Bryssel? Jag tror att regeringen är oerhört pressad.
              Man inser att man har avhänt sig de viktigaste verktygen för att
              åstadkomma minskade klimatutsläpp från energiproduktionen. Man
              har alldeles nyss beslutat om tilldelning av utsläppsrätter inom
              den handlande sektorn där energiproduktionen är en del. Man har
              delat ut hela Sveriges kvot, det som man fick tilldela enligt
              EU-kommissionens krav. Av den här andelen har man tilldelat 2
              miljoner ton koldioxid till två helt nya fossileldade kraftverk
              för energiproduktion. De beslut som regeringen alldeles nyss har
              fattat har lett till att man kraftigt ökar koldioxidutsläppen
              från svensk energiproduktion. Det är klart att det blir svårt
              att nå målen om förnybar energiproduktion om man ökar utsläppen.
            </seg>
            <seg n="d4661169">
              Regeringen har också stolt deklarerat i budgetpropositionen att
              man ska ta bort skatten för den handlande sektorn helt och hållet
              på koldioxidutsläpp. Det gör att Sverige inte har någon som helst
              möjlighet att gå före mot ett förnybart energisystem. Det är klart
              att regeringen är pressad. Man avhänder sig de verktyg som finns
              för att man ska kunna vara ett föregångsland, som Andreas Carlgren
              så stolt säger att Sverige ska vara. De verktygen har man redan
              tagit bort. Man har omöjliggjort den omställning som regeringen
              så kraftfullt propagerar för i vackra ord, men i handling är det
              annorlunda.
            </seg>
            <seg n="d7d30dfc">
              För att ställa om Sveriges energiproduktion krävs det mycket
              stora satsningar på förnybara energikällor. För att snabbt öka
              takten i produktionen av förnybar el vill vi att ett fast pris
              på el införs för nyproducenter av förnybar el på samma sätt som
              man har gjort i Tyskland. Det är på grund av det fastprissystemet
              som man ligger i absoluta världstoppen när det gäller elproduktion
              från solceller. Man ligger i absoluta världstoppen när det gäller
              elproduktion från vindkraft. Man har över 30 gånger så mycket
              vindkraftproduktion som Sverige har.
            </seg>
            <seg n="3801625d">
              Det är naturligtvis oacceptabelt att Sverige ligger så mycket
              efter. Det är därför som vi också tycker att det är dags att övergå
              till ett fastprissystem där man får en garanterad prisnivå på
              den el som produceras från förnybara energikällor, som alla partier
              här inne säger att de vill stödja. Men i verkligheten görs väldigt
              lite, tycker jag.
            </seg>
            <seg n="33e29241">
              Vi tycker också att det finns möjligheter att utveckla produktionen
              av biodrivmedel i Sverige. Ett av de viktigaste är biogasen som
              man kan få i princip gratis från det avfall som ändå produceras
              och från grödor som produceras av våra bönder.
            </seg>
            <seg n="705d1e96">
              Det fina med en biogassatsning är att om man kan fånga in den
              metangas som annars skulle läcka ut i luften det är ju en ganska
              potent växthusgas, så den ökar växthuseffekten och använda den
              för att ersätta bensin och diesel får man en dubbel klimateffekt.
              Det är en potential som Sverige måste använda sig av om vi ska
              nå ett hållbart energisystem och ett hållbart transportsystem.
            </seg>
            <seg n="0a9b2f32">
              Miljöpartiet har tagit fram en motion med 15 olika förslag för
              att öka biogasproduktionen och biogasanvändningen i Sverige. Vi
              har som mål att man ska producera minst fem terawattimmar biogas
              till år 2015, vilket är en kraftig ökning jämfört med i dag.
            </seg>
            <seg n="7887b960">
              Vi vill också att man satsar hårt på energieffektivisering. Utan
              en sådan hård satsning kommer man aldrig att kunna nå vare sig
              de mål för förnybar energi som EU har ställt upp eller Sveriges
              ambitioner att på sikt avveckla de fossila bränslena.
            </seg>
            <seg n="561f968e">
              Ett av de förslag som Miljöpartiet står för är att göra en ordentlig
              satsning på offentlig teknikupphandling, där vi vill satsa 175
              miljoner kronor i år. Tekniken där är att staten och offentliga
              verksamheter tillsammans med privata företag går ut och lägger
              bud på marknaden på produkter som inte ännu finns utvecklade,
              extra effektiva fordon till exempel eller extra effektiva vitvaror.
            </seg>
            <seg n="c68af5d9">
              Offentlig teknikupphandling är en effektiv klimatpolitik som
              skapar förutsättningar för den svenska industrin att konkurrera
              långsiktigt genom att man får fram produkter som den sedan kan
              exportera till andra marknader. Tidigare offentliga upphandlingar
              har lett till att nya miljöbilar som har kommit ut på marknaden
              har fått genomslag. Vi har också fått kylar och frysar som är
              betydligt mer effektiva än de som fanns på marknaden tidigare.
            </seg>
            <seg n="b2b775aa">
              Genom att fortsätta med och utveckla en sådan här teknikupphandling
              i offentlig regi kan vi få fram helt nya fordon, till exempel
              pluginhybrider, där Sverige skulle kunna vara en testmarknad om
              bara biltillverkarna var säkra på att det fanns en efterfrågan,
              att det fanns ett kundtryck. Genom samordning finns det stora
              möjligheter för staten att skapa ett sådant kundtryck och verkligen
              se till att Sverige blir ett föregångsland.
            </seg>
            <seg n="d3ae1b86">
              Vi har enligt FN:s klimatpanel åtta år på oss att ställa om energisystemet,
              att ställa om världen mot minskade utsläpp av koldioxid. Ett av
              de här åren har regeringen tyvärr redan slösat bort. Vi väntar
              och hoppas på att regeringen inte ska slösa bort ännu mer tid
              innan det kommer konkreta åtgärder.
            </seg>
          </u>
          <note type="speaker" n="00259d96">
            Anf. 181 BJÖRN HAMILTON (m):
          </note>
          <u who="bjorn_hamilton_0dcf25_w" xml:id="i-31f27f43a7827e89-0" n="4dd1d0ef" next="i-0b91a5a0c6a6e85c-0">
            <seg n="a05e4920">
              Herr talman! Timmen är sen. Magen är tom. Jag ska fatta mig kort,
              hoppas jag.
            </seg>
            <seg n="fe92352b">
              Energipolitik spänner ju över oerhört många fält egentligen.
              Man kan komma in på klimatet naturligtvis. Man kommer automatiskt
              in på miljön. Man kan komma in på säkerhetspolitik, utrikespolitik
              och allt möjligt. Energin är nämligen grunden för vårt välstånd,
              och tillgången på energi avgör utvecklingen i väldigt många länder
              i dag. Därför kan den här energidebatten få oanade dimensioner,
              så att säga, och även dra ut på tiden om vi skulle vilja. Men
              jag ska försöka hålla mig till det som rör utgiftsområde 21, som
              vi kallar det för. Jag kommer att begränsa min energiinsats här
              i kväll till just utgiftsområde 21.
            </seg>
          </u>
          <note n="b34b1f56">
            Inledningsvis, herr talman, yrkar jag bifall till utskottets
            förslag i betänkandet och avslag på samtliga reservationer.
          </note>
          <u who="bjorn_hamilton_0dcf25_w" xml:id="i-0b91a5a0c6a6e85c-0" n="4dd1d0ef" prev="i-31f27f43a7827e89-0">
            <seg n="2120051f">
              Som jag sade får energin en alltmer central roll i vårt samhälles
              utveckling. De gamla energikällorna som vi har använt för vår
              välståndsutveckling är inte oändliga utan måste ersättas med nya.
              Utvecklingen i Asien, Afrika och Sydamerika kräver enorma nya
              energimängder. Ovanpå detta finns hotet om att vår miljö och vårt
              klimat försämras om vi inte hittar energiformer som gör att vi
              i en framtid kan både leva och utvecklas på vår jord.
            </seg>
            <seg n="02667116">
              Det har blivit tydligt för alla att vårt klimat håller på att
              förändras och att vi alla måste hjälpas åt för att komma till
              rätta med problemet. En central del i arbetet mot klimathotet
              är just vår energipolitik. Det handlar om den energi vår industri
              behöver och som vi använder för att köra våra fordon, värma våra
              hus och få alla de olika apparater vi har i hemmet att fungera.
            </seg>
            <seg n="d78b8f65">
              När vi alla hjälps åt kommer samhället att förändras. Det gäller
              att hitta ekonomiska incitament för att ställa om produktionen
              i en mer miljövänlig riktning. Sveriges mål måste vara att bli
              världsledande på miljövänlig teknik och miljöforskning. Det är
              en framtidsbransch med möjligheter till en stark exportmarknad.
            </seg>
            <seg n="ba5d7ef9">
              En modern miljö- och energipolitik vilar på och utgår från en
              marknadsekonomisk grund. För att kunna utveckla miljövänlig teknik
              och mer miljövänliga energiformer måste vi ha en god ekonomisk
              tillväxt och en stark ekonomi i grunden. Det finns ingen motsättning
              mellan att Sverige har en hög ekonomisk tillväxt och att Sverige
              strävar mot ett mer miljövänligt leverne, snarare tvärtom.
            </seg>
            <seg n="89808eb6">
              Alliansregeringens budgetförslag innebär bland annat satsningar
              på energieffektivisering, både på kommunal och på regional nivå,
              stöd till andra generationens biodrivmedel, internationellt forskningssamarbete
              och stöd till planering och marknadsintroduktion av vindkraft.
            </seg>
            <seg n="34f01c1a">
              Konkurrensen och effektiviteten på elmarknaden måste stärkas.
              Arbetet med att vidare utveckla den gemensamma nordiska elmarknaden,
              stärka överföringskapaciteten mellan länderna och främja en fortsatt
              integrering med övriga elmarknader i Norden och EU är således
              viktigt.
            </seg>
            <seg n="4f296096">
              Tillsynen över elmarknaden stärks också genom inrättandet av
              Energimarknadsinspektionen.
            </seg>
            <seg n="57b7ccbf">
              Sverige måste utveckla sin koldioxidneutrala energiproduktion.
              Vi har i dag beprövade koldioxidneutrala alternativ för elproduktion.
              Det är kärnkraft, det är vattenkraft, det är solkraft och det
              är vindkraft. Vi behöver öppna för alla alternativ och måste bland
              annat uppgradera vattenkraften och bygga ut sol- och vindkraften
              så att vi kan få ut en större effekt ur de här energiformerna.
            </seg>
            <seg n="b6096e52">
              Energipolitiken måste ha en inriktning för att skapa förutsättningar
              för effektiva energimarknader med långtgående hänsyn till miljö,
              hälsa och klimat. Energipolitiken har en fundamental roll att
              spela även i klimatpolitiken, och det är viktigt att Sverige intar
              en ledande roll i arbetet för att minska användningen av fossila
              bränslen. Vi vill även att Sverige intar en ledande roll på detta
              forskningsområde.
            </seg>
            <seg n="ffac9027">
              Herr talman! Det måste finnas tydliga regler för investeringar,
              produktion och distribution av el samtidigt som vi prioriterar
              en ökad konkurrens på elenergimarknaden. Energipolitikens mål
              måste vara att på kort såväl som lång sikt trygga tillgången på
              el och annan energi till med omvärlden konkurrenskraftiga priser.
              Detta är framför allt nödvändigt för den energiintensiva industrin
              i landet. Där ser vi en positiv trend i att energianvändningen
              minskar.
            </seg>
            <seg n="eb72f1bf">
              Till följd av inträffade och befarade försörjningskriser och
              mot bakgrund av klimatfrågans allt större betydelse har energipolitiken
              kommit att hamna högt på den internationella dagordningen.
            </seg>
            <seg n="09bd6235">
              Den energihandlingsplan som Europeiska rådets möte i mars ställde
              sig positivt till innebär att länderna inom EU har som mål att
              till 2020 öka energieffektiviteten med 20 procent, har ett bindande
              mål om 20 procent förnybar energi samt ett bindande minimimål
              för biodrivmedel på 10 procent. Energihandlingsplanen syftar till
              att uppfylla det ambitiösa klimatmål som Europeiska rådet antagit.
              Klimatmålet innebär att EU ska minska sina utsläpp med minst 20
              procent till 2020 jämfört med 1990 års utsläpp. EU är dessutom
              berett att minska sina utsläpp med 30 procent till 2020 om andra
              parter utanför EU tar sitt ansvar och gör jämförbara åtaganden.
            </seg>
            <seg n="68005ae7">
              Miljö- och energibeskattningen ska utformas så att det lönar
              sig att ta ett miljöansvar. En sådan långsiktig inriktning skapar
              också möjligheter till teknikutveckling, ökad export, tillväxt
              och nya jobb i Sverige. Regeringen har under det senaste året
              stärkt det internationella samarbetet på energiteknikområdet på
              ett sätt som kommer att bidra både till att motverka de globala
              klimathoten och till att öka svenska företags konkurrenskraft
              på världsmarknaden.
            </seg>
            <seg n="7cf9f50e">
              För att uppnå högt ställda energi- och miljöpolitiska mål krävs
              en långsiktig politik. Inte minst ställer hotet om globala klimatförändringar
              krav på beslut om åtgärder på såväl lokal, regional och nationell
              som internationell nivå. Vi måste söka så stor samsyn som möjligt
              så att vi kan få en konsekvent och stabil energipolitik som skapar
              förtroende på marknaden. Om marknaden inte har förtroende för
              den politik som förs eller förväntar sig stora förändringar vid
              ett eventuellt regeringsskifte skapar det stor oro, vilket skadar
              producenter såväl som konsumenter.
            </seg>
            <seg n="7b3593d8">
              Herr talman! Mot bakgrund av hur viktigt detta område är undrar
              jag om oppositionen har någon gemensam energipolitik. När man
              läser oppositionens olika förslag kan man notera att skillnaden
              mellan Socialdemokraternas och Miljöpartiets utgiftsnivå är uppe
              i nästan 1,5 miljarder kronor för år 2008, och för 2009 och 2010
              ser det inte mycket bättre ut. Och då syftar jag enbart på detta
              utgiftsområde.
            </seg>
            <seg n="ca3b2cca">
              Socialdemokraterna vill satsa på regionala och lokala insatser
              för energieffektiviseringar medan Vänsterpartiet vill dra ned
              inom samma område. Vi ser samma osämja när det kommer till stöd
              för energieffektiviseringar, energiforskning och konvertering
              från direktvärmande el.
            </seg>
            <seg n="c82f06fc">
              Herr talman! Det verkar spreta väldigt mycket i oppositionens
              energivilja.
            </seg>
          </u>
          <note type="speaker" n="41f0831a">
            Anf. 182 BERIT HÖGMAN (s) replik:
          </note>
          <u who="berit_hogman_82ac81_w" xml:id="i-b0bf61d8f0599291-1" n="503310b8">
            <seg n="f7e54fae">
              Herr talman! Det som förenar oss i oppositionen är att vi har
              modet, vi har viljan och vi har idéerna. Sannolikheten för att
              bli överens är betydligt större än hos en allians som saknar både
              mod, vilja och idéer. Det är nämligen inte svårt att bli överens
              om man inte har något att bli överens om. Det är så jag ser det.
            </seg>
            <seg n="fcbb8fcd">
              Vi måste hjälpas åt och söka samsyn, säger Björn Hamilton. Ska
              jag tolka det så att Björn Hamilton tar avstånd från Fredrik Reinfeldts
              synsätt att branschprogram är ett antikverat sätt att arbeta,
              som han uttryckt det? Är Björn Hamilton beredd att använda Vattenfall
              som ett verktyg i omställningen? Så står det inte i betänkandet
              från alliansen, utan där står att Vattenfall ska behandlas som
              vilket annat företag som helst. Riksrevisionen har tydligt visat
              att genom att ge direktiv de efterlyser dessutom tydligare direktiv
              går det att använda Vattenfall i omställningen.
            </seg>
            <seg n="437f8531">
              Energimarknadsinspektionen har kommit med en rapport som visar
              att åtgärder måste vidtas för att förbättra konkurrensen och få
              in fler aktörer på energiproduktionsmarknaden. Vad gör regeringen
              för att det ska bli fler aktörer på energiproduktionsmarknaden?
            </seg>
          </u>
          <note type="speaker" n="19b913b2">
            Anf. 183 BJÖRN HAMILTON (m) replik:
          </note>
          <u who="bjorn_hamilton_0dcf25_w" xml:id="i-b170cae177701ca1-0" n="4dd1d0ef">
            <seg n="51079222">
              Herr talman! Mod, vilja och idéer, sade Berit Högman. Jag tycker
              att det är rätt övermaga att anse att endast oppositionspartierna
              skulle stå för detta. Alliansen och den nya regeringen har visat
              stort mod, stark vilja och har massor av idéer.
            </seg>
            <seg n="6db932e9">
              Vad gäller alliansen och Socialdemokraterna ser jag att vi har
              en samsyn i många energifrågor, dock inte i alla; Berit Högman
              har pekat på vissa av dem. Jag ser det som en god förutsättning
              för en stabil miljöpolitik i landet. Jag hoppas, trots att oppositionen
              i dag känns väldigt splittrad och är splittrad, att vi kan brygga
              över det så att vi får en någorlunda hyfsad syn på dessa frågor.
              Det är viktigt för vår industri och för utvecklingen i Sverige
              att det inte sker för stora skiftningar. Nu förväntar jag mig
              inte att oppositionspartierna ska komma till makten speciellt
              snart, men det kan ändå vara bra att ha en stabil syn på detta.
            </seg>
            <seg n="9ccd24ab">
              Beträffande Vattenfall kan jag fråga Berit Högman: Vad gjorde
              den socialdemokratiska regeringen åt Vattenfall när det till exempel
              investerade i en förfärlig massa brunkolsanläggningar i Tyskland?
            </seg>
          </u>
          <note type="speaker" n="7ca4b83a">
            Anf. 184 BERIT HÖGMAN (s) replik:
          </note>
          <u who="berit_hogman_82ac81_w" xml:id="i-b0bf61d8f0599291-2" n="503310b8">
            <seg n="e883f7af">
              Herr talman! Jag tror att den tiden är förbi när Björn Hamilton
              kunde agera som om han var i opposition. Nu är Björn Hamilton
              och hans kolleger i regeringsställning. Då är det bra att också
              svara på frågorna.
            </seg>
            <seg n="091c5cd9">
              Vi ska minsann inte särbehandla industrin, sade Andreas Carlgren
              med stolt röst i kammaren tidigare i dag. Jag har försökt ta reda
              på vad det står för. Vad är det för särbehandling som inte ska
              ske? Har det inte varit bra att ha energieffektiviseringsprogrammen
              i industrin? Har det inte varit bra för industrin att ha incitament
              för energieffektivisering? Detta vill vi nu gärna gå vidare med,
              inte minst på trafik- och bostadsområdet.
            </seg>
            <seg n="299d1ef5">
              Vad säger Björn Hamilton till industrins företrädare som är bekymrade
              över bristen på energi? Vad får de för svar av Björn Hamilton?
            </seg>
          </u>
          <note type="speaker" n="1576c99b">
            Anf. 185 BJÖRN HAMILTON (m) replik:
          </note>
          <u who="bjorn_hamilton_0dcf25_w" xml:id="i-b170cae177701ca1-1" n="4dd1d0ef">
            <seg n="92bf9bcb">
              Herr talman! Eftersom jag kanske inte svarade konkret på frågan
              om Vattenfall vill jag säga att vi tycker att Vattenfall naturligtvis
              ska leva som ett aktiebolag under samma förutsättningar som alla
              andra aktiebolag. Om ägarna har synpunkter på ett aktiebolags
              skötsel ser de naturligtvis på hur styrelsen är sammansatt. Genom
              det kan de påverka det aktiebolag som de äger.
            </seg>
            <seg n="d20d45d9">
              Man ska inte ge Vattenfall andra direktiv än övriga bolag på
              samma marknad. I så fall skapar man en ohållbar konkurrenssituation.
              Socialdemokraterna är de första att tala om hur viktigt det är
              att de statliga företagen genererar så stora vinster som möjligt
              och därmed ger tillskott till statens finanser; jag har hört flera
              företrädare för socialdemokratin, bland annat Thomas Östros, säga
              detta. För att företagen ska kunna generera dessa vinster måste
              de leva under samma marknadsvillkor som alla andra företag. Det
              tycker jag är rätt självklart.
            </seg>
            <seg n="72487d57">
              Vad miljöministern säger i olika sammanhang har jag givetvis
              svårt att uttolka. Jag svarar för vad jag sagt och säger, och
              han får svara för vad han säger i olika sammanhang. Det har jag
              alltså svårt att bemöta.
            </seg>
            <seg n="6981da6f">
              När det gäller industrin hade jag förmånen att träffa den kinesiske
              presidenten när han besökte Sverige. Vi hade då en diskussion
              i riksdagen. Han var intresserad av vad Sverige hade att erbjuda
              i fråga om ny miljöteknik och uttryckte sig mycket positivt om
              den tekniska utveckling vi har i miljöfrågor. Där finns alltså
              en oerhörd potential för svensk industri i Kina.
            </seg>
          </u>
          <note type="speaker" n="e4ccc325">
            Anf. 186 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-9" n="fc252c6e">
            <seg n="1be3fdb4">
              Herr talman! Björn Hamilton tycker att oppositionspartierna känns
              splittrade. Det är antagligen för att vi ligger så långt före
              den borgerliga alliansregeringen som han har svårt att se oss
              borta i fjärran. För en groda på marken ger fåglarna intryck av
              att vara splittrade. Det är nog antagligen för att Björn inte
              har perspektiven, så att han kan se den politik som förs, som
              han tycker att vi ger en splittrad bild.
            </seg>
            <seg n="cdd66b0e">
              Björn Hamilton säger många vackra ord. Sverige ska vara världsledande
              på miljövänlig energi. Det ska vara förnybar energiproduktion
              som Sverige ska specialisera sig på. Men om man tittar bort från
              de vackra orden och tittar på vad det egentligen är regeringen
              och dess partier gör är det en helt annan bild som framträder.
            </seg>
            <seg n="76ac24ee">
              Man har tagit bort klimatinvesteringsprogrammet, Klimp, som har
              lett till konkreta ombyggnader av energiproduktion och förnybara
              bränslen. Man har delat ut fria utsläppsrätter till fossil energiproduktion
              som ökar koldioxidutsläppen från energisektorn i Sverige. Man
              har signalerat att man ska ta bort koldioxidskatten helt i energisektorn.
              Man har sagt i budgeten att man ska ta bort stödet till effektivisering
              av offentliga lokaler under kommande år samt flera andra effektiviseringsstöd
              som har funnits. Regeringsföreträdare har flugit ned till Bryssel
              och bett kommissionen hålla igen på kraven när det gäller förnybar
              energi.
            </seg>
            <seg n="554070ae">
              Det här ger inte några signaler om att Sverige ska vara ett föregångsland
              och att Sverige ska ställa om energiproduktionen till förnybar
              energiproduktion. Vilka verktyg är det egentligen som ni ska satsa
              på? Det finns ju ingenting kvar! Ni har tagit bort det som ni
              möjligtvis skulle kunna styra energisektorn med, så att vi skulle
              vara ett föregångsland jämfört med andra EU-länder.
            </seg>
            <seg n="ea6d3047">
              Energisektorn är med i handelssystemet, säger Björn Hamilton.
              Men det är energisektorerna i alla andra EU-länder också. På vilket
              sätt skulle det leda till att Sverige blir en föregångare jämfört
              med resten av EU?
            </seg>
            <seg n="546834c4">
              Att komma dragande med lite forskningspengar, som Björn Hamilton
              gör, kommer inte att leda till att Sverige blir ett föregångsland
              när det gäller energisystemet. Det inser väl alla. Vad är det
              egentligen för verktyg ni ska använda?
            </seg>
          </u>
          <note type="speaker" n="01706496">
            Anf. 187 BJÖRN HAMILTON (m) replik:
          </note>
          <u who="bjorn_hamilton_0dcf25_w" xml:id="i-b170cae177701ca1-2" n="4dd1d0ef">
            <seg n="094f2784">
              Herr talman! Jag har stor respekt för Miljöpartiet och Per Bolunds
              kunskaper i klimat- och miljöfrågor. Ni har verkligen kämpat för
              de här frågorna i många år och har naturligtvis varit en push
              och ett stöd för den gamla regeringen. Ni har givetvis också bidragit
              till att Sverige intar den starka ställning vi har inom området
              i dag. Det ska ni ha all heder av.
            </seg>
            <seg n="60d16568">
              Men att säga att den nuvarande regeringen inte gör någonting,
              när man ser att åtminstone det socialdemokratiska budgetförslaget
              är väldigt likt alliansens budgetförslag, är att gå väldigt långt.
              Jag kan berätta för Per Bolund vad just den här sektorn och det
              här området innehåller i form av bidrag till olika energiåtgärder.
            </seg>
            <seg n="18d285ed">
              Det är stöd för energieffektivisering, stöd för uthållig energianvändning,
              stöd för marknadsintroduktion av vindkraft, stöd för energiforskning,
              stöd för prisgaranti för elcertifikat, stöd för avveckling av
              Barsebäck, vilket naturligtvis Per Bolund tycker är väldigt bra,
              planeringsstöd för vindkraft, stöd för energiinvesteringar i offentliga
              lokaler, stöd för konvertering av direktverkande el och stöd för
              installation av solvärme och energieffektiva fönster i småhus.
              Nu har jag gått igenom en stor del av listan.
            </seg>
          </u>
          <note type="speaker" n="e1d28e3a">
            Anf. 188 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-10" n="fc252c6e">
            <seg n="e2aed8ad">
              Herr talman! Problemet med stöden är dels att det är sådant som
              den förra regeringen instiftade, dels att ni har med dem bara
              ett år, nästa år sedan är de borttagna ur budgeten. Sedan ska
              de uppenbarligen strykas. Då kommer det inte att finnas några
              sådana stöd kvar. Det är klart att det inte ger några signaler
              till marknaden om att det kommer att vara långsiktigt och att
              det kommer att vara en rak väg mot effektivisering. Marknaden
              står helt förvirrad: Jaha? Ett år ska ni ha kvar dem, sedan ska
              de bort. Vad kommer då? Kommer det något annat i stället? Inga
              svar.
            </seg>
            <seg n="468d3242">
              Alla dessa stöd har dessutom problemet att det är småslantar
              det handlar om. Som jag sade i mitt anförande har Miljöpartiet
              satsat 9 miljarder kronor extra under de här tre åren på att ställa
              om energisystemet. Då kan vi börja prata om de dimensioner som
              kanske behövs för att åstadkomma en verklig förändring.
            </seg>
            <seg n="707dd4d0">
              Jag har svårt att ge några applåder för att ni ger stöd till
              avveckling av Barsebäck, eftersom det verket redan är avvecklat.
              Det här är gamla restkostnader som ligger kvar sedan den överenskommelsen.
              Det känns inte som någon väldigt framsynt energipolitik; det har
              jag svårt att tycka.
            </seg>
            <seg n="07f9164d">
              Samtidigt får jag tacka för det stöd jag får från Björn Hamilton.
              Miljöpartiets politik har lyckats. Vi fick en klar sänkning av
              Sveriges koldioxidutsläpp under den tid vi stödde den socialdemokratiska
              regeringen. Det har skett under en period då vi dessutom har haft
              en fantastisk tillväxt. Sveriges ekonomi har ökat med 44 procent
              enligt de senaste siffror jag såg, samtidigt som koldioxidutsläppen
              sjunkit med 78 procent. Det är resultatet av en framsynt, aktiv
              politik, bland annat på energiområdet.
            </seg>
            <seg n="4656311d">
              Det är precis en sådan politik jag efterfrågar. Alla de exempel
              Björn Hamilton drog upp är beslut från regeringen och dess partier
              som går åt helt fel håll. De innebär ökade utsläpp från energisektorn.
              På vilket sätt skulle man lyckas infria miljöministerns och statsministerns
              ord om att Sverige ska vara en föregångare när man ökar utsläppen?
              Man satsar på två jättestora fossilgaseldade kraftverk i Göteborg
              och Malmö som gör att man går från ett fossilfritt energisystem,
              som vi var på väg mot.
            </seg>
          </u>
          <note type="speaker" n="b775c788">
            Anf. 189 BJÖRN HAMILTON (m) replik:
          </note>
          <u who="bjorn_hamilton_0dcf25_w" xml:id="i-b170cae177701ca1-3" n="4dd1d0ef">
            <seg n="0def318a">
              Herr talman! De stöd som jag räknade upp har Miljöpartiet stark
              delaktighet i, eftersom ni har varit med och introducerat många
              av dem.
            </seg>
            <seg n="fbd0f50d">
              Men den framtida energipolitiken kan inte leva enbart på stöd.
              Vi måste skapa ett klimat för en teknisk utveckling som garanterar
              att vi fortfarande är världsledande inom sektorn, för att kunna
              skapa energiteknik, så att vi kan ha en fortsatt välståndsutveckling
              och leva kvar med ett hyfsat klimat. Det är det som är det viktiga.
            </seg>
            <seg n="55a36f60">
              Jag upplever att Miljöpartiet och alliansen har olika syn på
              utvecklingen. Miljöpartiet glömmer i sin iver att enbart se på
              miljöfrågorna väldigt många andra frågor i politiken: tillväxten,
              hur företagen ska fungera och så vidare. Det är för oss viktigt
              att kombinera detta och se helheten, för att vi ska få den välståndsutveckling
              som Sverige har haft och förhoppningsvis fortsättningsvis kan
              ha.
            </seg>
            <seg n="28e863fd">
              Vi ska också vara medvetna om att det stora miljöhotet inte ligger
              i Sverige, utan i Kina, Indien och Sydamerika, i de länder där
              den tekniska utvecklingen är väldigt snabb. De behöver självklart
              utvecklas, men de behöver också utvecklas med miljöteknik, så
              att de inte begår samma misstag som vi har gjort i Europa och
              Sverige.
            </seg>
          </u>
          <note type="speaker" n="b3ee65fe">
            Anf. 190 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-13" n="1abc3260">
            <seg n="37d60170">
              Herr talman! Jag fick en liten energikick när jag lyssnade på
              Björn Hamilton. Han påstod att vi drar ned på anslaget till regionala
              och lokala insatser för energieffektivisering. Det är möjligt
              att du inte har läst den motion vi har, men det här blir lite
              grann som när fan läser Bibeln. Man kan ju tolka en tabell, men
              går man in och läser texten ser man också att vi har ett helt
              nytt anslag för energieffektivisering. Där ryms de här åtgärderna,
              och vi har också plussat på lite mer. Det om det. Rätt ska vara
              rätt!
            </seg>
            <seg n="b410ab1d">
              Det är intressant hur Björn Hamilton pratar om Sverige som den
              ledande nationen i energiforskningen. Jag delar den uppfattningen.
              Men det som händer nu är att vi ger bort resultaten. Utvecklingen
              sker inte i Sverige. Vi står för forskningen, men resultaten hamnar
              utomlands. Solcellsforskningen hamnar i Tyskland. Amerikanska
              ambassadören är här och raggar forskningsbolag som han kan satsa
              på att utveckla, eventuellt i USA.
            </seg>
            <seg n="92830d25">
              Vad vill ni göra för att öka tillgången på riskkapital, så att
              svenska riskkapitalister satsar på energi? Du sade att vi ska
              ha ett näringsklimat för utveckling av energipolitiken. När får
              vi se det? Vi ser inte ett resultat av det i regeringens politik,
              eftersom resultaten hamnar utomlands.
            </seg>
            <seg n="8c6dab68">
              Vi kan göra så att vi använder offentlig upphandling som ett
              sätt att stödja utvecklingen av energitekniken, precis som Per
              Bolund sade i sitt anförande. Ta till er av de möjligheter som
              finns! Det har man gjort i Tyskland och visat på väldigt bra resultat
              i utvecklingen av nya företag inom området miljö- och energiteknik.
            </seg>
          </u>
          <note type="speaker" n="31fd8594">
            Anf. 191 BJÖRN HAMILTON (m) replik:
          </note>
          <u who="bjorn_hamilton_0dcf25_w" xml:id="i-b170cae177701ca1-4" n="4dd1d0ef">
            <seg n="45c26b5a">
              Herr talman! I dagens globaliserade värld händer det att kapitalet
              finns på andra ställen och att forskning och utveckling vandrar
              runt mellan länderna. Men bara för att goda idéer fraktas från
              Sverige till Tyskland, om jag får ta det exemplet, försvinner
              inte de goda idéerna.
            </seg>
            <seg n="f94d6d41">
              Produkterna och de goda idéerna är naturligtvis tillgängliga
              för Sverige ändå och framför allt för Europa, världen och klimatet.
              Jag ser inte det som en jättenegativ sak. Om nu kapitalet finns
              i Tyskland och om man inte hittar det i Sverige är det viktigare
              att det utvecklas i Tyskland än att det inte utvecklas alls.
            </seg>
            <seg n="a974035f">
              Jag tycker nog att vi borde bli bättre på att tillhandahålla
              riskvilligt kapital i Sverige. Det är ett av våra problem som
              vi har ärvt från den gamla regeringen men som vi jobbar på. Det
              är oerhört viktigt inte bara vad gäller den energitekniska utvecklingen
              utan över huvud taget för att matcha den utveckling som sker i
              Asien, Sydamerika och så vidare.
            </seg>
            <seg n="4dd80ecd">
              Om vi ska vara konkurrenskraftiga i Sverige och Europa framöver
              måste vi ha lite av den amerikanska inställningen till att ha
              tillgång till riskvilligt kapital så att vi kan få entreprenörerna
              och idéerna att utvecklas och forma nya produkter, nya företag
              och så vidare.
            </seg>
          </u>
          <note type="speaker" n="2d3865bd">
            Anf. 192 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-14" n="1abc3260">
            <seg n="209a2ed7">
              Herr talman! Problemet är när riskkapitalisterna själva säger:
              Detta är inte vårt ansvar, det är statens ansvar. Då hamnar vi
              i moment 22 där ingen vill göra någonting. Det är inte underligt
              att de goda idéer som forskas fram här försvinner någon annanstans.
            </seg>
            <seg n="41061ab0">
              Vi måste också ha en försörjning i framtiden här i Sverige. Jag
              hoppas att en del av de forskningsresultat som kommer fram här
              även kan vara till gagn för Sverige och svensk sysselsättning.
            </seg>
            <seg n="9a5127e6">
              Jag kan ta ett tydligt exempel, eftersom du var inne på frågan
              om kraftöverföring till bland annat Norge. Jag delar uppfattningen
              att det behövs. Men vi behöver också komma till skott med elkraftöverföringen
              i Sverige.
            </seg>
            <seg n="86f6e875">
              När det gäller till exempel Sydlänken har vi ett företag som
              har utvecklat en ny teknik och står berett att använda och satsa
              på den. Man väntar bara på och vill att någonting ska hända.
            </seg>
            <seg n="1445e7d8">
              Under tiden kommer givetvis konkurrentländerna ifatt. Här behövs
              ett initiativ. Här kan man faktiskt använda sig av den statliga
              möjligheten att tala om vilken teknik det ska vara, inte företag.
            </seg>
            <seg n="da570419">
              Vi vet och det vet du också, Björn Hamilton att det inte kommer
              att byggas en luftledning i Europa och i USA. Det är bara här
              i Sverige man fortfarande envisas med att tro att luftledningar
              är vår lösning.
            </seg>
            <seg n="ca11446f">
              Sätt ned foten och hjälp till att få det här tekniksprånget till
              Sverige så att vi kan utveckla företagandet och sysselsättningen
              här. Det är ni som ingår i alliansen och regeringen. Det är ni
              som har ansvaret.
            </seg>
          </u>
          <note type="speaker" n="9e60c35f">
            Anf. 193 BJÖRN HAMILTON (m) replik:
          </note>
          <u who="bjorn_hamilton_0dcf25_w" xml:id="i-b170cae177701ca1-5" n="4dd1d0ef">
            <seg n="4e345ab2">
              Herr talman! Men, Kent Persson, om det nu finns riskvilligt kapital
              i USA och Tyskland vi har tagit de två exemplen eller till och
              med i Frankrike, Italien, Finland, Danmark och Norge, och kanske
              också i Sverige småningom, så finns det. Vi får skapa en miljö
              så det även blir vanligt förekommande i Sverige. Det är oerhört
              viktigt för den kommande utvecklingen.
            </seg>
            <seg n="404c5bc8">
              Vad gäller Svenska kraftnät och Sydlänken eller förbindelsen
              för kraftdistribution mellan norr och söder i Sverige är det inte
              en riksdagsfråga att bestämma hur det ska se ut och hanteras.
              Däremot finns tekniken. Där har tydligen det riskvilliga kapitalet
              funnits i Sverige.
            </seg>
            <seg n="7959fdd4">
              Det finns en teknik att gräva ned det om man vill. Det är en
              sak för Svenska kraftnät att avgöra. Hade jag varit generaldirektör
              för Svenska kraftnät hade jag nog sett till att det blivit så,
              men nu är jag inte det.
            </seg>
            <seg n="63388163">
              Vi får hoppas att vi har en kommande klok ledning för Svenska
              kraftnät som inser det. Men det är inte vår uppgift i riksdagen
              att vara tekniker och göra de bedömningarna.
            </seg>
            <seg n="f05dfc23">
              Vi kan ha ett visst bagage med oss hit som gör att vi ändå kan
              göra det. Men det är egentligen inte vår uppgift. Därför tycker
              jag att vi ska överlämna det till Svenska kraftnät.
            </seg>
          </u>
          <note type="speaker" n="6238cc2d">
            Anf. 194 JAN ANDERSSON (c):
          </note>
          <u who="jan_andersson_f60a88_w" xml:id="i-4114f3cc17c35298-6" n="94b45a50">
            <seg n="e6fe981f">
              Herr talman! Vi debatterar nu betänkandet om energi. Trots att
              frågan om energi och energipolitik är väldigt tekniskt inriktad
              väcker den väldigt mycket känslor. Den kopplingen kommer inte
              att bli mindre, inte minst när det blir allt tydligare vilken
              intim koppling det finns mellan klimatfrågan och energifrågan.
            </seg>
            <seg n="b4b87c6f">
              Den kopplingen har vi vetat om ett tag. Den har fått ökad aktualitet
              på EU-nivå via de beslut som det har refererats till tidigare
              här, det vill säga 2020 år 2020. Det innebär ökad energieffektivitet
              eller besparingar med 20 procent och 20 procents inslag av förnybar
              energi på EU-nivå år 2020.
            </seg>
            <seg n="cff30281">
              Trots detta kan man om man lyssnar på svensk energidebatt förledas
              att tro att det bara handlar om el. Svensk energidebatt handlar
              väldigt mycket om elproduktion. För svensk del är ungefär en fjärdedel
              av den energi vi förbrukar i form av el. De flesta vet att det
              handlar om ungefär hälften kärnkraft och hälften vattenkraft.
            </seg>
            <seg n="cf3af413">
              Jag ska alldeles strax komma tillbaka till eldelen. Dessförinnan
              ska jag lite ta upp vad regeringen gör på andra områden.
            </seg>
            <seg n="3c07d6f0">
              Först och främst vill jag påminna om det klimatskattepaket som
              regeringen har lagt fram som är ett väldigt ambitiöst skattepaket
              med klimatstyrande effekt.
            </seg>
            <seg n="100f12c9">
              Jag vill också beröra den sektor som kanske har störst andel
              fossil energi i sitt system, och det är transportsystemet. Det
              är möjligen också den sektor där det är svårast att ersätta den
              fossila energin.
            </seg>
            <seg n="7b23776f">
              Tittar vi till exempel på värmeproduktionen är det betydligt
              lättare att ersätta värmeproduktion med olja med förnybar oljeproduktion
              när det gäller att till exempel värma lokaler.
            </seg>
            <seg n="4d458568">
              När vi tittar på trafiksektorn har vi i dagsläget etanolen som
              en betydelsefull del i att minska oljeberoendet. På kort och möjligen
              medellång sikt kommer etanolproduktion från jordbruksgrödor att
              vara en viktig del. Långsiktigt tror jag inte att det är den enda
              långsiktiga lösningen.
            </seg>
            <seg n="25e9d5d6">
              Det kommer att bli betydelsefullt att vi klarar av att ta fram
              andra generationens biodrivmedel. Därför är det glädjande att
              den klimatmiljard som regeringen har satt av kommer att hjälpa
              till att just växla in och växla upp arbetet med andra generationens
              biodrivmedel.
            </seg>
            <seg n="cb292478">
              På elsidan har vi omfattande investeringsplaner när det gäller
              vindkraften i Sverige. Från alliansens sida är vi väl medvetna
              om att det går att öka takten. Vi sätter av pengar för att underlätta
              planeringen på kommunal nivå för vindkraftsparker.
            </seg>
            <seg n="00d6c28f">
              Vi sätter av pengar för ett nationellt nätverk för vindbruk.
              Vi kommer också att titta på tillståndsprocesserna för att snabba
              på dem, så att de inte stoppar, och göra dem på ett rättssäkert
              och bra sätt.
            </seg>
            <seg n="72c19db0">
              Vidare finns det på elsidan ett viktigt, överskuggande önskemål
              när man pratar med aktörerna både producenter och konsumenter
              av el. Det är att man ska ha långsiktigt stabila villkor.
            </seg>
            <seg n="33ab23a0">
              När vi pratar energipolitik är det riktigt långa perspektiv vi
              pratar om. Min bedömning är att om vi ska fixa långsiktiga villkor
              måste vi ha en blocköverskridande överenskommelse. Jag tror och
              hoppas att det finns goda förutsättningar att nå fram i en sådan
              överenskommelse.
            </seg>
            <seg n="b1720c68">
              Jag kommer att vara försiktig med att förkasta något av de förslag
              som oppositionen kommer med, även om jag tycker att det finns
              sådant som är mer eller mindre bra i era förslag.
            </seg>
            <seg n="cbfd4080">
              Däremot vill jag peka på en problematik när det gäller att skapa
              en bred överenskommelse. Det är den retorik som framför allt Socialdemokraterna
              använder.
            </seg>
            <seg n="099f4a83">
              Jag vill att ni tittar i den motion som Socialdemokraterna har
              väckt. Först gäller det överföringskapaciteterna. De säger att
              nordisk utbyggnad gäller först. Den synpunkten delar jag. Däremot
              framstår det i retoriken som att några ledningar över till kontinenten
              ska vi baske mig inte ha. Och ska vi ha det ska vi ha ett rejält
              överskott av elenergi innan vi bygger ut. På vilken annan produktion
              kan vi applicera det tankesättet? Ska vi stänga av den ena filen
              på Öresundsbron, det vill säga högerfilen? Ska vi minska flödet
              från Göteborgs hamn så att vi kan få lite billiga Volvobilar när
              det är överproduktion?
            </seg>
            <seg n="b4da3f3a">
              Om man tittar vidare på retoriken kan man i s-motionen läsa att
              delar av kraftföretagens mycket höga producentmarginaler ska ges
              som återbäring till kunderna i form av konverteringsstöd. Man
              kan ju tro att det är en motion till den lokala konsumföreningen
              och inte en motion till Sveriges riksdag. Återbäring passar inte
              i det här sammanhanget.
            </seg>
            <seg n="81a5b4c8">
              Det allra häftigaste kan man läsa när man ser hur Socialdemokraterna
              tycker att Vattenfall ska användas. På s. 16 står det: Vattenfall
              ska vara en strategisk partner till basindustrin och kunna erbjuda
              sina industrikunder Europas lägsta energipriser. Det är häftig
              läsning! Vi talar om till vilken kund och dessutom till vilken
              prisnivå man ska leverera.
            </seg>
            <seg n="6d61005b">
              Frågan är: Av Europas 46 stater ska Vattenfall till svensk industri
              leverera till lägsta priser? Jag ser nickande instämmanden här.
              Vad säger man då till någon annan regering Frankrikes, Spaniens
              eller något annat lands som ger samma uppdrag till sitt statliga
              energibolag? Ge mig ett svar på den frågan!
            </seg>
            <seg n="63624dc4">
              Trots detta hoppas jag och tror att när det blir skarpt läge
              har Socialdemokraterna förmågan att höja sig över den här dåliga
              retoriken och faktiskt delta. Det finns goda förslag även i er
              motion. Jag har en förhoppning att vi ska kunna inleda konkreta
              samtal för att hitta en blocköverskridande överenskommelse på
              energiområdet.
            </seg>
          </u>
          <note n="410a24bd">
            Med detta yrkar jag bifall till majoritetens förslag i betänkandet
            och avslag på samtliga reservationer.
          </note>
          <note type="speaker" n="c080f714">
            Anf. 195 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-11" n="fc252c6e">
            <seg n="65a417d1">
              Herr talman! Jag tänkte fråga lite grann om hur regeringen och
              allianspartierna verkar för att minska klimatpåverkan genom de
              statliga företag som vi äger? Jag tänker då framför allt på Vattenfall,
              som är den viktigaste aktören både när det gäller energiproduktion
              och koldioxidutsläpp, tyvärr.
            </seg>
            <seg n="9f423afc">
              Vi ser nu Vattenfalls resultatredovisning från perioden januari
              till september i år. Där framgår att produktionen från fossila
              bränslen har ökat med två terrawattimmar jämfört med samma period
              förra året. Samtidigt som resten av Europa arbetar hårt för att
              minska sin klimatpåverkan ökar det svenska statliga energibolaget
              sin fossila produktion med 11 procent på bara ett år.
            </seg>
            <seg n="9e16317d">
              Man har dessutom planer på att gå vidare. Brunkolsbrytningen
              ska öka radikalt. Man planerar flera nya kraftverk för elproduktion
              ur brunkol, vilket är det absolut smutsigaste sättet att producera
              el som finns. Förutom brunkol planerar man för flera kraftverk
              som producerar el från stenkol. De här verken kommer självfallet
              att öka utsläppen av koldioxid radikalt.
            </seg>
            <seg n="4eaa492d">
              Björn Hamilton från Moderaterna sade tidigare i debatten här
              att man inte ska styra Vattenfall. Vattenfall ska vara som vilket
              aktiebolag som helst och verka på en fri marknad, tydligen.
            </seg>
            <seg n="0ba8dbeb">
              Maud Olofsson säger i en Brännpunktsartikel i Svenska Dagbladet
              från 2005: Jag kan inte tolerera att statligt ägda Vattenfall
              investerar i den smutsigaste energiproduktion vi känner till även
              om det sker i andra länder. Hon fortsätter: Regeringen kan inte
              vänta sig vårt stöd för en energiöverenskommelse som inte omfattar
              både forskning och styrning av de statliga företagen för att nå
              miljömålen.
            </seg>
            <seg n="bb39812f">
              Kommer Centerpartiet genom sina ministrar att verka för att Vattenfall
              får en ordentlig styrning så att man styr bort från den kraftiga
              ökning av fossila bränslen som man nu planerar?
            </seg>
          </u>
          <note type="speaker" n="5d0f4bf2">
            Anf. 196 JAN ANDERSSON (c) replik:
          </note>
          <u who="jan_andersson_f60a88_w" xml:id="i-4114f3cc17c35298-7" n="94b45a50">
            <seg n="e2f7c966">
              Herr talman! Det vore bra om vi kunde föra debatten mellan de
              i kammaren närvarande ledamöterna.
            </seg>
            <seg n="2aea8473">
              När det gäller styrningen av Vattenfall finns det lite olika
              delar. Den ena är på svensk mark, inom det svenska systemet. Där
              är det inte styrningen av Vattenfall som bolag som är den viktigaste
              faktorn för den satsning på vindkraft, till exempel, som man gör
              i elsystemet. För svensk del är det certifikatsystemet som är
              styrande. Inom certifikatsystemet konkurrerar Vattenfall med andra
              elleverantörer om certifikaten. Det är inget självändamål att
              det ska vara just ett statligt bolag som bygger ut den förnybara
              energin. För svensk del är det, som jag ser det, på elsidan ingen
              tvekan om att det är certifikatsystemet som är styrande.
            </seg>
            <seg n="880b2a46">
              Vattenfall verkar inte bara på svensk mark, utan finns till exempel
              också i Tyskland. Jag är försiktig med att anlägga svenska perspektiv
              på det tyska energisystemet. Anledningen är inte minst att de
              har helt andra förutsättningar när det gäller vilken energimix
              de har i nuläget och vilken energimix de har möjlighet att genomföra.
            </seg>
          </u>
          <note type="speaker" n="384d80e3">
            Anf. 197 PER BOLUND (mp) replik:
          </note>
          <u who="per_bolund_d587aa_w" xml:id="i-e5161cb9ade74c2c-0" n="fc252c6e" next="i-24c82784ea8dabec-0">
            <seg n="90b50836">
              Herr talman! Jag kan bara konstatera att Riksrevisionen, som
              precis har kommit ut med en ny rapport om Vattenfall, över huvud
              taget inte gör samma bedömning som Jan Andersson. Riksrevisionen
              säger tvärtom att den verksamhet som Vattenfall nu har påbörjat
              i Sverige med vindkraft är en tydlig avspegling av den bolagsordning
              som den förra regeringen tog fram. Där ställs också krav på förnybar
              energiproduktion.
            </seg>
            <seg n="0f900bb4">
              Om det nu är så att det finns så goda människor på Vattenfall
              vad är då anledningen till att de har en planering i Sverige för
              att producera vindkraft när de också har det kravet på sig i bolagsordningen?
              Men i Tyskland, som ju är EU:s vindkraftsnation nummer ett, producerar
              det statligt ägda Vattenfall inte en enda kilowattimme vindkraft
              i år. Varför är det så? Det är bara fossila bränslen som gäller
              där; det är inget av förnybar energi över huvud taget.
            </seg>
            <seg n="bcea4c21">
              Det är uppenbart att genom den bolagsordning som vi fick igenom
              ser vi att det finns en möjlighet att styra Vattenfalls verksamhet
              och att få dem att agera annorlunda och flytta sina investeringar.
              Problemet är bara att den nya regeringen inte vill det. Man vill
              inte styra Vattenfall. Man säger att Vattenfall ska vara som vilken
              aktör som helst.
            </seg>
            <seg n="3e16430e">
              Jag har missat vad målet i så fall är med att ha ett statligt
              bolag över huvud taget om man inte vill använda det för att på
              något sätt påverka marknaden och få den att gå i en positiv riktning.
              Det borde vara en självklarhet.
            </seg>
            <seg n="938f81bc">
              Problemet som regeringen har är att Vattenfalls agerande i Tyskland
              när det gäller både kolkraften, kolbrytningen och inte minst kärnkraften
              håller på att ställa också Sverige i en dålig dager på klimat-
              och energiområdet i och med att alla tyska konsumenter vet att
              Vattenfall är till hundra procent ägt av svenska staten. Det är
              ett problem även för oss som svenska politiker att ni tillåter
              att Vattenfall agerar på det sätt som de gör i Tyskland och där
              framstår som den värsta klimatboven av alla energibolag.
            </seg>
          </u>
          <note n="0ef349d0">
            Anf. 198 TALMANNEN:
          </note>
          <u who="per_bolund_d587aa_w" xml:id="i-24c82784ea8dabec-0" n="fc252c6e" prev="i-e5161cb9ade74c2c-0">
            <seg n="ea39c280">
              Innan jag släpper ordet vidare vill jag påpeka att debatten gäller
              utgiftsområde 21 Energi, det vill säga budgetpropositionen. Det
              går självklart att exemplifiera med andra delar utanför utgiftsområdet,
              men huvuddebatten måste ändå gälla utgiftsområdet.
            </seg>
          </u>
          <note type="speaker" n="39b23418">
            Anf. 199 JAN ANDERSSON (c) replik:
          </note>
          <u who="jan_andersson_f60a88_w" xml:id="i-4114f3cc17c35298-8" n="94b45a50">
            <seg n="5e23ac7d">
              Herr talman! Det är klart att ägarstyrningen har betydelse för
              om Vattenfall väljer att investera i vindkraft eller ej på svensk
              mark. Men frågan är: Ger det totalt mer förnybar el i det svenska
              systemet? Nej, i det fallet är det certifikatsystemet som är styrande
              för hur mycket ny elenergi på förnybart sätt vi har i systemet.
              Det är lite äpplen och päron som jämförs.
            </seg>
            <seg n="86120879">
              När det gäller investeringar i Tyskland är det lätt att vara
              emot. Samtidigt måste man fundera över vad de investeringarna
              gör. Ersätter de gammal, ännu smutsigare kolkraft eller vad är
              effekten av det?
            </seg>
            <seg n="d3843dca">
              Jag skulle också gärna ha velat ställa frågan om Per Bolund ställer
              upp på Socialdemokraternas syn på hur man ska använda Vattenfall,
              att det ska erbjuda Europas lägsta energipriser.
            </seg>
          </u>
          <note type="speaker" n="55c268ab">
            Anf. 200 BERIT HÖGMAN (s) replik:
          </note>
          <u who="berit_hogman_82ac81_w" xml:id="i-b0bf61d8f0599291-3" n="503310b8">
            <seg n="0341d0e2">
              Herr talman! Jag lovar att hålla mig till ämnet.
            </seg>
            <seg n="4e9a5640">
              Vart har folkrörelsepartiet Centern tagit vägen? Jan Andersson
              är ganska ung men trots detta blir det magstarkt när en centerpartist
              står och säger: Återbäring passar inte. Centerpartiet har väl,
              tillsammans med oss, varit ett parti som alltid har iklätt sig
              rollen som ett folkrörelseparti som tror på samarbete och idén
              att involvera människor.
            </seg>
            <seg n="bac16943">
              Vår idé är att involvera människor i denna omställning så att
              ansvaret inte alltid blir någon annans. I kväll och tidigare har
              vi hört att det är andra länder, det är andra aktörer, det är
              inte vi, vi tar inte ansvar, låt marknaden göra det och så vidare.
              Vi påstår att var och en, du och jag och alla andra måste ta ansvar
              om vi ska klara denna omställning. Till det säger Centerns företrädare
              frankt: Återbäring passar inte.
            </seg>
            <seg n="90c5552a">
              Att Centerns företrädare står och önskar enighet var det andra
              som var magstarkt. Det var Centern som bröt den blocköverskridande
              överenskommelsen som fanns och som bäddade för en långsiktig energipolitik.
            </seg>
            <seg n="6c971dce">
              Slutligen konstaterar jag att Centern, liksom de andra, totalt
              har frångått rollen att ta ansvar, att styra via Vattenfall, att
              se till att vi använder Vattenfall. Man ifrågasätter varför vi
              inte vill ha en europeisk marknad. Att koppla upp oss mot en illa
              fungerande europeisk marknad skulle vara en riktig dödsstöt för
              svensk industri. Vill Centern det? Är det så att man vill se en
              utarmad basindustri till förmån för hundekiperingar? Är det Centerns
              näringspolitik?
            </seg>
          </u>
          <note type="speaker" n="71d2bb97">
            Anf. 201 JAN ANDERSSON (c) replik:
          </note>
          <u who="jan_andersson_f60a88_w" xml:id="i-4114f3cc17c35298-9" n="94b45a50">
            <seg n="039017b0">
              Herr talman! Återbäring kan passa sig men inte i det sammanhang
              som står refererat i Socialdemokraternas partimotion. Där står
              att man från kraftföretagens mycket höga producentmarginaler ska
              ge en återbäring för att finansiera oljekonvertering och så vidare.
              Vilken är nästa sektor som ska ge en återbäring på sina vinster?
              Är det läkemedelsindustrin eller bilindustrin?
            </seg>
            <seg n="3469a960">
              Tittar vi på det konverteringsstöd för oljekonvertering som Socialdemokraterna
              har i sin motion har man satt av 100 miljoner som man drar stora
              växlar på. Ser vi på hur ansökningarna såg ut förra perioden var
              det under sista året ansökningar för nästan 250 miljoner. De 100
              miljonerna kommer att räcka ungefär fram till pingst. Kommer Berit
              Högman i förstamajtalet vara så ärlig att hon talar om att pengarna
              tyvärr är slut? Eller ska de likt galten Särimner användas igen
              och igen?
            </seg>
            <seg n="25ffa3f4">
              När det gäller det unikt lägsta av Europas 46 stater ska Vattenfall
              erbjuda basindustrin Europas lägsta energipriser. Vilka signaler
              tycker Berit Högman att det sänder till svensk industri när det
              gäller energieffektivisering?
            </seg>
          </u>
          <note type="speaker" n="9767d17a">
            Anf. 202 BERIT HÖGMAN (s) replik:
          </note>
          <u who="berit_hogman_82ac81_w" xml:id="i-b0bf61d8f0599291-4" n="503310b8">
            <seg n="6d4af1c4">
              Herr talman! Jan Andersson vet att det program för energieffektivisering
              inom industrin som vi startade har haft otroligt stor effekt.
              Industrin har reducerat sitt energibehov. Det finns det tydliga
              siffror på. Det är därför vi säger att vi nu vill gå vidare med
              energieffektivisering och har mer pengar än vad regeringen har.
              Vi vill gå vidare på bostadssektorn och på trafiksektorn. På detta
              svarar regeringen med ett jaså.
            </seg>
            <seg n="c70cf770">
              Vi har aldrig någonsin skämts för att vi tar från dem som har
              och ger till dem som behöver. Det är precis det som är tanken
              med incitamenten för att människor ska delta i omställningen.
              Vi förstår att Centern nu helt har bytt sida och gör det omvända.
              Man tar från dem som lite har och ger till dem som mycket har.
            </seg>
            <seg n="e2ace499">
              På första maj tänker jag vara ärlig och tala om att vi har en
              regering som inte är särskilt intresserad av att få med människor
              i jobbet för omställning. Man är mer intresserad av skattesänkningar
              för rika än av en hållbar utveckling på miljö- och energiområdet.
            </seg>
          </u>
          <note type="speaker" n="cb6e13c7">
            Anf. 203 JAN ANDERSSON (c) replik:
          </note>
          <u who="jan_andersson_f60a88_w" xml:id="i-4114f3cc17c35298-10" n="94b45a50">
            <seg n="3482ad8b">
              Herr talman! När det gäller skattebiten vill jag återigen referera
              till den höjning vi har gjort i klimatskattepaketet för att skona
              klimatet. Det är en kraftfullt styrande effekt.
            </seg>
            <seg n="f9bf02d2">
              Jag fick inget svar på hur länge de 100 miljonerna skulle räcka.
              Jag tror inte att Berit Högman är omedveten om hur länge dessa
              100 miljoner skulle räcka. Dessutom måste man fråga sig vad effektiviteten
              i dem är. Hur mycket av de 100 miljonerna eller av de tidigare
              pengarna lägger man på sådana åtgärder som ändå hade blivit genomförda?
              Att byta från oljepanna till exempelvis pelletspanna är väl en
              av de absolut lönsammaste privatekonomiska grejer man kan göra.
              För vår del vill vi vara mycket noga med att inte lägga pengar
              på sådana åtgärder som ändå blir gjorda, utan vi vill försöka
              få ut så mycket som möjligt av varje satsad skattekrona.
            </seg>
          </u>
          <note type="speaker" n="6b9ed637">
            Anf. 204 CARL B HAMILTON (fp):
          </note>
          <u who="carl_b_hamilton_bccd2f" xml:id="i-4f30812c541487ec-0" n="2c87fc39">
            <seg n="c0ab494a">
              Herr talman! Kent Persson inledde sitt anförande med att konstatera
              att han tyckte att energipolitik är svårt. Jag instämmer helt
              i det. Den är svårare än på många år därför att det hela tiden
              kommer fram ny information och nya förutsättningar, och nya problem
              dyker upp som ska lösas inom detta politikområde.
            </seg>
            <seg n="85997531">
              I den här debatten beskyller man varandra ömsom för att inte
              ha bytt åsikt och ömsom för att man faktiskt har bytt åsikt. Jag
              tror att Berit Högman använde uttrycket energipolitiska kullerbyttor.
              Men har man en situation som är formativ, för att använda ett
              fint uttryck, är det faktiskt så att man nödvändigtvis inte ska
              sitta kvar i de gamla positionerna.
            </seg>
            <seg n="f3d8bf8d">
              Jag ska ge några exempel på detta, som jag tycker är tankeväckande.
              Energipriserna är i dag mycket högre och annorlunda än för bara
              några år sedan och jämfört med vad de har varit sedan andra världskriget.
            </seg>
            <seg n="7cdebe98">
              Nu är oljepriset 100 dollar per fat. I början på 1970-talet var
              det två tre dollar per fat. Nu är matpriserna så höga att Europeiska
              unionen kan avskaffa sina tullar till skydd för de europeiska
              bönderna. Så har det inte varit sedan 1800-talet.
            </seg>
            <seg n="386ba69c">
              Koldioxidutsläppen skenar. Det är ju den sanna beskrivningen
              av det. Samtidigt finns det ett mål om energiförsörjningstrygghet
              i Europeiska unionen, där man försöker komma bort från ett ensidigt
              beroende av mellanöstern och Ryssland som energileverantörer.
              Det är en mycket komplicerad och svår fråga.
            </seg>
            <seg n="1b0b0248">
              Jag ska börja med att ta upp en sak som gäller bördefördelningen.
              Jag upprepar det jag sade i utskottet: Försörjningstrygghetsmålet
              är detta med förnybar energi. För klimatfrågans lösning är inte
              energimixen det centrala, utan det centrala är att man får ned
              koldioxidutsläppen.
            </seg>
            <seg n="c28bdc47">
              Några av er som har varit uppe i debatten säger: Jajamänsan,
              de mål som EU har lagt fast ska bli Sveriges! Jag tror att det
              var Berit Högman som sade att det krävs vilja och mod här. Låt
              mig ge ett motexempel. Det finns ett annat krav från Europeiska
              unionen som inte är lika bindande men som är ett förslag, nämligen
              att alla bilar som tillverkas och säljs efter 2015, tror jag,
              eller kanske 2012, ska ha utsläpp om max 120 gram koldioxid per
              kilometer. Ska vi säga Jajamänsan! till detta också? Det innebär
              ju att den svenska personbilsindustrin får lägga ned. Volvo och
              Saab har inte personbilar som uppfyller dessa krav.
            </seg>
            <seg n="0e156048">
              Ska vi inte ta till vara våra nationella intressen och skydda
              vår fordonsindustri? Jag tror inte att någon skulle säga att vi
              struntar i fordonsindustrin här och föredrar målen. Vi inser alla
              att vi också måste syssla med uppgiften att ta till vara svenska
              nationella intressen.
            </seg>
            <seg n="3df3f98b">
              Jag har några frågor till reservanterna. Andra alliansföreträdare
              har ju varit uppe och talat för majoritetstexten.
            </seg>
            <seg n="02d7d955">
              Socialdemokraterna skriver i sin reservation: Svensk industri
              bör även 2020 avsevärt kunna effektivisera och minska sin oljeanvändning
              för processändamål. Då är min fråga: Är detta en slamkrypare,
              eller är det fossilgas som avses? Är det fossilgas ni vill introducera?
            </seg>
            <seg n="9873dd06">
              Socialdemokraterna säger också att kärnkraften successivt ska
              fasas ut ur energisystemet. Vad menas med detta? Är det en fråga
              om utfasandet av kärnenergi allteftersom de tio reaktorerna faller
              för åldersstrecket, eller ska de fasas ut i förtid? Sådana här
              uttalanden har nu fått en helt annan skärpa. Samtidigt ska vi
              ju nu på Bali och fortsättningsvis minska våra koldioxidutsläpp
              till 2050 med 80 procent. Det ska vara max 20 procent kvar till
              2050. Långt dessförinnan kommer alla de svenska reaktorerna att
              ha fallit för åldersstrecket. Hur ska vi klara detta, ni som vill
              fasa ut kärnkraften? Fundera på det! Det finns ingen enkel lösning.
            </seg>
            <seg n="5bde81ff">
              Då kommer man tillbaka till frågan: Vilket är det överordnade
              målet? Är det att avveckla kärnkraften eller att avveckla klimathotet?
            </seg>
            <seg n="540990e6">
              Man kan naturligtvis komma med gottköpslösningar och säga att
              man vill energieffektivisera bort det hela. Visst, men vad blir
              det då för energipriser som kommer att råda? Blir det två, tre
              eller fyra gånger dagens energipriser, och vem ska betala dem?
              Ska industrin eller hushållen betala dem?
            </seg>
            <seg n="fda334c5">
              Kent Persson vill ha en utfasad kärnkraft till 2025 och inga
              uppgraderingar. Då är min fråga till honom hur detta går ihop
              med målet om minskade koldioxidutsläpp. Vem är det som ska bära
              prisökningarna? Är det basindustrin, eller är det hushållen?
            </seg>
            <seg n="d878b4c7">
              Sådana prisökningar kommer naturligtvis att leda till att delar
              av basindustrin drivs ut ur Sverige. För Miljöpartiet och Vänsterpartiet,
              som vill att Sverige ska lämna Europeiska unionen, uppstår då
              samtidigt ett energiförsörjningsproblem. Om Sverige lämnar Europeiska
              unionen kommer den möjlighet som finns för länderna inom unionen
              att prioritera varandras energiförsörjning att komma i spel. Kent
              Persson och Per Bolund har en politik som innebär att energipriserna
              kommer att gå upp kraftigt och koldioxidutsläppen ska minskas,
              och samtidigt skär ni av den livlina när det gäller energiförsörjning
              som EU-medlemskapet innebär.
            </seg>
          </u>
          <note type="speaker" n="5fed49ff">
            Anf. 205 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-12" n="fc252c6e">
            <seg n="953f1b01">
              Herr talman! Carl B Hamilton tycker om att sitta och avvakta
              debattens slut. I sista anförandet går han in och försöker recensera
              oppositionen och kritisera de reservationer som har gjorts. Så
              har han gjort vid flera tillfällen tidigare. Det är alltid trevligt
              att kunna komma in och tillrättalägga vissa missförstånd som verkar
              ha uppstått.
            </seg>
            <seg n="ae4a7eca">
              Carl B Hamilton börjar med att ställa EU:s krav om bilars koldioxidutsläpp
              mot om vi ska vidta några speciella åtgärder för Sveriges bilproducenter.
              Jag tycker att det är väldigt välkommet att EU ställer sådana
              här krav. EU:s krav handlar om genomsnittet för de bilar som säljs
              2012. Det är inte så att varje biltillverkare vid varje tillfälle
              ska kunna uppfylla målen. Det är ett missförstånd.
            </seg>
            <seg n="bb26937c">
              Det är också viktigt att säga att det är en stor skillnad mellan
              effektiviseringar i bilparken och att producera förnybar energi,
              speciellt i Sverige. Skillnaden består i att det finns fruktansvärt
              bra möjligheter att producera förnybar energi i Sverige. Den elproduktion
              vi har i dag är ju baserad på vattenkraft och kärnkraft. Sedan
              har vi en värmeproduktion som är nästan helt baserad på förnybara
              bränslen, framför allt biomassa. Däremot har vi en extremt liten
              vindkraftsproduktion om man jämför med liknande länder. Man kan
              se på Danmark, Tyskland eller Spanien. Det finns många andra exempel.
              Det finns väldigt mycket att göra som dessutom är kostnadseffektivt.
            </seg>
            <seg n="96b44731">
              Effektivisering är ett annat område som du var inne på. Carl
              B Hamilton har ju en nationalekonoms syn på detta, det vill säga
              att om det fanns saker som var lönsamma så skulle de redan ha
              blivit gjorda, för så funkar marknaden. Problemet är bara att
              det inte är så. Det finns massor med åtgärder som är lönsamma
              redan med dagens energipriser. Det finns tröskeleffekter som gör
              att folk inte är beredda att vidta dem i dag.
            </seg>
            <seg n="5c297735">
              Det handlar om till exempel information och om riktade stöd för
              att avveckla elvärmen och gå över till biobaserade värmesystem
              i stället. Självklart finns det möjlighet att göra saker.
            </seg>
          </u>
          <note type="speaker" n="2989cf19">
            Anf. 206 CARL B HAMILTON (fp) replik:
          </note>
          <u who="carl_b_hamilton_bccd2f" xml:id="i-4f30812c541487ec-1" n="2c87fc39">
            <seg n="56af618f">
              Herr talman! Per Bolund missade helt poängen i mitt exempel med
              de 120 grammen, nämligen: Ska Per Bolund och jag jag kommer i
              varje fall att göra det, och jag tror att de flesta andra i den
              här kammaren kommer att göra likadant försöka tillvarata svenska
              nationella intressen om exempelvis Europeiska unionen skulle lägga
              fram förslag som skulle hota den svenska fordonsindustrin? Per
              Bolund, svara på frågan! Ska man ta till vara svenska nationella
              intressen om man är riksdagsledamot, eller ska man inte göra det?
            </seg>
            <seg n="7734fa03">
              Tyskland har åtta gånger mer vindkraft än Sverige, säger Per
              Bolund. Ja, men så har man också en befolkning som är tio gånger
              så stor. Andelen är inte så imponerande. Danmark har mycket vindkraft,
              men för att den ska fungera har man en backup. Var finns backuppen?
              Jo, i Sverige.
            </seg>
            <seg n="4e99db05">
              Så snabbt som möjligt ska kärnkraften avvecklas enligt din reservation,
              Per Bolund. Vad innebär så snabbt som möjligt?
            </seg>
          </u>
          <note type="speaker" n="d139d664">
            Anf. 207 PER BOLUND (mp) replik:
          </note>
          <u who="per_bolund_d587aa_w" xml:id="i-712b1c572c09d40b-13" n="fc252c6e">
            <seg n="a1eae760">
              Herr talman! Carl B Hamilton kom med ett fel i sak. Tyskland
              har inte alls åtta gånger mer vindkraft än Sverige. Man har drygt
              30 gånger mer. I relation till befolkningen har de en mycket större
              andel vindkraft än Sverige. Det är detta som är problemet: Sverige
              har inte satsat på denna kraftkälla tillräckligt mycket.
            </seg>
            <seg n="db334478">
              Carl B Hamilton får det att låta som att det är en fördel att
              vara ett tättbefolkat land när man ska bygga vindkraftverk. Jag
              anser att det är precis tvärtom. Det finns väldigt stora möjligheter
              just för att Sverige är glesbefolkat. Det finns en outtömd potential
              som vi borde utnyttja.
            </seg>
            <seg n="6598838d">
              Det är väl ingen hemlighet att Miljöpartiet tycker att vi ska
              avveckla kärnkraften? Det har vi tyckt väldigt länge, och det
              tycker vi fortfarande. Vi anser att Sverige har unika möjligheter
              att bygga ut den förnybara energin. Sverige är Europas mest skogbevuxna
              land. Det finns väldigt mycket mer som vi kan göra när det gäller
              bioenergi. Vindkraften och de möjligheter som finns där har jag
              redan varit inne på. Effektivisering är ett jättestort område,
              inte minst i Sverige som tidigare har haft låga elpriser men där
              priserna nu ligger mer i nivå med priserna i övriga Europa. Här
              finns det också väldigt mycket som vi kan göra.
            </seg>
            <seg n="6b2bb75f">
              Att det skulle vara omöjligt att uppnå två olika energipolitiska
              mål är en väldigt pessimistisk syn som Carl B Hamilton ger uttryck
              för. Det kanske är sorgligt. Men jag tror att det är signifikativt
              för den här regeringen som inte verkar tro på sina möjligheter
              att vidta åtgärder. Man talar väldigt vackert om att Sverige ska
              vara en föregångare, men när det sedan kommer ned till praktisk
              politik vill man inte göra någonting. Man frånsäger sig de möjligheter
              att påverka som man har. Man säger nej till alla redskap som skulle
              kunna leda till att Sverige faktiskt blir en föregångare på energiområdet.
              Det är väldigt tråkigt att se.
            </seg>
          </u>
          <note type="speaker" n="5af06436">
            Anf. 208 CARL B HAMILTON (fp) replik:
          </note>
          <u who="carl_b_hamilton_bccd2f" xml:id="i-4f30812c541487ec-2" n="2c87fc39">
            <seg n="abf06df8">
              Herr talman! I Klimatberedningen, där jag, Maria Wetterstrand
              och flera andra sitter, kommer det en lång rad förslag. Per Bolund
              behöver inte vara orolig för att det ska vara en brist på det.
            </seg>
            <seg n="8c255764">
              Anledningen till att jag frågar om detta med så snart som möjligt
              i fråga om när kärnkraften ska avvecklas är att Peter Eriksson
              hade en radiodebatt med Erland Kjellén, meteorologiprofessorn,
              där man fick ett intryck av att Peter Eriksson i dagens klimatpolitiska
              situation kanske inte tyckte att detta var ett överordnat mål.
            </seg>
          </u>
          <note type="speaker" n="17e21982">
            Anf. 209 BERIT HÖGMAN (s) replik:
          </note>
          <u who="berit_hogman_82ac81_w" xml:id="i-b0bf61d8f0599291-5" n="503310b8">
            <seg n="7a116b4b">
              Herr talman! Jag vill säga följande till Carl B Hamilton. Det
              är ni och alliansregeringen som måste ta ansvar. Det är ni som
              måste ha idéerna och förslagen och inte enbart ställa frågor eller
              tänka högt. Ni måste presentera en plan som sträcker sig längre
              än till 2010.
            </seg>
            <seg n="8aa2318f">
              Vi vill inte ha ett stort naturgasberoende i Sverige. Vi vill
              avveckla kärnkraften i takt med att alternativen växer fram och
              vi kan se att svensk industri inte äventyras. Det är därför som
              vi lägger nästan 2 miljarder mer än regeringen på forskning och
              utveckling, på innovation och teknik och på investeringar, alltså
              för att få fram dessa alternativ. Precis samma argument gäller
              för fordonsindustrin.
            </seg>
            <seg n="cb059180">
              I samma stund som regeringen väljer att vackla i frågan om kärnkraften
              jag förstår att Carl B Hamilton är särskilt glad för det stannar
              den process av som handlar om utveckling av alternativen. För
              det bär regeringen ett väldigt stort ansvar. Det går inte att
              skylla på marknaden. Det går inte att skylla på andra länder.
              Det går inte ens att skylla på socialdemokrater. I detta fall
              måste regeringen ta ett ansvar.
            </seg>
            <seg n="70dc1f88">
              På vilket sätt ser regeringen i dag till att alternativen kommer
              fram? På vilket sätt visar regeringen en tydlig politik?
            </seg>
          </u>
          <note type="speaker" n="3ce86740">
            Anf. 210 CARL B HAMILTON (fp) replik:
          </note>
          <u who="carl_b_hamilton_bccd2f" xml:id="i-4f30812c541487ec-3" n="2c87fc39">
            <seg n="deff9019">
              Herr talman! Först och främst har ni rimligtvis skrivit dessa
              reservationer för att de ska debatteras och diskuteras. Om ni
              inte tycker att er politik ska diskuteras kan ni lämna in en blank
              reservation. Då undgår ni debatt. Dessutom har mina två alliansföreträdare
              här redan presenterat regeringens politik. Jag tyckte att det
              kunde vara av intresse även för er att ni får er politik belyst.
              Men jag förstår att det kanske var fel tänkt från min sida. I
              själva verket vill ni stoppa den under madrassen.
            </seg>
            <seg n="eeaf0e25">
              Jag vet inte riktigt vad Berit Högman menar med att regeringen
              vacklar om kärnkraften. Regeringen har en uppgörelse fram till
              och med valet 2010 om att inte bygga något nytt kärnkraftverk
              och inte avveckla något. Sedan får man, det håller jag med om,
              försöka definiera en politik i fortsättningen också. Då finns
              det vissa partier i regeringen som är väldigt angelägna om att
              även Socialdemokraterna ska vara med vid en sådan uppgörelse.
              Det är möjligt att det finns även socialdemokrater som skulle
              vilja det, till exempel de som jobbar i pappersindustrin. De kanske
              inte skulle tycka att det var helt fel. De kanske föredrar det
              framför att en uppgörelse görs åt det andra hållet.
            </seg>
            <seg n="65a50721">
              Det som emellertid är kärnfrågan för Berit Högman och för många
              andra är följande: Om man nu har som politik att successivt fasa
              ut kärnkraften ur energisystemet, är det då viktigare än att bekämpa
              klimathotet och få ned koldioxidutsläppen? Det är det som är utmaningen
              fram till 2050.
            </seg>
          </u>
          <note type="speaker" n="c8c2283e">
            Anf. 211 BERIT HÖGMAN (s) replik:
          </note>
          <u who="berit_hogman_82ac81_w" xml:id="i-b0bf61d8f0599291-6" n="503310b8">
            <seg n="3f6b90ab">
              Herr talman! Det är precis den utmaningen som vi måste anta med
              större kraft och med större förmåga än vad vi i dag ser från regeringen.
            </seg>
            <seg n="e72113d0">
              Nog är det märkligt att vi nu är så intressanta för en överenskommelse
              när vi var totalt ointressanta för två år sedan när vi hade en
              blocköverskridande överenskommelse som vi kunde bygga vidare på?
            </seg>
            <seg n="f09198f0">
              Tänk om det blir så att Sverige under sitt ordförandeskap 2009
              ska ha stort inflytande över förhandlingarna om världens åtaganden
              när det gäller klimatet. Tänk om vi då inte kan visa att vi har
              fortsatt på samma väg. Tänk om regeringen då inte kan beskriva
              att man under de senaste två tre åren har tagit vissa steg och
              mått utan att man fortfarande far land och rike runt och talar
              om gammal socialdemokratisk politik. Den har varit jättebra, men
              det räcker inte. Nu måste vi ha fler förslag, nya förslag, mer
              förslag för att klara utmaningen och för att slippa kärnkraften.
              Det är det som den här debatten i kväll har handlat om, och det
              är det som är regeringens stora ansvar.
            </seg>
          </u>
          <note type="speaker" n="f3324bea">
            Anf. 212 CARL B HAMILTON (fp) replik:
          </note>
          <u who="carl_b_hamilton_bccd2f" xml:id="i-4f30812c541487ec-4" n="2c87fc39">
            <seg n="941adb3c">
              Herr talman! För att slippa kärnkraften, säger Berit Högman.
              Man kan naturligtvis ha den hållningen att vi drar ned på energianvändningen
              i Sverige lika mycket. Då flyttar väl ett antal företag och industrier
              utomlands. Men om vi ändå tänker oss att vi ska ha ungefär samma
              energiförbrukning i landet med stigande välstånd och stigande
              inkomster ökar energianvändningen med ungefär 1 ½ procent per
              år då uppstår en fråga: Hur ska skillnaden, luckan, mellan det
              som efterfrågas och det som produceras i form av energi i landet
              när kärnkraften avvecklas fyllas? Såvitt jag förstår är Berit
              Högmans och Socialdemokraternas svar på detta import. Men varifrån
              ska man importera, och vilken typ av energi ska man importera?
            </seg>
          </u>
          <note type="speaker" n="95b13af9">
            Anf. 213 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-15" n="1abc3260">
            <seg n="a5d7fe16">
              Herr talman! Carl B Hamilton ställde en del frågor till mig.
              Energipriserna kommer att öka. Ja, tyvärr tror jag det. Jag tror
              tyvärr också att det är nödvändigt eftersom priset är ett styrmedel.
              Det brukar också vara ett effektivt styrmedel.
            </seg>
            <seg n="3c27ec1d">
              Jag anser också att kärnkraften ska fasas ut. Men vi säger också
              att den ska fasas ut vartefter som vi kan ersätta den med förnybar
              energi. 2024 är inte hugget i sten. Vi är medlemmar i EU på samma
              sätt som vi är medlemmar i andra internationella organisationer.
              Så länge vi är med ska vi givetvis vara med och påverka i en riktning
              som är positiv inte bara för Sverige utan för övriga Europa. Detta
              har vi diskuterat tidigare, och jag blir lika förvånad varje gång
              att jag ska behöva upprepa detta varje år i dessa debatter.
            </seg>
            <seg n="7240cc99">
              Den mest värdefulla kilowattimmen är alltid en sparad kilowattimme.
              När byggsektorn själv säger att den står för 40 procent av energiförbrukningen
              i Sverige, vad ska vi då satsa på egentligen?
            </seg>
            <seg n="54af31fd">
              Rocky Mountain Institute säger att det snabbaste och billigaste
              sättet att reducera koldioxidutsläppen är genom energieffektivisering.
              Det är hela sju gånger mer kostnadseffektivt än att satsa på kärnkraften.
            </seg>
            <seg n="ff29ec15">
              Man ska tillvarata svenska intressen, säger Carl B Hamilton och
              syftar på bilindustrin. Har du samma synsätt när det gäller svenska
              energiteknikföretag, och är du i så fall beredd att satsa och
              se till att de ges möjlighet att utvecklas här i Sverige och att
              de har tillgång på riskkapital så att de inte försvinner utomlands?
              Det borde vara logiskt.
            </seg>
          </u>
          <note type="speaker" n="4461cc47">
            Anf. 214 CARL B HAMILTON (fp) replik:
          </note>
          <u who="carl_b_hamilton_bccd2f" xml:id="i-4f30812c541487ec-5" n="2c87fc39">
            <seg n="e22af952">
              Herr talman! Jag kommer naturligtvis att fortsätta att fråga
              om Europeiska unionen och om att ni både vill vara med och inte
              vara med till dess att ni byter åsikt. Er politik håller ju inte
              ihop. Det där måste ständigt belysas.
            </seg>
            <seg n="55703395">
              Energieffektivisering låter tjusigt när man bara säger så. Det
              verkar helt kostnadsfritt och fritt från uppoffringar. Men för
              att få det ska man ha med koldioxidskatten, och man ska ha hand
              om utsläppsrätter. Som Kent Persson här nyss sade måste man använda
              styrmedel högre priser.
            </seg>
            <seg n="c653c102">
              Men då uppkommer frågan om vem som ska betala. Hur ska bördorna
              fördelas? Det där är intressant och viktigt. Jag tycker att alltför
              många undviker att diskutera det.
            </seg>
            <seg n="e84e115c">
              Om man har en generell prisökning när det gäller elektricitet
              och vi samtidigt har en basindustri där man ständigt, verkligen
              med rätta, är mycket bekymrad över att energipriserna är höga,
              hur ska då detta klaras av? Ska vi ge större subventioner, större
              rabatter, till basindustrin? Kommer det då inte i konflikt med
              konkurrensneutraliteten gentemot andra länder? Hur kommer detta
              att uppfattas? Är det över huvud taget en möjlighet, eller är
              det så att säga en gottköpslösning?
            </seg>
            <seg n="89f88559">
              Sedan har vi riskkapitalförsörjningen. Man kan tycka att det
              är bra eller dåligt ni tycker att det är dåligt att förmögenhetsskatten
              avskaffats. Men det är sannolikt den mest effektiva metoden för
              att få en ökad tillgång till riskkapital i Sverige. Det är mitt
              svar.
            </seg>
          </u>
          <note type="speaker" n="e8fc53d5">
            Anf. 215 KENT PERSSON (v) replik:
          </note>
          <u who="kent_persson_a6d7fa_w" xml:id="i-2aa63551010c6114-16" n="1abc3260">
            <seg n="480cf953">
              Herr talman! Det återstår att se. Historien får utvisa om Carl
              B Hamilton har rätt i det avseendet.
            </seg>
            <seg n="a1bfd729">
              Nu har Carl B Hamilton haft möjlighet att här ställa frågor till
              mig och till övriga i oppositionen. Men ännu har jag inte hört
              någonting från Folkpartiets talesperson när det gäller energipolitiken.
              Vilken är er syn på det hela? Vad ska hända? Vad ska ske?
            </seg>
            <seg n="7ce4e8f6">
              Självklart kommer elpriserna att höjas. EU har nämligen sagt,
              och säger fortfarande, att energipriserna i Sverige är för låga
              i förhållande till nivån ute i Europa. Får vi en kraftöverföring
              mellan Sverige och övriga Europa då åker vi upp till samma nivå
              som övriga EU-länder.
            </seg>
            <seg n="0168c1c4">
              I övrigt är det så att framför allt Frankrike kraftigt subventionerar
              industrin inom många områden. Det finns nog anledning att se det.
              Men fortfarande är energieffektivisering det absolut effektivaste
              sättet att snabbast komma till konkreta åtgärder när det gäller
              koldioxidutsläppen. Man måste börja prioriteringen i rätt ända.
              Sedan är det en lång vandring inom en rad olika områden.
            </seg>
            <seg n="3d18b60c">
              Vindkraften har enligt energimyndigheterna möjligheter ända upp
              till 30 terawattimmar. Men det tar sin tid att få en sådan utveckling.
            </seg>
          </u>
          <note type="speaker" n="772436c3">
            Anf. 216 CARL B HAMILTON (fp) replik:
          </note>
          <u who="carl_b_hamilton_bccd2f" xml:id="i-4f30812c541487ec-6" n="2c87fc39">
            <seg n="2af39f8e">
              Herr talman! När det gäller statligt stöd till riskkapital kan
              jag säga att jag under ett antal år jobbade i Handelsbanken. Det
              fanns ingenting som var så populärt i banken som när staten gick
              in och tog över ansvaret för kapitalförsörjningen till små och
              medelstora företag. Där ligger ju de stora förlustriskerna, så
              banken blev jätteglad.
            </seg>
            <seg n="61f7ec4d">
              Man får vara lite försiktig. Därför tror jag att det även från
              jämlikhetssynpunkt är mycket bättre att det är riskkapitalister,
              inte skattebetalare, som sätter in pengar i den här typen av projekt.
            </seg>
            <seg n="097ae80d">
              Sedan har vi frågan om prisnivån. Den är intressant, inte minst
              därför att Socialdemokraterna vill hindra att överföringsmöjligheterna
              ökar. Jag tror inte att prisskillnaderna i dag är så stora när
              skatter, subventioner och överföringskostnader mellan Sverige
              och kontinenten räknas bort. Framför allt kommer det om några
              år inte att vara några skillnader; det beror lite på hur fort
              de här kablarna byggs ut. Den mekanismen finns alltså där och
              ingår så att säga i EU-medlemskapets förutsättningar på grund
              av elmarknadsdirektivet.
            </seg>
          </u>
          <note n="3c2a6f8f">
            Överläggningen var härmed avslutad.
          </note>
          <note n="d09f9f1c">
            13 § Bordläggning
          </note>
          <note n="da7e53e9">
            Anmäldes och bordlades
          </note>
          <note n="fb7139d3">
            14 § Anmälan om interpellation
          </note>
          <note n="27e75c62">
            Anmäldes att följande interpellation framställts
          </note>
          <note n="dd23030d">
            den 17 december
          </note>
          <note n="520764d8">
            Ulla Andersson
          </note>
          <note n="4f9c7591">
            Interpellationen redovisas i bilaga som fogats till riksdagens
            snabbprotokoll tisdagen den 15 januari 2008.
          </note>
          <note n="96d4e0a3">
            15 § Anmälan om skriftliga svar på frågor
          </note>
          <note n="3fb00f75">
            Anmäldes att skriftliga svar på följande frågor inkommit
          </note>
          <note n="dd23030d">
            den 17 december
          </note>
          <note n="b50add29">
            Gunvor G Ericson
          </note>
          <note n="9c3208e8">
            Lars Mejern Larsson
          </note>
          <note n="b383e3d5">
            Thomas Nihlén
          </note>
          <note n="acc2a102">
            Johan Pehrson
          </note>
          <note n="5d9218b6">
            Svaren redovisas i bilaga som fogats till riksdagens snabbprotokoll
            tisdagen den 15 januari 2008.
          </note>
          <note n="3cab0edf">
            16 § Kammaren åtskildes kl. 22.24.
          </note>
          <note n="45840ead">
            Förhandlingarna leddes
          </note>
          <note n="68c9d912">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
