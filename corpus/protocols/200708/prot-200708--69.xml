<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--69</head>
          <docDate when="2008-02-21">2008-02-21</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2007/08:69
            </seg>
          </u>
          <note>
            Torsdagen den 21 februari
          </note>
          <note>
            Kl. 12:00 - 17:35
          </note>
          <note>
            1 § Justering av protokoll
          </note>
          <note>
            Justerades protokollet för den 15 februari.
          </note>
          <note>
            2 § Avsägelser
          </note>
          <note>
            Förste vice talmannen meddelade att Catharina Elmsäter-Svärd
            (m) anhållit om att bli entledigad från uppdraget som riksdagsledamot
            från och med den 1 mars.
          </note>
          <note>
            Kammaren biföll denna anhållan.
          </note>
          <note>
            Förste vice talmannen meddelade att Maria Stockhaus (m) anhållit
            om att bli entledigad från uppdraget som ersättare för riksdagsledamot
            från och med den 21 februari.
          </note>
          <note>
            Kammaren biföll denna anhållan.
          </note>
          <note>
            3 § Utökning av antalet suppleanter i EU-nämnden
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 39 till 41.
          </note>
          <note>
            Kammaren medgav denna utökning.
          </note>
          <note>
            4 § Val av extra suppleanter i EU-nämnden
          </note>
          <note>
            Företogs val av extra suppleanter i EU-nämnden.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleanter i EU-nämnden
          </note>
          <note>
            5 § Meddelande om särskild debatt
          </note>
          <note>
            Förste vice talmannen meddelade att särskild debatt om jämställd
            vård skulle äga rum fredagen den 14 mars kl. 9.00.
          </note>
          <u>
            <seg>
              Från regeringen skulle socialminister Göran Hägglund (kd) delta.
            </seg>
          </u>
          <note>
            Meddelandet hade delats ut till kammarens ledamöter.
          </note>
          <note>
            6 § Aktuell debatt: Nytt betygssystem
          </note>
          <note type="speaker">
            Anf. 1 PETER ERIKSSON (mp):
          </note>
          <u>
            <seg>
              Herr talman! Miljöpartiet har begärt en aktuell debatt om betygen.
              Det är en fråga som lämpar sig sällsynt illa för uppslitande konflikter.
              Ingen av alla de elever och lärare som befinner sig i den svenska
              skolan är betjänt av att vi ändrar betygssystemet vart fjärde
              år eller varje gång vi har fått en ny regering.
            </seg>
          </u>
          <u>
            <seg>
              Alla i skolan vinner självklart på ett långsiktigt perspektiv
              och breda uppgörelser. Men häromveckan blev det klart att regeringen
              tvärtom kommer att lägga fram ett eget förslag, skicka ut det
              på remiss och genomföra det så fort som möjligt. De överläggningar
              med oppositionen som ministern tidigare talat om ställs in.
            </seg>
          </u>
          <u>
            <seg>
              Genomförandet blir tidigast hösten 2010, alltså efter nästa val.
              Därmed finns det risk för att elever och lärare när höstterminen
              börjar inte vet vilket betygssystem som ska gälla under läsåret
              och kanske inte ens vilka som ska få betyg över huvud taget. Lärarna
              riskerar att ha gått igenom nya utbildningar för att kunna hantera
              betyg som ändå kanske aldrig ska användas eller ändras igen inom
              några få år.
            </seg>
          </u>
          <u>
            <seg>
              Jan Björklund har så tydligt det går markerat att han inte vill
              ha en blocköverskridande uppgörelse och inga förhandlingar med
              partierna utanför regeringen förrän möjligen först när det är
              för sent. Jag kan inte tolka det på något annat sätt än att Jan
              Björklund struntar i ungarna, föräldrarna och Sveriges lärarkår.
              Det är Folkpartiets intressen som går först. Målet är väl att
              betygsfrågan ska bli den valfråga som Folkpartiet så innerligt
              behöver. Omsorgen om skolan, eleverna och de som jobbar där borde
              vara större än så.
            </seg>
          </u>
          <u>
            <seg>
              En bred uppgörelse är möjlig. Vi är beredda. Sumpa inte den chansen
              för elevernas skull! Därför borde herr Björklund dra tillbaka
              förslaget och bjuda in till en dialog med oppositionen.
            </seg>
          </u>
          <u>
            <seg>
              Jag ska komma tillbaka till själva betygsfrågan och vad vi bör
              göra för att höja kunskapsnivån i skolan i mitt nästa inlägg.
            </seg>
          </u>
          <note type="speaker">
            Anf. 2 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Om man ska lära sig att hoppa höjd underlättar det
              om det finns en ribba. Det går att lära sig att hoppa höjd utan
              ribba. Det är möjligt, men det inträffar två problem. Det första
              problemet om det inte finns en ribba är att man inte ser hur högt
              man förväntas hoppa. Det andra problemet om det inte finns en
              ribba är att när man väl hoppat förstår man inte om man nådde
              målet. Det är därför man har en ribba i höjdhopp, och det är därför
              vi bör ha kunskapsribbor i skolan. Man ska veta vad som förväntas
              av en, och man ska efteråt kunna avgöra om man har nått målet
              eller inte.
            </seg>
          </u>
          <u>
            <seg>
              Detta är, som Peter Eriksson antydde i sin inledning, en av de
              stora skolpolitiska frågorna, och har så varit i Sverige i 40
              års tid. Det har varit en debatt om det här som har kluvit det
              politiska landskapet. Den har också kluvit lärare i skolan och
              svenska folket.
            </seg>
          </u>
          <u>
            <seg>
              Jag tror att det i dag finns en rätt bred uppslutning bakom regeringens
              linje. Jag såg att Socialdemokraternas husorgan Aktuellt i politiken
              i dag redovisar en opinionsundersökning där 75 procent av svenska
              folket säger ja till betyg från årskurs 6. Vill man ha enighet
              bör man genomföra detta. Vill man splittra svenska folket bör
              man naturligtvis avstå från det.
            </seg>
          </u>
          <u>
            <seg>
              Vi har drivit detta under mycket lång tid, långt innan det blev
              populärt. Nu råkar det vara så att majoriteten av svenska folket
              tycker så här. Då ser vi inte att det skulle vara någon anledning
              att inte införa det.
            </seg>
          </u>
          <u>
            <seg>
              I de betygsreformer som regeringen nu lägger fram ingår flera
              komponenter. Den ena är fler steg i betygsskalan. Det var det
              som presenterades för någon vecka sedan. Den andra är att vi kommer
              att införa tidigare betyg. Den tredje, som inte är betyg men som
              ni ju för in som det i debatten från Vänstersidan, är skriftliga
              omdömen i grundskolan som får utformas på ett sådant sätt så att
              de inte är betyg, men de får vara betygsliknande. Låt mig berätta
              varför vi tycker att de här reformerna är viktiga.
            </seg>
          </u>
          <u>
            <seg>
              Med fler betygssteg belönar vi ansträngning och flit i skolan,
              och det vill vi göra. Om avståndet till nästa betygssteg upplevs
              som väldigt långt är det en del elever som känner: Det spelar
              ingen roll om jag anstränger mig lite extra. Det går ändå inte
              att höja betyget. Med fler steg är det närmare till ett högre
              betyg och fler kommer att anstränga sig extra.
            </seg>
          </u>
          <u>
            <seg>
              Massmedierna redovisade en opinionsundersökning där svenska elever
              och lärare hade tillfrågats när detta förslag presenterats om
              de tyckte att det var bra eller inte. Jag lovar att vi har en
              pressavdelning som läser i stort sett allt som sägs om skolan,
              och vi kunde knappt hitta en enda elev eller en enda lärare som
              tyckte att förslaget var dåligt. Ändå vill ni från vänstersidan
              nu gå emot detta eller ställer en massa villkor för att gå med
              på det. Svenska folket, eleverna och lärarna vill ha fler betygssteg.
            </seg>
          </u>
          <u>
            <seg>
              Exakt hur många steg man väljer är naturligtvis inte en vetenskap.
              Vi har valt den europeiska skalan, som flera länder nu inför och
              som också håller på att införas i högskoleväsendet, med sex steg
              och ett streck. Det känns väldigt naturligt i vår europeiserade
              värld, där ungdomar studerar över gränser och nästa generation
              kommer att röra sig ännu mer än vad vi har gjort, att vi europeiserar
              också bedömningssystemet som ju ligger till grund för urval när
              man ska studera vid utländska lärosäten. Jag ska inte säga att
              det är någon exakt ideologisk vetenskap hur många steg det ska
              vara, men det ska vara fler än i dag. Då tror jag att det är väldigt
              naturligt att välja den skala som många länder i Europa nu anpassar
              sig till.
            </seg>
          </u>
          <u>
            <seg>
              Det finns ett skäl till för fler steg i betygsskalan, och det
              är att det kommer att upplevas som rättvisare. Jag besöker inte
              en enda gymnasieskola i Sverige där inte lärare och elever i praktiken
              har skapat en informell betygsskala. Du får ett VG, säger läraren.
              Eleven frågar då: Men är det ett starkt eller svagt VG? Läraren
              ger sig då in på att precisera och säger att det är ett VG+ och
              så vidare.
            </seg>
          </u>
          <u>
            <seg>
              I praktiken har Sveriges lärare och elever för länge sedan insett
              att det behövs fler steg. Det är därför man skapar den informella
              skalan. Men eleverna upplever att det är väldigt orättvist att
              detta sedan inte syns i de riktiga betygen.
            </seg>
          </u>
          <u>
            <seg>
              Mer än hälften av de betyg som sätts i svensk skola i dag är
              betyget G, Godkänd. Det betyder att skillnaderna mellan det svagaste
              och det starkaste G som sätts är väldigt, väldigt stor i kunskapsinnehåll.
              Eleverna tycker att det är orättvist att två elever som kan väldigt
              olika mycket ändå får samma betyg. Det är inte så att det bara
              belönar flit och ansträngning, utan det ökar också rättvisan i
              betygssystemet att vi får fler steg.
            </seg>
          </u>
          <u>
            <seg>
              Sedan har vi en del andra reformer på gång, som kammaren känner
              till, om tydligare målformuleringar i läroplanen, tydligare uppföljning
              i nationella prov som ska säkerställa att bedömningen blir riktig.
              Men det är delvis en annan diskussion än den vi för i dag, för
              det är klart att rättvisa i betygen också har att göra med att
              det är likvärdighet över landet. Detta om fler steg.
            </seg>
          </u>
          <u>
            <seg>
              En annan del i vår betygsreform är att man ska ha tidigare betyg.
              Varför ska man ha det?
            </seg>
          </u>
          <u>
            <seg>
              Jag mötte ett par flickor som gick i årskurs 8. De hade fått
              sitt första betyg i engelska och fick Icke godkänd, eller en tom
              ruta som man får på högstadiet som motsvarar Icke godkänd. De
              sade till mig: Vi visste att vi inte var så bra i engelska, men
              vi hade inte en aning om att vi skulle vara icke godkända. Nu
              har vi bara tre terminer på oss att förbättra betyget innan vi
              går ur grundskolan. Varför fick vi inte detta tydliga besked tidigare?
            </seg>
          </u>
          <u>
            <seg>
              Reaktionen att det är för sent med betyg i årskurs 8 får jag
              ständigt och jämt från elever och lärare. Sverige är det land
              i världen som börjar sist med betyg och har det minsta antalet
              steg. Det möts av en massiv kritik ute i skolorna. Det är väl
              därför som 75 procent av de tillfrågade i Socialdemokraternas
              egen tidning i dag säger att de vill ha betyg från årskurs 6.
              Det tänker vi genomföra.
            </seg>
          </u>
          <u>
            <seg>
              Även före årskurs 6 har föräldrar rätt till en tydlig information.
              Det är därför vi också vill införa skriftliga omdömen i skolan.
              Det är en tydlig information om hur det går för eleverna.
            </seg>
          </u>
          <u>
            <seg>
              Den förra regeringen införde något som kallas individuella utvecklingsplaner.
              Är man inte insatt i skolan har jag stor förståelse för att man
              inte hänger med i allt detta fikonspråk. Den individuella utvecklingsplanen
              ska delas ut skriftligt till föräldrarna. Men Socialdemokraterna
              skrev in i lagen att man inte får skriva in i planen hur det har
              gått för eleven när det gäller kunskapsmål. Man får berätta vad
              man ska göra i framtiden, men man får inte skriva om eleverna
              har nått målen. Vi talar om kunskapsskola eller flumskola, men
              ursäkta mig, vad är det för inställning i Sverige som gör att
              det är förbjudet för lärare att lämna över ett papper till föräldrarna
              som berättar om eleverna har nått målen i skolan? Varför ska det
              vara tillåtet att lämna över ett papper där man får skriva precis
              allt annat utom just om eleverna har nått målen? Varför ska det
              vara förbjudet i Sverige? Det är bara det vi vill göra tillåtet,
              och det rasar ni över från oppositionen.
            </seg>
          </u>
          <u>
            <seg>
              När jag var skolborgarråd i Stockholm skickade vi ut en fråga
              till alla grundskoleföräldrar. Papperet gick ut till ungefär 100
              000 hem i Stockholm. Där stod att vi från skolans sida skulle
              skriva ned på ett papper vilka mål barnet nått. Vi frågade föräldrarna
              om de ville ta del av papperet. Tänk att 90 procent svarade ja!
              90 procent av föräldrarna ville ta del av ett papper som berättar
              hur det går för eleverna i skolan. Det anser ni ska vara förbjudet.
            </seg>
          </u>
          <u>
            <seg>
              Jag var skoltalesman för mitt parti i tio år innan jag blev utbildningsminister.
              Jag blev aldrig inbjuden till en enda överläggning på Utbildningsdepartementet
              om någonting. Alliansregeringen kommer att bjuda in oppositionen
              till överläggningar om betyg. Vi eftersträvar en bred överenskommelse.
              Men jag är också realist och inser att vi står långt ifrån varandra
              när det gäller sakfrågorna. Några partier vet jag inte alls var
              de står, men några partier är tydliga med att de är emot betyg.
              Det gör att jag inte vill stå här och låta som att jag tror att
              det kommer att bli lätt att nå en överenskommelse.
            </seg>
          </u>
          <u>
            <seg>
              Vitsen med en blocköverskridande överenskommelse är att oavsett
              regeringsskiften i framtiden ska den kunna ligga fast. Det bygger
              på att alla partier är överens. Annars finns det ingen garanti
              för att den ligger fast såvida inte Rossana Dinamarca i dag i
              talarstolen lovar att om vi gör upp med Socialdemokraterna om
              betygen så kommer Vänsterpartiet att acceptera det rakt av. Då
              är det en vits med det. Annars finns det ingen garanti. Även om
              vi backar på en massa punkter finns det ändå ingen garanti för
              att det finns kvar. Det är den sanning som vi måste beakta.
            </seg>
          </u>
          <u>
            <seg>
              Kärnfrågan är att vi kommer att bjuda in oppositionen till överläggningar.
              Det är helt naturligt, Peter Eriksson, att en sådan inbjudan sker
              när remissopinionen har kommit in. När vi kan sitta och läsa vad
              Sveriges lärare, elever och andra remissinstanser tycker om förslaget
              sätter vi oss ned och överlägger om hur propositionen ska se ut.
              Det är en helt rimlig ordning att göra så, betydligt rimligare
              än varje annan tänkbar procedur, tycker jag. Dessutom är den betydligt
              rimligare än hur den förra regeringen gjorde, för de bjöd aldrig
              in över huvud taget.
            </seg>
          </u>
          <u>
            <seg>
              Till sist har jag en fråga till Marie Granlund. Är ni för eller
              emot tidigare betyg i svensk grundskola?
            </seg>
          </u>
          <note>
            (Applåder)
          </note>
          <note type="speaker">
            Anf. 3 PETER ERIKSSON (mp):
          </note>
          <u>
            <seg>
              Herr talman! Miljöpartiet vill höja kunskapsnivån i skolan. Det
              finns en rad saker där vi inte alls är överens med Jan Björklund
              i de förslag som kommer fram, men det finns en del punkter där
              vi är överens. Det gäller till exempel punkten om skriftliga omdömen
              som är en mycket viktig fråga.
            </seg>
          </u>
          <u>
            <seg>
              För att det ska vara möjligt att höja kunskapsnivån i skolan
              krävs betydligt mer information och bättre feedback till elever
              och föräldrar. Det räcker inte med en bokstav på ett papper. Om
              man får betyget G som i godkänd eller bokstaven D som i David
              gör faktiskt ingen större skillnad. Inget av de betygen berättar
              vad eleven har lärt sig eller är svag i och borde förbättra. Kan
              Kalle läsa eller inte? Vad borde han träna mer på? Kan han skriva
              eller stava? Kan han använda språket för att förklara vad han
              vill inför andra? Inget av detta förstår man med de traditionella
              betyg som vi har i dag.
            </seg>
          </u>
          <u>
            <seg>
              Problemet med såväl dagens betyg som Björklunds nya är att de
              inte bidrar till att Kalle ska öka sina kunskaper. Det hjälper
              inte särskilt mycket att ha en ribba om inte Kalle vet var ribban
              ligger eller om hans föräldrar inte vet vad han brister i. Det
              finns inget stöd för att, som vår skolminister gör, sätta likhetstecken
              mellan mer betyg och ökade kunskaper. Om vi verkligen vill att
              Kalle ska lära sig mer så borde vi politiker bry oss om vad forskningen
              säger.
            </seg>
          </u>
          <u>
            <seg>
              Dylan William är rektor vid Londons universitet och är en av
              världens mest ansedda betygsforskare. Han har genom att ställa
              samman forskningsresultat från olika länder visat att skriftliga
              omdömen, som på ett bredare sätt berättar om elevens kunskaper,
              kan bidra till att höja resultaten med upp till 30 procent medan
              traditionella betyg inte alls förbättrar kunskapsnivån.
            </seg>
          </u>
          <u>
            <seg>
              Även svenska forskare i pedagogik har kommit till slutsatsen
              att betyg är alldeles för trubbiga instrument. Anders Jönsson
              på Malmö högskola skriver till exempel att genom att sammanfatta
              elevens prestationer i ett enda ord eller en bokstav tar man bort
              så mycket information att beteckningen blir meningslös ur ett
              informationsperspektiv.
            </seg>
          </u>
          <u>
            <seg>
              En omfattande forskning tycks alltså visa att betygen inte fungerar
              som stimulans för att höja kunskapsnivån.
            </seg>
          </u>
          <u>
            <seg>
              Slutsatsen är att om Kalle och hans mamma får ett papper med
              klara besked från lärarna om Kalles prestationer vad han är bra
              på och vad han borde jobba mer med skulle det vara ofantligt mycket
              bättre för både Kalle och Sverige än tidigare och fler betyg.
              Däremot fungerar betygen som urvalssystem till gymnasiet och universitetet,
              vilket betyder att det finns en logik i att använda dem i de avslutande
              årskurserna i grundskolan och gymnasiet.
            </seg>
          </u>
          <u>
            <seg>
              Problemen med regeringens skolpolitik är att det är för mycket
              tyckande och för lite kunskaper. Betygen är bara ett av många
              exempel. Ministern ägnar omfattande tid åt att svartmåla den svenska
              skolan. Björklund pratar gärna om hårdare tag, mer ordning och
              mer kunskaper. Tyvärr är han själv den värste flummaren i hela
              det svenska skolsystemet. Vi har fått en skolminister som ständigt
              för in skoldebatten på villospår och detaljer. Han är en minister
              som inte lyssnar på forskningen och inte vill lösa de verkliga
              problemen. Det är till exempel inte poliser som löser problemet
              med skolk. Det är inte hårda tag och kadaverdisciplin som löser
              problemen med kunskapsbrister eller brist på ordning.
            </seg>
          </u>
          <u>
            <seg>
              Det är modern pedagogik och metodik som kan öka elevernas intresse
              och engagemang. Människor spelar stor roll. Duktiga lärare och
              bra rektorer gör skillnad. En vuxenvärld som är närvarande och
              intresserad av eleverna och ställer tydliga krav är avgörande.
              Därför bidrar SVT:s satsning Klass 9 A i långt större utsträckning
              till att peka på var lösningarna finns än någonsin regeringen
              och skolministern.
            </seg>
          </u>
          <u>
            <seg>
              Björklund borde lägga av med de lättköpta lösningarna. Skolan
              förlorar på dessa eviga tåfjuttar och snedsparkar. Med hjälp av
              en mer långsiktig och kunskapsbaserad skolpolitik kan vi göra
              den svenska skolan bättre, mer kunskapsorienterad och meningsfull
              för eleverna. Det stärker också Sverige som demokrati och kunskapsnation.
            </seg>
          </u>
          <u>
            <seg>
              Nyckelfrågan för en bättre skola handlar om att vi behöver ännu
              bättre rektorer och lärare. Många är duktiga i dag, men vi behöver
              ännu bättre. En bättre lärarutbildning och vidareutbildning är
              naturligtvis central, men vi behöver kanske också forma bättre
              möjligheter att gå vidare för dem som inte längre trivs eller
              fungerar så att de ska kunna flytta till andra yrkeskategorier.
              Det finns inget som är så destruktivt som att gå kvar i läraryrket
              när man inte längre har någon kraft att ge till eleverna.
            </seg>
          </u>
          <note>
            (Applåder)
          </note>
          <note type="speaker">
            Anf. 4 MARIE GRANLUND (s):
          </note>
          <u>
            <seg>
              Herr talman! För att få lugn och ro i skolan sträckte Lärarförbundet,
              Lärarnas riksförbund och vi socialdemokrater ut en hand till regeringen.
              Anledningen till det är att vi drivs av en gemensam övertygelse
              om att skolan behöver långsiktiga hållbara reformer som är väl
              förankrade på riktigt bland dem som finns i skolan varje dag.
              Svea, Sveriges elevorganisation, ansluter sig också till denna
              tankegång.
            </seg>
          </u>
          <u>
            <seg>
              Tidigare socialdemokratiska regeringar har försökt att hitta
              kompromisser över blockgränserna. Många gånger har just folkpartister
              och socialdemokrater gjort upp. Att Jan Björklund inte har blivit
              inbjuden till de förhandlingarna kan bero på att han inte var
              riksdagsledamot. Även tidigare borgerliga regeringar har haft
              en sådan ambition. Beatrice Ask försökte till exempel utforma
              en läroplan med bred politisk förankring. Vi socialdemokrater
              gillade inte allt i den, men ansåg att det var viktigt att kompromissa.
            </seg>
          </u>
          <u>
            <seg>
              Något nytt har inträtt på den skolpolitiska fronten. Jan Björklund
              är, med sin konfrontatoriska stil, en ny företeelse i den svenska
              skolpolitiken. Det är inte konfrontation vi behöver. Ju fler långsiktiga
              lösningar som går att finna desto bättre är det för svensk skola.
              Skolan och barnen är för viktiga för att inte alla partier ska
              anstränga sig för att försöka komma överens. Betygen är en sådan
              fråga.
            </seg>
          </u>
          <u>
            <seg>
              Herr talman! Betygen är en viktig del som urvalsinstrument till
              högre utbildning. Det är också ett av många verktyg för att följa
              upp om eleverna har nått kunskapsmålen. Vi tycker att det är oerhört
              viktigt att de är målrelaterade. Därför säger vi nej till relativa
              betyg som bara syftar till att gradera och sortera elever inbördes.
            </seg>
          </u>
          <u>
            <seg>
              Jan Björklund vet att vi socialdemokrater har ett klart och tydligt
              mandat att sätta oss ned och förhandla. Jan Björklund vet också
              att vi har mandat att diskutera betyg från årskurs 6 för att hitta
              en kompromiss.
            </seg>
          </u>
          <u>
            <seg>
              Vad vi reagerar mot och vad vi aldrig kommer att kunna gå med
              på är betyg för sjuåringar. Säg inte att det inte finns skriftliga
              omdömen i dag, Jan Björklund. Vi införde skriftliga omdömen i
              samband med utvecklingsplanerna för att föräldrarna skulle få
              en bra information om sina barns utveckling. Med ert förslag blir
              det nu möjligt att införa betyg från första klass. En liten sjuårig
              tjej eller kille kan stämplas som inte godkänd. Det är helt barockt.
            </seg>
          </u>
          <u>
            <seg>
              Om Jan Björklund inte lyssnar på oss socialdemokrater det gör
              han aldrig så lyssna på lärarorganisationerna, lyssna på forskarna
              och lyssna framför allt på svenska folket. Enligt den undersökning
              som Jan Björklund hänvisade till tidigare och som är gjord av
              Synovate tycker 72 procent av den svenska befolkningen att det
              är dåligt att införa betyg från första klass. En majoritet, 52
              procent, är även emot betygsliknande omdömen. Släpp prestigen,
              Jan Björklund. Låt oss hitta en överenskommelse så att vi får
              bort betygsfrågan från dagordningen och kan börja diskutera de
              viktiga frågorna i skolan.
            </seg>
          </u>
          <u>
            <seg>
              Det handlar om att alla barn ska få rätt till den kunskap som
              de och deras föräldrar har rätt att kräva. Vi ska komma till rätta
              med de alltmer tilltagande skillnaderna mellan kommuner, skolor
              och elever.
            </seg>
          </u>
          <u>
            <seg>
              I Jan Björklunds skola försämras nu kunskaperna i kärnämnena.
              I Jan Björklunds skola ökar mobbningen. I Jan Björklunds Sverige
              får Plymouthbröderna starta skola. I Jan Björklunds Sverige är
              lärartätheten lägre i borgerligt styrda kommuner än i s-kommuner.
              Det grövre våldet ökar.
            </seg>
          </u>
          <u>
            <seg>
              Jan Björklund trodde sig ha lösningar med att förbjuda mobiltelefoner
              och kepsar. Det leder inte till ordning och reda. Det här måste
              vi verkligen ta oss an. Om vi ska komma till rätta med de här
              problemen krävs en målmedveten och konsekvent politik som ger
              alla som arbetar med skolan tydliga och långsiktiga spelregler.
            </seg>
          </u>
          <u>
            <seg>
              Vi vet att elever, lärare och föräldrar vill att de stora förändringarna
              i skolans vardag ska hålla över lång tid. En skol- och utbildningspolitik
              som bedrivs i skarp konflikt och som kan ändra kurs vart fjärde
              år är direkt skadlig för denna ambition.
            </seg>
          </u>
          <u>
            <seg>
              Mer kraft riskerar att läggas ned på förändring och konflikt
              än på utbildningens kvalitet. På ett politiskt slagfält om skolan
              blir eleverna de största förlorarna.
            </seg>
          </u>
          <u>
            <seg>
              När nu dörren har öppnats för en bredare överenskommelse om ett
              nytt betygssystem finns det en historisk chans att återupprätta
              samarbetsklimatet för skolan. Det borde vara möjligt för de politiska
              partierna i Sveriges riksdag att komma överens om vilka grundprinciper
              som ska gälla för svensk skola inom ett antal områden det närmaste
              decenniet. Det handlar om betygen. Det handlar om gymnasieskolan.
              Det handlar om lärarutbildningen. Det handlar också om hur vi
              åstadkommer en likvärdig skola och om samstämmighet kring skolans
              finansiering.
            </seg>
          </u>
          <u>
            <seg>
              Herr talman! Jag skulle återigen vilja uppmana Jan Björklund
              att släppa prestigen och ta det här på allvar. Att vara skolminister
              är större än att vara ledare för Folkpartiet.
            </seg>
          </u>
          <note type="speaker">
            Anf. 5 MARGARETA PÅLSSON (m):
          </note>
          <u>
            <seg>
              Herr talman! Olof Palme sade att politik är att vilja. Är det
              något som vi moderater har velat länge så är det att ändra på
              betygssystemet. Äntligen får vi som vi vill. Inom några år kommer
              ett nytt system att vara på plats.
            </seg>
          </u>
          <u>
            <seg>
              Det finns flera anledningar till att vi måste ändra på betygssystemet.
              Nuvarande system har tydligt missgynnat de grupper i skolan som
              har haft det svårast. Klyftorna i skolan har under Socialdemokraternas
              tolv år ökat. Föräldrarnas bakgrund blir alltmer avgörande för
              elevernas resultat. Elever som har engagerade och motiverade föräldrar
              klarar sig igenom skolan, men de svaga eleverna halkar efter.
              Den kravlösa skolan har drabbat de elever som behöver skolan mest.
            </seg>
          </u>
          <u>
            <seg>
              Dagens betygssystem har två stora brister: betygen kommer för
              sent och de kommer i för få steg.
            </seg>
          </u>
          <u>
            <seg>
              Nu ska betygen bli obligatoriska från och med årskurs 6. Vi har
              i dag till vår stora glädje fått reda på att 75 procent stöder
              vårt förslag. Det är fler än de som röstade fram det i valet.
            </seg>
          </u>
          <u>
            <seg>
              Fördelarna med att tidigarelägga betygen är flera. Kunskapsluckorna
              kommer att upptäckas tidigare och lämpliga åtgärder kan sättas
              in. I dag får man betyg när det återstår tre terminer i grundskolan.
              Om brister upptäcks först då, som i fallet med flickan med betyget
              i engelska som utbildningsministern refererade till, är det för
              mycket att ta igen på för kort tid.
            </seg>
          </u>
          <u>
            <seg>
              Möjligheten att uppnå önskat betyg ökar naturligtvis när eleverna
              får tydliga och klara signaler fyra terminer tidigare än i dag.
              Jag tror också att betygen blir mindre dramatiska om de kommer
              tidigare. Jag tror dessutom att stressen hos eleverna minskar
              när betygen kommer i sexan i stället för i åttan.
            </seg>
          </u>
          <u>
            <seg>
              Kvaliteten på utvecklingssamtalen kommer att förbättras när lärarna
              måste kunna motivera och förklara grunderna för betygssättningen
              för både elever och föräldrar. Rättssäkerheten i betygssättningen
              ökar när antalet kontrollstationer blir fler. Vi måste ha kontrollstationer
              för att testa elevernas kunskaper i förhållande till de nationella
              styrdokumenten.
            </seg>
          </u>
          <u>
            <seg>
              Vad händer med de elever som inte når upp till godkänt? De ska
              naturligtvis få extra stöd och hjälp. Alla elever måste bli sedda
              i den svenska skolan och få den hjälp de behöver för att uppnå
              kunskapsmålen. Om svaga elever upptäcks tidigare får skolan, eleven
              och föräldrarna längre tid på sig att vända utvecklingen. Till
              sin hjälp kommer skolan att få speciallärare. Socialdemokraterna
              avskaffade speciallärarutbildningen. Därför är det glädjande att
              vår regering nu kör i gång den igen. Om några år kommer de första
              nyutbildade speciallärarna att vara ute på skolorna till hjälp
              för de elever som har det svårast.
            </seg>
          </u>
          <u>
            <seg>
              Betygen ska också ges i fler steg än i dag. Den vanligaste kritiken
              mot betygssystemet brukar just vara att det är för få steg. Enligt
              Skolverkets kvalitetsgranskning anser en klar majoritet av eleverna
              att spännvidden inom G är alltför stor. Många elever upplever
              att steget till nästa betyg är alltför stort, och därför bryr
              de sig inte om att satsa lite mer eftersom de ytterligare ansträngningarna
              ändå inte syns i betyget.
            </seg>
          </u>
          <u>
            <seg>
              Om stegen är för få blir betygsinstrumentet för trubbigt, och
              därmed urholkas systemet som informationskälla. Men ute i verkligheten
              har man ändå fler steg. Där har man G +, VG - och VG +. Syftet
              är naturligtvis att komplettera betygssystemet som upplevs ha
              för få steg och att ge eleverna en tydligare signal om åt vilket
              håll det lutar.
            </seg>
          </u>
          <u>
            <seg>
              Herr talman! Vi moderater tror att höga förväntningar och krav
              på eleverna bidrar till bättre resultat. Därför hälsar vi regeringens
              förslag till ny betygsskala med stor glädje.
            </seg>
          </u>
          <u>
            <seg>
              Frågan är vad Socialdemokraterna tycker om betygsförslaget. När
              man hör er tala om de skriftliga omdömena handlar det ständigt
              om att vi vill betygssätta sjuåringar. Det visar klart och tydligt
              att ni saknar förtroende för den profession ute på skolorna som
              får lov att bestämma hur dessa skriftliga omdömen ska se ut. Det
              gör däremot inte vi. Vi tror på dem, vi litar på dem, och vi är
              helt klara över att de inte kommer att ge sjuåringar Icke godkänd.
              De är klokare än så.
            </seg>
          </u>
          <note>
            Anf. 6 ULRIKA CARLSSON i Skövde (c):
          </note>
          <u>
            <seg>
              Herr talman! I dag har vi en särskild debatt om just betygen.
              Jag håller med Miljöpartiets språkrör om att det finns betydligt
              viktigare frågor att debattera när det gäller på vilket sätt eleverna
              ska nå ökad kunskap på väg mot målen. Betygen i sig har inte någon
              direkt betydelse för att öka måluppfyllelsen. Däremot ger de en
              väldigt tydlig beskrivning av hur långt eleven har nått i förhållande
              till de mål som finns i varje ämne. Kombinerat med skriftliga
              omdömen blir detta en möjlighet att också ha ett framåtsyftande
              arbete.
            </seg>
          </u>
          <u>
            <seg>
              Det finns otroligt många inslag i denna debatt från många olika
              håll. Vad säger eleverna, vad säger föräldrarna, vad säger lärarna
              och vad säger forskarna om betygsfrågan? Har vi lyssnat på dessa
              grupper? Ja, det är klart att vi har lyssnat på dessa olika grupper
              och att vi därmed lägger fram ett förslag som också har ett stort
              stöd från många olika håll.
            </seg>
          </u>
          <u>
            <seg>
              Tidigare betyg välkomnas av många elever, också av dem som man
              ibland hävdar skulle tappa sugen om de fick veta att de inte når
              målen. När det gäller vuxnas attityd sägs ibland att de inte förstår
              bättre än att önska tidigare betyg.
            </seg>
          </u>
          <u>
            <seg>
              Många elever är väldigt nervösa inför att få betyg i åttan. Efter
              åtta år ska man få nedskrivet hur långt man har nått i fråga om
              kunskapsmålen. Det har givetvis diskuterats under utvecklingssamtal
              under åren, men det är först nu som man får det i skrift.
            </seg>
          </u>
          <u>
            <seg>
              Mellan pojkar och flickor ökar skillnaden i resultat i den svenska
              skolan. Första gången som pojkar ska få betyg är i åttan när de
              befinner sig mitt i puberteten. Det är en ganska känslig period.
            </seg>
          </u>
          <u>
            <seg>
              Därför välkomnar nu många elever att de ska få besked tidigare.
              Föräldrar vill givetvis också veta hur det går för deras barn.
              Även om föräldrarna har varit med på utvecklingssamtal är det
              svårt att muntligt ge en tydlig information så att föräldrarna
              förstår och tar till sig den.
            </seg>
          </u>
          <u>
            <seg>
              Det blir också en större tydlighet så att man som förälder ska
              kunna ställa krav på skolan när det gäller stöd som ens barn behöver.
              Man får också möjlighet att fråga sig själv som förälder: På vilket
              sätt kan jag stötta mitt barn för att barnet ska nå målen och
              få en lyckad skolgång?
            </seg>
          </u>
          <u>
            <seg>
              Som lärare är det inte någon lätt uppgift att göra bedömningar
              av hur långt en elev har nått på väg mot målen och sätta betyg.
              Men i och med att vi inför betyg i tidigare ålder, från årskurs
              6, kommer också resurser att satsas på att kompetensutveckla på
              detta område. Nationella prov kommer också att underlätta för
              likvärdigheten vid betygssättning. Och med en ytterligare utvecklad
              individuell utvecklingsplan med skriftliga kommentarer och måluppfyllelse
              kan betygssättningen också underlättas än mer.
            </seg>
          </u>
          <u>
            <seg>
              Hur kan då denna dokumentation av Lisas och Pers kunskapsutveckling
              bli ett redskap för fortsatt lärande? Vad säger forskarna? Forskare
              sägs i en del medier vara helt emot betyg. I samma forskningsrapport
              av en brittisk forskare som det har hänvisats till tidigare visar
              man att betygssättning i sig inte höjer prestationen. Men om inte
              enbart betyg leder till förbättrade resultat finns det resultat
              som visar att om man har skriftliga kommentarer kan man höja resultaten
              med upp till 30 procent.
            </seg>
          </u>
          <u>
            <seg>
              Jag skulle vilja kommentera en annan del som debatteras väl så
              mycket. Vi kommer in på det, och många har varit inne på det tidigare.
              Det handlar om de skriftliga omdömena. Ett viktigt dokument som
              finns på detta område är den individuella utvecklingsplanen. Den
              får med regeringens förslag möjlighet att utvecklas ytterligare
              och bli ett riktigt bra instrument för att utvärdera och sätta
              framåtsyftande mål. I och med det ges också möjlighet att ge feedback
              på vad man hittills har uppnått, dagsläget och målsättningar för
              framtida arbete.
            </seg>
          </u>
          <u>
            <seg>
              Jag har stort förtroende för att lärare och rektorer i den svenska
              skolan har klokskap att utforma dessa omdömen så att de blir till
              stöd för eleverna. De ger en förutsättning för föräldrar att kunna
              stötta sina barn på bästa sätt.
            </seg>
          </u>
          <u>
            <seg>
              Herr talman! Det blir därför svårt att förstå Socialdemokraternas
              inlägg i debatten. Vilken politik bygger man sina förslag på?
              Är det den som ska komma om ett år?
            </seg>
          </u>
          <u>
            <seg>
              Marie Granlund har i debatten hävdat att hon vill att det ska
              vara som det är nu, trots att ett förslag som ger fler betygssteg
              och tidigare betyg blir tydligare och ger mer rättvisa betyg än
              dagens betygsskala.
            </seg>
          </u>
          <u>
            <seg>
              Om betyg inte leder till förbättrade resultat i sig kan skriftliga
              kommentarer leda till förbättrade resultat. De skriftliga omdömena
              från årskurs 1, utformade av professionella i skolan, ska ge möjligheter
              att i skrift vara tydlig.
            </seg>
          </u>
          <u>
            <seg>
              Både Socialdemokraterna och Miljöpartiet talar om att de vill
              vara med och göra upp genom kompromisser. Vad ska man kompromissa
              om? De hävdar att man måste både ge och ta. Vad är Socialdemokraternas
              förslag till betyg i den svenska skolan?
            </seg>
          </u>
          <note type="speaker">
            Anf. 7 GUNILLA TJERNBERG (kd):
          </note>
          <u>
            <seg>
              Herr talman! Bland de vanligaste frågor som jag får när jag är
              ute och träffar elever är frågan: Kan ni inte ändra betygssystemet?
            </seg>
          </u>
          <u>
            <seg>
              Det betygssystem som vi har i dag upplevs av både elever och
              lärare som orättvist. Gapet mellan den elev som kanske med nöd
              och näppe har klarat gränsen för Godkänd och den elev som ligger
              på gränsen till VG upplevs i dag som alltför stort. Därför är
              det väldigt bra att Kristdemokraterna tillsammans med övriga partier
              i alliansregeringen har kunnat presentera ett förslag och en tidsplan
              för ett nytt betygssystem.
            </seg>
          </u>
          <u>
            <seg>
              Alliansregeringens mål för skolan är att alla elever ska utvecklas
              så långt som det bara är möjligt efter sin förmåga. Eleverna ska
              hela tiden kunna uppmuntras men också hela tiden kunna stödjas
              för att nå lite längre. De ska vinna ny kunskap och nya insikter.
              Lärarnas roll i detta arbete är oersättligt. Det finns ingen enskild
              faktor som har så stor betydelse för en elevs kunskapsutveckling
              som lärarnas kompetens. Det handlar om kunnandet i det egna ämnet
              men också om förmågan att se varje elev, väcka intresse men också
              att bibehålla lusten att lära.
            </seg>
          </u>
          <u>
            <seg>
              En förutsättning för att på bästa sätt kunna stödja varje elev
              i elevens utveckling är att ha bra och träffsäkra system för uppföljning
              av elevens kunskaper. Det här ska också kunna vara ett medel för
              att sätta in rätt stöd vid rätt tidpunkt just för att varje enskild
              elev utifrån sina möjligheter ska få den hjälp och det stöd som
              krävs för att kunna utvecklas så långt som möjligt.
            </seg>
          </u>
          <u>
            <seg>
              Debatten i dag, herr talman, handlar om betygen. Men man måste
              också se att inte bara betygen är en åtgärd som är väldigt betydelsefull.
              Även andra insatser som regeringen föreslår har ett stort värde
              för ett så gott resultat som möjligt för den enskilda eleven.
              Därför kan man inte särskilja betygen. Egentligen behövs det en
              debatt om helheten.
            </seg>
          </u>
          <u>
            <seg>
              För mig och Kristdemokraterna är syftet med betygen tillsammans
              med utvecklingsplaner, nationella prov och så vidare att öka kunskapsmålen
              och att vara ett gott stöd för den enskilda eleven. Vi kristdemokrater
              välkomnar alltså alliansregeringens förslag till ett nytt betygssystem
              och att vi får in ett nytt system med betyg tidigare, från årskurs
              6.
            </seg>
          </u>
          <u>
            <seg>
              Socialdemokraterna, herr talman, har i medierna uttryckt sig
              kritiskt om det faktum att förslaget om ett nytt betygssystem
              inte har förankrats med dem innan det presenterades. Jag måste
              därför få fråga Marie Granlund frågan kvarstår, i synnerhet efter
              Marie Granlunds inlägg här i dag vad det är som hon och Socialdemokraterna
              vill att vi ska göra upp om.
            </seg>
          </u>
          <u>
            <seg>
              I en förhandling mellan parter måste det finnas något att förhandla
              om. Vi i alliansen vet vad vi vill, och vi har en tydlig ambition.
              Men var är Socialdemokraternas politik?
            </seg>
          </u>
          <u>
            <seg>
              Jag ställer därför samma fråga som utbildningsministern och mina
              kolleger tidigare här ställt: Hur ser Socialdemokraternas förslag
              till ett nytt betygssystem ut?
            </seg>
          </u>
          <u>
            <seg>
              Jag undrar också vem ni i denna fråga hade tänkt förhandla med
              om inte med oss. Är ni beredda att förhandla med de partier som
              helt vill ta bort betygen?
            </seg>
          </u>
          <u>
            <seg>
              Breda överenskommelser är förvisso bra. Skolan behöver långsiktighet
              för sitt arbete. Överenskommelser kräver dock att ni socialdemokrater
              vet vad ni vill och också att ni talar om det för oss och framför
              allt för svenska folket. Dagens inlägg från Marie Granlund var
              ett anfall snarare än en utsträckt hand till samarbete och ett
              gemensamt ansvar.
            </seg>
          </u>
          <u>
            <seg>
              Herr talman! Det är viktigt att i en process, som ju detta med
              att införa ett nytt betygssystem innebär, också erkänna de skillnader
              som finns mellan grundskolan och gymnasiet. Det är stor skillnad
              mellan en 13-årig elev i grundskolan som ska få sitt första betyg
              och en gymnasieelev som är på väg ut i vuxenlivet. Naturligtvis
              ska det här återspeglas i hur betygen hanteras i skolorna.
            </seg>
          </u>
          <u>
            <seg>
              Därför kommer det att krävas en särskild insats för att hantera
              de underkända betygen i årskurserna för elever i lägre åldrar
              så att man därmed får ett verkligt gott redskap för att kunna
              sätta in de åtgärder som eleven har rätt till för att kunna uppnå
              målen. Det är också ett sätt att få skolan själv att underkänna
              att den inte har satt in de resurser som eleven har rätt till.
              Det här ska ses som ett mycket bra stöd i det arbetet.
            </seg>
          </u>
          <u>
            <seg>
              Detta är också ett viktigt steg för att tillsammans med föräldrarna
              ge barnet det stöd och den hjälp som barnet behöver för att uppnå
              de resultat som krävs. Det är ju i kontakterna med föräldrarna
              som betygen fyller ytterligare ett viktigt syfte. Vi kristdemokrater
              välkomnar därför alliansregeringens förslag där också ett ansvarskontrakt
              finns med som ska vara en överenskommelse mellan lärare skolan
              föräldrar och elev just för att man ska få det stöd som behövs
              för att uppnå målen.
            </seg>
          </u>
          <u>
            <seg>
              Med ett nytt betygssystem, herr talman, kommer vi det är jag
              övertygad om att tillsammans med andra insatser få bra verktyg
              för att kunna stödja varje elev i dess kunskapsutveckling.
            </seg>
          </u>
          <note type="speaker">
            Anf. 8 ROSSANA DINAMARCA (v):
          </note>
          <u>
            <seg>
              Herr talman! Betygsfokuseringen och betygshetsen har drabbat
              skolpolitiken. Betygen har upphöjts till den viktigaste frågan
              i skoldebatten. Det är den inte. Viktigare är frågor om att rusta
              upp slitna skolor och skapa en bättre arbetsmiljö och om mindre
              klasser och elevernas rätt till utbildade lärare som har tid och
              resurser att göra ett bra arbete. Viktigare än att bara diskutera
              fler betygssteg är att försvara tanken på en likvärdig skola med
              rätt till kunskap och bildning för alla och att därför bekämpa
              privatiseringar och vinstintressen i skolan.
            </seg>
          </u>
          <u>
            <seg>
              Det finns inte några vetenskapliga belägg för att betyg skulle
              öka kunskaperna. Det har till och med Ulrika Carlsson här sagt.
              Forskning visar på att betyg gör att undervisningen fokuserar
              på kunskaper som är lätta att mäta och att den därmed blir ytlig.
              I det samhälle som vi lever i där allt vi vill veta finns två
              knapptryck ifrån oss är det inte ytlighet vi ska sträva efter.
              Det vi behöver göra i svensk skolpolitik är att återupprätta bildningstanken.
            </seg>
          </u>
          <u>
            <seg>
              Lärandet handlar inte om att fixa uppgifterna på ett prov eller
              om att samla ihop poäng för ett gymnasieprogram utan om att kunna
              använda sig av det man lärt i verkligheten utanför skolan i det
              sociala livet, i samhällslivet och i arbetslivet. Betygsdebatten
              döljer det faktum att skolan har ett mycket mer omfattande uppdrag
              än att bara förmedla de kunskaper som i dag betygssätts, bland
              annat uttryckt i mål att sträva mot.
            </seg>
          </u>
          <u>
            <seg>
              Det handlar om att kunna granska och bedöma värdet av informationen
              på sidor som dyker upp på nätet, om att ha verktygen för att även
              när man lämnat skolbänken kunna söka och skaffa sig kunskap. Skolan
              ska väcka elevernas nyfikenhet och lust att lära. Dessutom hör
              det till skolans uppdrag att förmedla grundläggande värden som
              jämställdhet, alla människors lika värde samt solidaritet. Eleverna
              ska ha möjlighet att få inflytande och att ta ansvar och utveckla
              sin förmåga att arbeta i demokratiska former.
            </seg>
          </u>
          <u>
            <seg>
              Det här är bara några exempel på kunskaper, färdigheter och insikter
              som riskerar att hamna på undantag i den här debatten.
            </seg>
          </u>
          <u>
            <seg>
              Under senare år har vi kunnat se hur betygens värde alltmer har
              urholkats genom att de används som ett konkurrensmedel. Inför
              de stundande gymnasievalen möts vi av reklamskyltar och jinglar
              på radion som kan lyda: Vi är det gymnasium som ger högst betyg.
            </seg>
          </u>
          <u>
            <seg>
              Flera lärare har vittnat om påtryckningar på dem för att de ska
              sätta högre betyg detta för att skolan inte ska framstå i dålig
              dager och gå miste om elever och därmed skolpeng.
            </seg>
          </u>
          <u>
            <seg>
              Med ett ökat fokus på betygen riskerar också informationen till
              elever och föräldrar att bli sämre. Att förstå vilka kunskaper
              ett visst betyg motsvarar ställer stora krav på både elever och
              föräldrar eftersom de måste sätta sig in i vilka betygskriterier
              som gäller och försöka förstå hur den som har satt betygen har
              tolkat kriterierna.
            </seg>
          </u>
          <u>
            <seg>
              Elever och föräldrar har i dag rätt att få kontinuerlig information
              om skolgången, och minst en gång varje termin ska utvecklingssamtal
              genomföras. En stor fördel med utvecklingssamtalen är att de inte
              bara handlar om elevens kunskapsutveckling utan också om vilket
              ansvar skolan ska ta för att eleven ska nå målen.
            </seg>
          </u>
          <u>
            <seg>
              Vi skulle snarare behöva diskutera hur vi ska förbättra informationen,
              inte försämra den genom att införa tidigare betyg.
            </seg>
          </u>
          <u>
            <seg>
              Herr talman! Den här debatten har begärts av Miljöpartiet med
              anledning av att skolminister Jan Björklund inte kommer att bjuda
              in oppositionen förrän utredningens betygsförslag har remissbehandlats.
              Dessutom påstår man att betygsfrågan illa lämpar sig för konflikter
              mellan riksdagspartierna.
            </seg>
          </u>
          <u>
            <seg>
              Björklund bjöd genom medierna in oss i oppositionspartierna till
              samtal om ett nytt betygssystem. Det var i november. Redan då
              visste vi att skalan skulle utvidgas och att ambitionen var att
              sätta betyg på eleverna redan i sexan och att man skulle kunna
              få ge betygsliknande omdömen från första klass. När det gäller
              utgångsläget för samtal och kompromisser såg det redan då ganska
              låst ut. En inbjudan med armbågen som bara är ett spel för gallerierna
              är, ärligt talat, inte särskilt intressant.
            </seg>
          </u>
          <u>
            <seg>
              Begäran av den här debatten har dessutom fått mig att fundera
              över om det är så att Miljöpartiet nu är berett att överge sin
              syn på betyg och kraven på avskaffandet av betyg. Så sent som
              i förra veckan yrkade Miljöpartiet bifall till sin motion om att
              avskaffa betygssystemet. Jag kritiserar inte den ståndpunkten.
              Det jag ställer mig frågande inför är om man håller på att ändra
              sin inställning till betyg. Man frågar sig då förstås varför.
            </seg>
          </u>
          <u>
            <seg>
              När Socialdemokraterna i höstas ändrade sin inställning om hur
              tidigt betyg ska ges hänvisade man till att det var viktigt att
              skapa stabilitet i skolan. Jag vill här understryka att inte heller
              Vänsterpartiet önskar att skolan ska präglas av en hattighet där
              förutsättningarna skiftar beroende på vem som sitter i regeringen,
              men vi kan inte låta eleverna ta stryk av borgarnas oansvariga
              politik. Breda överenskommelser måste vägas mot det politiska
              innehållet. Vänsterpartiet kan inte acceptera att den Björklundska
              synen ska ligga till grund för den framtida skolpolitiken.
            </seg>
          </u>
          <u>
            <seg>
              Nej, Jan Björklund, vi kommer inte att ge vår välsignelse till
              en eventuell uppgörelse mellan s och mp. Det låter vi väljarna
              avgöra i nästa val.
            </seg>
          </u>
          <note type="speaker">
            Anf. 9 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Jag vill ge mitt erkännande till Rossana Dinamarca.
              Hennes inlägg var det enda av oppositionens inlägg som jag begrep.
              Jag förstår Vänsterpartiets ställningstaganden i betygsfrågan.
              Vi tycker helt olika, men det är begripligt vad ni tycker och
              vad ni står för.
            </seg>
          </u>
          <u>
            <seg>
              Övriga inlägg förstod jag inte. När jag lyssnade på Marie Granlund
              kom jag att tänka på historien om Gunnar Sträng. Han skulle hålla
              ett tal på första maj och hade ett manuskript. Före talet gjorde
              han en anteckning för hand vid sidan av det maskinskrivna talet:
              Höj rösten under det här avsnittet! Den egna argumentationen är
              svag.
            </seg>
          </u>
          <u>
            <seg>
              När jag lyssnar på Marie Granlund hör jag en otrolig demagogi
              om allt elände som regeringen utsätter svensk skola för. Men jag
              förstår inte vad som är den socialdemokratiska politiken. Det
              är helt obegripligt när man lyssnar på Socialdemokraterna. Är
              ni för eller emot tidigare betyg? Är ni för eller emot en betygsskala
              med fler steg?
            </seg>
          </u>
          <u>
            <seg>
              Som utbildningsminister har jag privilegiet att ha mer debattid
              än alla andra, men jag kan avstå halva min tid till Marie Granlund
              om hon bara svarar på frågorna. Är ni för eller emot betyg i skolan?
            </seg>
          </u>
          <u>
            <seg>
              Det finns en skillnad mellan de inlägg som har hållits av alliansens
              företrädare och de som hållits av oppositionens företrädare. Vi
              från den borgerliga sidan talar om skolan, eleverna, kunskap och
              argumenten för vår linje, om verkligheten som vi möter. Många
              elever tar upp med oss att de vill ha fler steg och tidigare betyg.
              Socialdemokraterna och Miljöpartiet talar inte om skolan. Ni talar
              inte om verkligheten. Ni talar om det politiska spelet, om förhandlingar,
              om taktikspel, om positionering, om rädslan för att väljarna skulle
              få inflytande över frågan. Det är det som styr er.
            </seg>
          </u>
          <u>
            <seg>
              Miljöpartiet, som jag har debatterat skolfrågor med i olika kapaciteter
              i ungdomsförbundet och framåt i 25 år, har varit stenhårda motståndare
              till betyg. Om ni plötsligt är för betyg välkomnar jag naturligtvis
              det. Det är oerhört bra. Jag noterar att Peter Eriksson hade en
              mycket kraftig plädering för skriftliga omdömen. Det gillar vi.
              Det kan vi nog hitta en överenskommelse om, Peter Eriksson.
            </seg>
          </u>
          <u>
            <seg>
              Men frågan är om Marie Granlund lämnar förhandlingarna då. Hon
              ställer som villkor att det absolut inte får bli några skriftliga
              omdömen. Marie Granlund antyder i frågan att hon inte är för betyg,
              men har fått mandat att göra upp om betyg. Om vad? Det är frågan.
              Men då säger både Vänsterpartiet och Miljöpartiet att man absolut
              är emot. Kommer de två att lämna förhandlingarna om betyg?
            </seg>
          </u>
          <u>
            <seg>
              På allianssidan ägnade vi detta rätt mycket arbete under ett
              antal år. Vi är eniga om en utbildningspolitisk inriktning för
              Sverige. Ni på vänstersidan talar om överenskommelser. I själva
              verket är det bara en ursäkt, en rökridå för att dölja er inbördes
              oenighet i frågorna. Det är därför ni talar om överenskommelser
              och inte om sakfrågorna. Ni är djupt splittrade internt.
            </seg>
          </u>
          <u>
            <seg>
              Jag förstår: Ni vill att frågan ska vara avförd, för i händelse
              att ni skulle vinna valet har ni inte en aning om hur er regeringspolitik
              skulle se ut. Därför vill ni helst att vi ska avgöra det, så att
              ni slipper. Det finns naturligtvis ett annat sätt för er att slippa
              avgöra detta, nämligen att vi sitter kvar. Men ni är rädda, för
              om ni hamnar i regeringsställning har ni ingen aning om hur ni
              ska hantera frågan. Vänsterpartiet har en tydlig uppfattning,
              men den står i strid med de andras. Vad Miljöpartiet och Socialdemokraterna
              säger förstår vi inte. Skriftliga omdömen, Peter Eriksson! Jag
              välkomnar dina besked på punkten.
            </seg>
          </u>
          <u>
            <seg>
              År 20102011 är tidsplanen för att införa betygen. Det beror på
              att läroplanen ska skrivas om och lärarutbildningar genomföras
              enligt detta. Det innebär i praktiken att det är den regering
              som sitter efter valet 2010 som äger frågan om detta i sista ändan
              ska genomföras. Det ger faktiskt väljarna en möjlighet att få
              ha ett ord med i laget. Det är väl ingenting vi ska vara rädda
              för. Det är väl fantastiskt att människor i ett demokratiskt val
              kan få avgöra en politisk fråga, om det nu skulle bli så.
            </seg>
          </u>
          <u>
            <seg>
              Jag tycker att det vore bra att få en överenskommelse, men då
              måste ni bestämma er för vilken er linje är.
            </seg>
          </u>
          <note>
            (Applåder)
          </note>
          <note type="speaker">
            Anf. 10 PETER ERIKSSON (mp):
          </note>
          <u>
            <seg>
              Herr talman! Jag har tidigare i debatten försökt peka på att
              diskussionen kring skolan och betygen har hamnat väldigt fel.
              Delvis är skolministern orsaken till detta. Han väljer gång på
              gång att sätta likhetstecken mellan kunskap och fler betyg, inklusive
              betyg på lägre nivåer.
            </seg>
          </u>
          <u>
            <seg>
              Jag och andra har försökt visa att forskningen talar mot att
              det skulle vara på det sättet. Kunskaperna ökar inte med fler
              betyg, fler steg i betygsskalan eller att vi för ned betygen på
              lägre nivåer. Däremot finns det entydig bred forskning, vilket
              också Ulrika Carlsson höll med om, som talar för att skriftliga
              omdömen på lägre nivå och på alla nivåer i skolsystemet höjer
              möjligheten att öka kunskapen i skolan.
            </seg>
          </u>
          <u>
            <seg>
              Det är bakgrunden till att Miljöpartiet i partiprogrammet sedan
              flera år tillbaka har inskrivet att vi vill ha skriftliga omdömen
              i skolan. Vi vill höja kunskapsnivån. Vi försöker ta till oss
              den forskning som finns på området och använda skriftliga omdömen,
              inte betyg, utan betygsfria omdömen. Om man gör om de skriftliga
              omdömena till kortfattade formuleringar som är i stil med betygssystemen
              med bokstäver eller siffror har man missat poängen med dem.
            </seg>
          </u>
          <u>
            <seg>
              Vi måste kunna ge mycket bredare information till eleverna och
              föräldrarna. Då ger det någonting tillbaka. Då kommer det att
              kunna göra så att eleverna förstår vad det är de ska förbättra
              och föräldrar vad de ska hjälpa till med. Då höjer man kunskapsnivån
              i skolan. Det vore bra om skolministern tog till sig den insikten.
            </seg>
          </u>
          <u>
            <seg>
              Men om man gör det, som till exempel Ulrika Carlsson, varför
              vill man då också ha betyg på lägre nivåer? Då säger man att betygen
              i och för sig inte har någon betydelse för kunskapsnivån, men
              att man tycker så ändå kanske för att det finns många människor
              som har missuppfattningen att betyg är bra för att höja kunskapsnivån,
              likt vår minister här. Men det vore bättre om man försökte skingra
              missuppfattningarna och få människor att förstå att det inte riktigt
              är på det sättet. Man behöver ett annat system om man verkligen
              vill höja kunskapsnivån.
            </seg>
          </u>
          <u>
            <seg>
              Vi har i dag och i riksdagsgruppen också sagt att vi kan tänka
              oss att förändra vår linje, så att vi säger ja till betyg i avgångsklasserna
              i nian och gymnasiet. Det är inte på grund av kunskapsdiskussionen,
              utan för att vi behöver ett urvalssystem för att komma vidare
              till gymnasiet respektive universitetet. Det är bakgrunden till
              att vi i de årskurserna är beredda att ändra vår linje för att
              kunna medverka i någon form av uppgörelse som bygger på en kunskapsbaserad
              skolpolitik. Det finns inget bättre alternativ i dag än att ha
              betyg i nian och det sista året i gymnasiet om man vill gå vidare
              och ha någon form av system för urval till nästa steg i utbildningen.
              Men där har Vänstern än så länge inte någon kraft och vilja att
              vara med, verkar det som.
            </seg>
          </u>
          <u>
            <seg>
              Jag vill avslutningsvis också säga något om jämförelsen med det
              europeiska betygssystemet. Där handlar det om ett relativt betygssystem.
              Vi vill fortfarande ha kvar ett målrelaterat system, om jag förstår
              ministern rätt. Det skiljer sig och skapar snarare en förvirring
              när man har samma betygssiffror eller steg i systemet men utgår
              från helt olika förutsättningar.
            </seg>
          </u>
          <note type="speaker">
            Anf. 11 MARIE GRANLUND (s):
          </note>
          <u>
            <seg>
              Herr talman! Jan Björklund kommer nog att gå till historien som
              en skolminister som inte tar en utsträckt hand och som per definition
              inte vill ha några blocköverskridande överenskommelser.
            </seg>
          </u>
          <u>
            <seg>
              Jan Björklund vill hålla konflikten vid liv i stället för att
              ge arbetsro ute på skolorna det som lärarna och eleverna tycker
              är viktigt. I stället för att stå här och tjafsa hela tiden borde
              vi sätta upp ett datum. Kan vi inte komma överens om ett datum
              då vi sätter oss ned för att hitta en överenskommelse som bär
              över tiden? Vi har ett klart mandat, och det vet Jan Björklund.
              Det är dags att sätta i gång i stället för att föra debatten i
              medierna. Kom med ett datum så att vi kan börja diskutera!
            </seg>
          </u>
          <u>
            <seg>
              Jan Björklund vet att socialdemokratin alltid har stått för de
              blocköverskridande överenskommelser som vi har gjort. Vi har stått
              för den energiöverenskommelse som vi kom överens om tillsammans
              med Vänsterpartiet och Centerpartiet. Vi har stått för pensionsöverenskommelser.
              Vi räddade Sveriges ekonomi tillsammans med Centerpartiet över
              blockgränserna. Folkpartiet ville inte vara med.
            </seg>
          </u>
          <u>
            <seg>
              För Sveriges elevers skull låt oss sätta oss ned och hitta någonting
              som bär över tiden! Låt oss se till att få undan den här frågan
              så att vi kan diskutera det som är det viktiga: skillnader som
              ökar, hur vi ska styra resurser och se till att alla elever får
              en chans att vara med och lära sig det som de har rätt att lära
              sig!
            </seg>
          </u>
          <u>
            <seg>
              Vad gäller sjuåringarna kan jag inte förstå varför det är så
              viktigt att sätta ett Godkänd eller Icke godkänd på dem. Jag kan
              inte heller förstå att lärare som enligt regeringen inte kan leda
              ett utvecklingssamtal så att föräldrarna får reda på hur det är
              för deras barn ska kunna vara lämpade att helt plötsligt och utan
              utbildning sätta betyg. Detta tycker inte heller Sveriges befolkning.
              Lyssna på lärarna! Lyssna på befolkningen!
            </seg>
          </u>
          <note type="speaker">
            Anf. 12 MARGARETA PÅLSSON (m):
          </note>
          <u>
            <seg>
              Herr talman! Debatten ska handla om det nya betygssystemet. Men
              vad vill oppositionen när det gäller betyg? Det spretar åt alla
              håll, och vi kan inte se någon gemensam linje.
            </seg>
          </u>
          <u>
            <seg>
              Socialdemokraterna förslag till betyg har vi fortfarande inte
              fått höra någonting om. Vad vill egentligen Marie Granlund? Vill
              Granlund ha tidigare betyg eller vill hon inte? Hon sträcker ut
              en hand mot utbildningsministern, men den är helt tom.
            </seg>
          </u>
          <u>
            <seg>
              Jag läser i tidningen Fokus, där Marie Granlund säger följande:
              Om jag fick bestämma skulle vi behålla det system vi har med betyg
              från åttonde klass. Jag tror inte att vi skulle ha föreslagit
              tidigare betyg av oss själva om vi hade fortsatt att regera.
            </seg>
          </u>
          <u>
            <seg>
              Vilken tur för Sveriges skolungar att ni inte fick fortsätta
              att regera! Och för den delen vore det inte klädsamt om ni inom
              Socialdemokraterna kom överens om vad ni vill innan ni börjar
              ropa på överläggningar om betygssystemet? Jag undrar om inte er
              önskan om en uppgörelse om betygssystemet mer är en valteknisk
              manöver än en omtanke om eleverna.
            </seg>
          </u>
          <u>
            <seg>
              Jag tycker att väljarna förtjänar ett besked. Hur ser er politik
              för högre måluppfyllelse och ökade kunskaper ut? Och ännu värre
              om olyckan skulle vara framme och vi får ett regeringsskifte nästa
              val vad får vi då för skolpolitik? Vad inom skolan är ni tre egentligen
              överens om? Blir ni överens om betygen? Är ni överens om friskolor?
              Är ni överens om att ni ska bli överens?
            </seg>
          </u>
          <note>
            Anf. 13 ULRIKA CARLSSON i Skövde (c):
          </note>
          <u>
            <seg>
              Herr talman! Skolan behöver fler verktyg för att kunna ge både
              tydligare och rättvisare betyg som visar hur långt eleverna har
              nått i sin kunskapsutveckling. När det gäller huruvida det ökar
              motivationen vittnar åtminstone många elever om att det faktiskt
              gör det när man känner att det finns en större rättvisa i betygen.
              Därför är en betygsskala med fler steg betydligt bättre än den
              vi har i dag.
            </seg>
          </u>
          <u>
            <seg>
              Därför är det bra med betyg från år sex och skriftliga omdömen
              ännu tidigare. Det betyder inte att betyg ges till ettor, som
              det så slarvigt har sagts och använts som ett slagträ i debatten.
            </seg>
          </u>
          <u>
            <seg>
              Som jag inledde med att säga anser jag att det finns många fler,
              mycket viktigare frågor att diskutera än just betyg. Men det är
              den frågan som bland andra Vänsterpartiet har fört upp på dagordningen
              som det man vill diskutera.
            </seg>
          </u>
          <u>
            <seg>
              Långt viktigare är att lyfta lärares kompetens som en nyckelfråga
              för att säkra elevers goda resultat som den enskilt viktigaste
              faktorn. Och vad gör vi då åt det? Jo, vi utreder en ny lärarutbildning
              samtidigt som vi lyfter fram frågan om lärares auktorisation.
              Lärarlyftet är en mycket stor satsning på att öka kompetensen,
              stärka forskningen och starta speciallärarutbildning för att stötta
              också de elever som har det allra största behovet.
            </seg>
          </u>
          <u>
            <seg>
              Oppositionen har ingen politik för att ta skolan i Sverige in
              i den utveckling som krävs för att ge alla elever den chans de
              har rätt till. Vet Socialdemokraterna över huvud taget om att
              man säger nej till ett förslag som enligt forskare kan öka elevers
              prestationer med uppemot 30 procent?
            </seg>
          </u>
          <u>
            <seg>
              Alliansregeringen vill satsa tidigt med läsa-skriva-räkna-satsningen.
              Vi vill satsa på kultur med en skapande skola för skolans tre
              sista år i grundskolan, ökad kompetens hos lärarna och därmed
              en skola med ramar och kramar som ser hela barnet.
            </seg>
          </u>
          <note type="speaker">
            Anf. 14 GUNILLA TJERNBERG (kd):
          </note>
          <u>
            <seg>
              Herr talman! Jag vill börja med att tacka Miljöpartiet som har
              tagit initiativ till debatten. Även om den inte har gett de besked
              som vi hade hoppats på har det varit en viktig debatt.
            </seg>
          </u>
          <u>
            <seg>
              Att införa ett nytt betygssystem är ingenting som låter sig göras
              i en handvändning. Många av oss har varit inne på det här. Det
              kommer att krävas en massiv fortbildningsinsats, precis som min
              kollega Ulrika Carlsson från Centerpartiet tidigare har berört
              här.
            </seg>
          </u>
          <u>
            <seg>
              Det är viktigt att alla lärare får utrusta sig så att de är införstådda
              med hur det nya systemet är tänkt att fungera. Här har alliansregeringen
              tänkt i många, många delar.
            </seg>
          </u>
          <u>
            <seg>
              Jag försökte verkligen få fram ett svar från Marie Granlund.
              Hon hade här möjligheten att berätta vad Socialdemokraterna vill.
              Hon gjorde det inte. Hon säger så här: Låt oss hitta något under
              tiden! Vad var det hon skulle hitta under tiden? Var det någonting
              att komma överens om? Socialdemokraterna letar fortfarande efter
              vilken betygspolitik eller vilka utvärderingssystem de vill se
              i sin egen politik. Jag tycker att det är uppseendeväckande.
            </seg>
          </u>
          <u>
            <seg>
              Vi vet att ett nytt betygssystem inte ensamt kan vända den negativa
              trend som har pågått under den socialdemokratiska regeringstiden
              och som tyvärr har inneburit att allt fler elever har tvingats
              lämna grundskolan och gymnasiet med icke godkända betyg. Jag är
              övertygad om att ett nytt betygssystem tillsammans med de övriga
              insatser som regeringen nu inför kommer att skapa en ökad legitimitet
              för att ge våra elever viktiga instrument för att nå så goda och
              bra kunskaper som möjligt för deras eget liv.
            </seg>
          </u>
          <note type="speaker">
            Anf. 15 ROSSANA DINAMARCA (v):
          </note>
          <u>
            <seg>
              Herr talman! Det är inte mycket nytt under solen, skulle man
              kunna säga om den här debatten om det inte vore så att Peter Eriksson
              här i talarstolen ger upp den linje som Miljöpartiet tidigare
              har haft, nämligen att avskaffa betygssystemet.
            </seg>
          </u>
          <u>
            <seg>
              Jag kan inte tolka det på något annat sätt än att detta handlar
              om att uppvisa regeringsduglighet. Eller är det verkligen så att
              man redan har släppt övertygelsen om att det inte finns något
              pedagogiskt värde i att använda betyg och att betygen är en dålig
              mätare av kunskap. Jag beklagar den inställningen. Jag tror att
              vi skulle kunna komma överens om att det är viktigt för eleverna
              i skolan att ha utbildade lärare som har förutsättningar att göra
              ett bra arbete och att vi kan skapa en arbetsmiljö som stimulerar
              till lärande.
            </seg>
          </u>
          <u>
            <seg>
              Eleverna ska inte bara hämtas av polis för att gå i skolan, utan
              skolplikten ska också motsvaras av en rätt till kunskap. Det här
              kräver resurser, och det är någonting som den här regeringen hittills
              konsekvent har nekat skolan.
            </seg>
          </u>
          <u>
            <seg>
              Peter Eriksson säger att det är ett bra urvalsinstrument. Men
              många högskolor är inte nöjda med betygen som urval eftersom de
              inte säger särskilt mycket om vilka kunskaper man faktiskt har.
              Där har man redan insett det som majoriteten här i riksdagen inte
              ser, nämligen att man måste hitta andra vägar. Högskoleverket
              har också tagit fram andra modeller för att man ska kunna få elever
              som har de kunskaper som behövs för de olika utbildningarna. Det
              finns kommuner i det här landet som har skippat betygsintagningar
              till gymnasieskolan. Det finns alternativ. Jag beklagar att Miljöpartiet
              väljer en gammal modell.
            </seg>
          </u>
          <note type="speaker">
            Anf. 16 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Det har trots allt nämnts några politiska nyheter
              i debatten. Jag uppfattar Miljöpartiets inställning till skriftliga
              omdömen och den mycket kraftfulla argumentation för skriftliga
              omdömen som Miljöpartiet framför här som ett mycket konstruktivt
              inlägg i debatten. Det finns skillnader mellan regeringen och
              oppositionen, och det finns ännu större skillnader inom oppositionen,
              men på några punkter finns det en samstämmighet. Jag ser och hör
              det här. Det finns punkter där det kanske skulle kunna gå att
              träffa blocköverskridande överenskommelser. Jag ser en öppning
              för skriftliga omdömen med Miljöpartiet. Det vill jag gärna säga.
            </seg>
          </u>
          <u>
            <seg>
              Vi ska pröva allt annat också, men det är väldigt fasta positioner
              med undantag för några där man inte alls begriper positionen.
            </seg>
          </u>
          <u>
            <seg>
              Jag håller med om att det har funnits tider av mycket stort samförstånd
              i svensk skolpolitik. Det har dock inte varit de senaste tolv
              åren. Det har funnits sådana tider förut. Socialdemokrater och
              liberaler var fram till 60-talet väldigt överens om att skolan
              skulle göras om så att också de barn som kom från hem som var
              mindre privilegierade, arbetarhem, skulle få chansen att gå i
              den bildningsskola som barn från mer privilegierade miljöer tidigare
              hade fått gå i. Det ledde till många uppgörelser och överenskommelser
              under mycket lång tid.
            </seg>
          </u>
          <u>
            <seg>
              Men sedan hände något på 1960-talet. Det som hände då var att
              Socialdemokraterna kom att vridas kraftigt åt vänster i utbildningspolitiken.
              Det skedde under intryck av den kulturradikala vänstervågen, och
              där sitter ni fast fortfarande. Det är detta som är problemet.
              Tidigare hade ni socialdemokrater uppfattningen att arbetarbarn
              skulle få samma chans som alla andra att kämpa och jobba sig till
              en studentexamen och kämpa och jobba sig till höga betyg för att
              på så sätt kunna genomföra en klassresa. Efter 60-talet skulle
              ni i stället uppnå jämlikhet genom att avskaffa betyg och genom
              att avskaffa studentexamen. Man skulle ta bort alla de instrument
              som utvärderade kunskap, och det skulle vara ett sätt att låtsas
              att alla var jämlika.
            </seg>
          </u>
          <u>
            <seg>
              Men ni har varit helt fel ute, och det inser ni själva innerst
              inne. Det är därför ni fladdrar så våldsamt i de här frågorna.
              Ni vet inte vilket ben ni ska stå på. I stället för att tala om
              vad ni står för och tycker pratar ni om en bred överenskommelse.
            </seg>
          </u>
          <u>
            <seg>
              Det är bara att lyssna på oppositionen. Ni kan väl börja med
              att komma överens inbördes. Ni är ju helt oeniga. All den oenighet
              som finns i svensk skolpolitik finns inom oppositionen själv.
              Det ena partiet säger ja till skriftliga omdömen. Det andra säger
              att man inte ens kommer till överläggningar om det ska vara skriftliga
              omdömen. Ett parti öppnar för betyg, och ett annat säger att det
              inte blir någonting om det ska vara betyg. Ni måste bestämma vad
              ni tycker om vi ska kunna överlägga mellan blocken. Vitsen med
              blocköverskridande överenskommelser är ju att alla ska komma överens,
              så att de ligger fast oavsett vilka regeringar som tillträder
              i framtiden.
            </seg>
          </u>
          <u>
            <seg>
              Om vi inte lyckas med att nå överenskommelser kommer vi naturligtvis
              ändå att rösta igenom den skolpolitik som vi står för. Då kommer
              väljarna att få ett inflytande i framtiden eftersom olika alternativ
              står mot varandra vilket alternativ får ni i oppositionen reda
              ut själva. Det låter på Marie Granlund som om det vore det värsta
              som skulle kunna hända att medborgarna får ett inflytande över
              utbildningspolitiken i ett val. Det låter som om det vore förfärligt.
              Men vi har ju en demokrati för att människor i ett val ska kunna
              välja mellan olika vägar. Är vi inte överens och står för olika
              linjer får människor ta ställning till det i en valhandling. Det
              är därför man har val och demokrati. Det kan inte vara så att
              det till varje pris ska undvikas att medborgarna ska få inflytande.
            </seg>
          </u>
          <u>
            <seg>
              Vi kommer att bjuda in till de här överläggningarna, och det
              finns olika delfrågor i det. Vi kommer att eftersträva en bred
              enighet, men det vore klädsamt om oppositionen kunde försöka komma
              överens om något som ni kunde vara överens om gemensamt så att
              vi vet vad vi ska förhandla om.
            </seg>
          </u>
          <note type="speaker">
            Anf. 17 PETER ERIKSSON (mp):
          </note>
          <u>
            <seg>
              Herr talman! Jag tycker tyvärr att Jan Björklund under den här
              debatten har bekräftat rätt många av mina farhågor i mitt första
              inlägg. Det verkar som om Jan Björklund inte riktigt ens vågar
              bjuda in till en bredare uppgörelse med diskussioner och förhandlingar
              i ett läge där det är möjlig att påverka. Vi skulle ju faktiskt,
              hemska tanke, kunna bli överens om några frågor och få en bred
              uppgörelse, och då har han inte den här valfrågan som Folkpartiet
              så innerligt behöver.
            </seg>
          </u>
          <u>
            <seg>
              Jag såg ett TT-meddelande i dag som säger att två av tre skolor
              kritiseras av Skolverket för att de inte lyckas förklara för sina
              elever vad de ska kunna. Nu har vi en regering som lägger fram
              ett förslag om att införa ännu fler betygssteg som det saknas
              kriterier för. Kommer det att bli lättare eller svårare att i
              det läget förklara var ribban ligger? Det kan man fundera på.
              Skolverket säger att skolorna i dag helt enkelt är för dåliga
              på att förmedla studiemålen till eleverna. Nu kommer ett nytt
              betygssystem som inte kommer att ha några klara betygskriterier
              för de nya stegen som kommer. Jag tycker att det verkar väldigt
              konstigt.
            </seg>
          </u>
          <u>
            <seg>
              Gör ett omtag i stället! Dra tillbaka det här betygsförslaget
              och kalla in oppositionen för att se om det går att träffa en
              överenskommelse som är bredare! Jag tror att det skulle göra svenska
              elever, svenska lärare, skolfacken och alla som finns i den här
              verksamheten väldigt glada. Det skulle ge en möjlighet att få
              ett långsiktigt sätt att arbeta på i den svenska skolan i stället
              för att vi i valrörelserna ska ha en stor debatt om skolsystemet
              och betygssystemet, vilket skulle leda till en skola som inte
              vet var man kommer att hamna ens det närmaste året eller terminen.
              Jag tycker att det vore förfärligt om det skulle bli på det sättet.
              Ta ditt ansvar som minister och gör det du borde kunna göra i
              stället för att skylla på oppositionen om det inte händer något!
            </seg>
          </u>
          <note type="speaker">
            Anf. 18 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Jag tänker inte skylla på oppositionen. De problem
              vi har i svensk skola beror däremot på att oppositionen hade ansvaret
              under tolv år, mellan 1994 och 2006. Det var tolv förlorade år
              för svensk skola. Resultaten sjönk oavbrutet, och inga åtgärder
              vidtogs för att ta itu med detta. Man kallade några reformer för
              Perssonpengar och Wärnerssonpengar, men de spelade ingen roll.
              Resultaten fortsatte att sjunka oavbrutet.
            </seg>
          </u>
          <u>
            <seg>
              Regeringen menar att det beror på att den skolpolitik som har
              förts under väldigt många år i Sverige har varit ofokuserad. Den
              har inte varit fokuserad på kunskapsresultat. När vi talar om
              betygsreformer, läroplansreformer med tydligare kunskapskrav och
              tydligare kunskapsmål, när vi återinför speciallärare i svensk
              skola, när staten satsar nya pengar till lågstadiet i direktriktade
              anslag till kommunerna och när vi vidtar en lång rad andra åtgärder
              handlar det om att elever ska få bättre chanser än förut att nå
              sina mål.
            </seg>
          </u>
          <u>
            <seg>
              Det mesta av detta röstar ni emot, men ni har inget alternativ.
              Ni har ingen enighet om vad ni vill göra i stället. Ni säger var
              och en nej, nej och nej till de förslag om åtgärder vi lägger
              fram, men vad som ska finnas i stället har ni ingen aning om.
            </seg>
          </u>
          <u>
            <seg>
              Ni är den konservativa kraften i svensk utbildningspolitik. Ni
              säger nej till allt nytt. Det nya och det moderna överlåter ni
              till oss att utforma. Ni säger nej till det och vet inte vad ni
              ska ha i stället. Ni blickar bakåt, och vi blickar framåt.
            </seg>
          </u>
          <u>
            <seg>
              Herr talman! Jag vill trots detta tacka för den här debatten,
              som Miljöpartiet har begärt, därför att betygsfrågan är stor och
              viktig i svensk utbildningspolitik. Jag håller med dem som säger
              att det finns många andra frågor som också är viktiga, kanske
              till och med ännu viktigare än betygen, men nu var det ju betygen
              Miljöpartiet ville prata om i dag, och det har vi gjort.
            </seg>
          </u>
          <u>
            <seg>
              Regeringen har en enig politik. Vi vet vad vi vill, och det skiljer
              oss från oppositionen. Ni har en oenig linje. Ni har tre olika
              linjer som är inbördes motstridiga. Om svensk skola ska skyddas
              från något så är det att ni skulle få ansvar för svensk utbildningspolitik.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2007/08:347 om mänskliga rättigheter
            i brottsbekämpning
          </note>
          <note type="speaker">
            Anf. 19 Utrikesminister CARL BILDT (m):
          </note>
          <u>
            <seg>
              Herr talman! Maryam Yazdanfar har frågat justitieministern vilka
              åtgärder hon avser att vidta som en följd av Europarådets parlamentariska
              församlings resolution 1597 som rör rättssäkerhet vid tillämpningen
              av riktade sanktioner mot misstänkta terrorister. Arbetet inom
              regeringen är så fördelat att det är jag som ska svara på interpellationen.
            </seg>
          </u>
          <u>
            <seg>
              Nyligen överlämnade regeringen skrivelsen Nationellt ansvar och
              internationellt engagemang En nationell strategi för att möta
              hotet från terrorismen till riksdagen. En utgångspunkt för strategin
              är att kampen mot terrorismen är en angelägen uppgift för hela
              världssamfundet där gemensamma lösningar krävs. En annan utgångspunkt
              är att kampen mot terrorism måste bedrivas med full respekt för
              folkrätten, inklusive de mänskliga rättigheterna och rättssäkerheten.
            </seg>
          </u>
          <u>
            <seg>
              Regeringen har en klar och uttalad vilja att tillsammans med
              andra länder göra vad den kan för att förhindra att attentat sker,
              men också arbeta för att undanröja grogrunder för terrorism. Till
              vårt ansvar hör att vidta åtgärder för att andra länder och deras
              befolkningar inte ska utsättas för attentat som planeras eller
              finansieras från Sverige.
            </seg>
          </u>
          <u>
            <seg>
              Sanktionsregimerna utgör en viktig del i det internationella
              samarbetet mot terrorism. Det är angeläget att FN:s säkerhetsråd
              tar sitt ansvar också för sådana hot mot internationell fred och
              säkerhet som kommer från icke-statliga aktörer. Riktade sanktioner
              i form av frysning av misstänkta terroristers tillgångar tillämpas
              som en kompletterande, förebyggande metod för att förhindra finansiering
              av terroristhandlingar. FN:s säkerhetsråd har antagit flera resolutioner
              som ställer krav på medlemsstaterna att vidta frysningsåtgärder
              mot individer som är inblandade i terrorism. Sverige är folkrättsligt
              och EG-rättsligt bundet att tillämpa dessa sanktioner, som genomförs
              gemensamt inom Europeiska unionen.
            </seg>
          </u>
          <u>
            <seg>
              Sverige har, i likhet med många andra länder och i linje med
              den resolution som antagits av Europarådets parlamentariska församling,
              framfört kritik mot bristande rättssäkerhet i procedurerna kring
              FN-beslut om sanktioner mot enskilda. Effektiviteten och legitimiteten
              hos sanktioner är beroende av att de beslutas och genomförs i
              enlighet med grundläggande krav på rättssäkerhet och med respekt
              för de mänskliga rättigheterna. Regeringen avser att fortsätta
              att driva krav på förbättring och utveckling av de internationella
              sanktionsinstrumenten.
            </seg>
          </u>
          <u>
            <seg>
              Sveriges ansträngningar har bidragit till att ett antal förbättringar
              har genomförts under senare år. I dag finns en närmare definition
              av kriterierna för listning, rätt till humanitära undantag, högre
              krav på beslutsunderlaget för listningsbeslut, en procedur för
              avlistning och en kontaktpunkt i FN-sekretariatet som ger enskilda
              möjlighet att vända sig direkt till FN för att begära avlistning.
              Steg har således tagits mot stärkt rättssäkerhet. Ändå återstår
              brister. Fortfarande saknas möjlighet till en oberoende och opartisk
              omprövning av säkerhetsrådets listningsbeslut.
            </seg>
          </u>
          <u>
            <seg>
              Sverige har tillsammans med likasinnade länder initierat en studie
              för att analysera brister i sanktionssystemen och möjliga åtgärder
              för att stärka rättssäkerheten i FN:s beslut om sanktioner. Studien
              utgör ett viktigt underlag för diskussionerna i FN. Sverige har
              tillsammans med likasinnade länder även gett en oberoende expert
              i uppdrag att ta fram en studie om en omprövningsmekanism inom
              ramen för FN:s säkerhetsråd. Initiativets sponsorländer för en
              dialog med andra medlemsländer i FN i syfte att främja stärkta
              möjligheter till omprövning av listningsbeslut.
            </seg>
          </u>
          <u>
            <seg>
              Sverige fortsätter också arbetet i EU för att förbättra proceduren
              för EU:s självständiga sanktionsbeslut, det vill säga i de fall
              det inte handlar om att genomföra FN-beslut, vad gäller att garantera
              rättssäkerhet och respekten för de mänskliga rättigheterna.
            </seg>
          </u>
          <note type="speaker">
            Anf. 20 MARYAM YAZDANFAR (s):
          </note>
          <u>
            <seg>
              Herr talman! Jag får börja med att tacka för svaret.
            </seg>
          </u>
          <u>
            <seg>
              Europarådets resolution 1597 tar upp en rad åtgärder som rådet
              menar är minimikrav för att rättssäkerheten och rättsstatens principer
              ska kunna bibehållas gentemot den enskilde individen. Det var
              därför jag ställde den här interpellationen först till justitieminister
              Beatrice Ask, eftersom den faktiskt tar upp de enskilda medlemsstaternas
              ansvar. Men låt gå för att utrikesministern svarar på interpellationen!
            </seg>
          </u>
          <u>
            <seg>
              De minimikrav man tar upp är för det första att den person som
              blir utsatt för sådana här sanktioner måste bli fullt underrättad
              om sanktionsåtgärderna. Man måste också veta vilka beslut som
              har legat till grund för sanktionsåtgärderna.
            </seg>
          </u>
          <u>
            <seg>
              För det andra måste en person som utsatts för sanktionsåtgärderna
              få bli hörd och kunna bemöta anklagelserna.
            </seg>
          </u>
          <u>
            <seg>
              För det tredje måste ett oberoende och opartiskt organ snabbt
              utreda sanktionsbeslutets giltighet i enlighet med rådande regler
              för att kunna göra förändringar eller ogiltigförklara beslutet.
            </seg>
          </u>
          <u>
            <seg>
              För det fjärde måste man bli kompenserad för felaktiga övergrepp
              gentemot sina mänskliga rättigheter.
            </seg>
          </u>
          <u>
            <seg>
              Europarådet konstaterar att det är medlemsstaternas uppgift att
              se till att dessa minimikrav respekteras. Det är också bakgrunden
              till att jag först ställde interpellationen till justitieministern.
            </seg>
          </u>
          <u>
            <seg>
              Utrikesministern lyfte fram regeringens skrivelse om en nationell
              strategi för att möta terrorhoten som grunden för att lösa den
              problematik jag tar upp. Men problemet med den strategin är ju
              att den inte innehåller en enda konkret åtgärd som skulle kunna
              vara svaret på det arbete som Europarådet anser måste göras.
            </seg>
          </u>
          <u>
            <seg>
              Det är inte så att Sverige är förskonat från de här problemen.
              Jag ska ta upp tre exempel som jag vet att utrikesministern mycket
              väl känner till.
            </seg>
          </u>
          <u>
            <seg>
              Det första fallet handlar om egyptierna Agiza och al-Zari, som
              avvisades från Sverige av den amerikanska säkerhetstjänsten. Trots
              två KU-förhör och en JO-utredning känner vi fortfarande inte till
              alla faktum.
            </seg>
          </u>
          <u>
            <seg>
              Det andra fallet handlar om svenska myndigheters hantering av
              Mehdi Ghezali, som i två och ett halvt års tid satt på den amerikanska
              Guantánamobasen. Varför tog det till exempel så lång tid innan
              svenska myndigheter väckte krav om en rättvis rättegång?
            </seg>
          </u>
          <u>
            <seg>
              Det tredje fallet handlar om de tre Somaliasvenskar som fick
              sina tillgångar frysta. I samband med de sanktionerna uppfylldes
              inte ett enda av de minimikrav som Europarådet i januari antog
              i sin resolution.
            </seg>
          </u>
          <u>
            <seg>
              Det är utmärkt att Sverige, som Carl Bildt berättar, fortsätter
              att ställa krav på förbättring och utveckling av de internationella
              sanktionsinstrumenten, men det förtar inte regeringens ansvar
              att i nuläget agera i enlighet med Europarådets riktlinjer. Vad
              händer om en svensk medborgare återigen skulle bli föremål för
              de här sanktionerna? Skulle den personen kunna åtnjuta någon som
              helst rättssäkerhet enligt rättsstatens principer?
            </seg>
          </u>
          <note type="speaker">
            Anf. 21 Utrikesminister CARL BILDT (m):
          </note>
          <u>
            <seg>
              Herr talman! Anledningen till att det inte är justitieministern
              utan utrikesministern som svarar på detta är att det i allt väsentligt
              handlar om vårt agerande i olika internationella institutioner.
            </seg>
          </u>
          <u>
            <seg>
              Sakläget är sådant att vi är en nation som tror på och är underkastad
              FN-systemet, och vi har att respektera dess beslut. Dessa beslut
              är fattade av FN:s säkerhetsråd. Vi vet alla att de inledande
              besluten fattades omedelbart efter den 11 september, och de förfaranden
              som då skedde omedelbart skedde verkligen omedelbart och var det
              vet vi i efterhand inte i alla delar alldeles tillfredsställande,
              om jag nu får göra en för mig relativt ovanlig uppvisning i diplomatiskt
              språkbruk. Därefter har vi lärt oss mer om hur det ska hanteras.
              Med vi menar jag då det internationella samfundet. Därmed är proceduren
              i dag väsentligt annorlunda, om än förvisso icke perfekt.
            </seg>
          </u>
          <u>
            <seg>
              De tre fall som nämns ligger alla under en period som jag varken
              hade ansvar för eller detaljerad insyn i, men att det funnits
              brister i dem, åtminstone i vissa av dem, är som bekant belagt
              av de olika utredningar som gjorts, inte minst av riksdagen. Vi
              har också under den tid jag haft en mer direkt inblick, och i
              någon utsträckning politiskt ansvar, haft ett listningsbeslut.
              Jag hade då anledning att penetrera mekanismen på ett annat sätt
              för att se hur det hela fungerade och såg att systemet nu är mycket
              annorlunda än det var tidigare.
            </seg>
          </u>
          <u>
            <seg>
              Nu granskas underlaget på ett helt annat sätt av en större grupp
              länder, nämligen säkerhetsrådets medlemsstater. I det fall där
              den listning skedde som jag åberopar tillhörde Danmark denna krets.
              Det är ett land som vi kan ha visst förtroende för, åtminstone
              vad gäller delar av de bedömningar de gör i dessa frågor.
            </seg>
          </u>
          <u>
            <seg>
              Vi försökte också underrätta personen i fråga om detta. Nu var
              det av olika skäl inte möjligt. Det fanns inte, och finns fortfarande
              inte, några kontakter inom svenskt territorium med personen i
              fråga. Jag kunde dock konstatera att de förbättringar som vi sökt
              genomföra i alla fall gett vissa resultat.
            </seg>
          </u>
          <u>
            <seg>
              Vi ska nu fortsätta att titta på detta. Europarådets parlamentariska
              församling är en församling som vi naturligtvis tar stort intryck
              av i alla möjliga och omöjliga sammanhang. Där finns dock vissa
              delar som jag instinktivt ser en del problem med. Att man ska
              kunna överpröva säkerhetsrådets beslut leder till väldiga svårigheter
              i den internationella rätten eftersom säkerhetsrådet per definition
              är det högsta vi har.
            </seg>
          </u>
          <u>
            <seg>
              En överprövning av FN:s säkerhetsråd ter sig på ett eller annat
              sätt lite besvärlig. Det gäller därför att bygga in andra typer
              av mekanismer där man prövar före ett beslut och sedan har möjlighet
              att ompröva beslutet eller att säkerhetsrådet självt har möjlighet
              att ompröva beslutet, vilket också skett i ett antal olika fall.
            </seg>
          </u>
          <u>
            <seg>
              Låt mig avslutningsvis säga att vi är överens om två, möjligen
              tre, saker som är alldeles fundamentala. Det första är att bekämpa
              terrorismen. Det är viktigt och kräver internationella sanktionsinstrument.
              Det andra är att så långt det över huvud taget är möjligt tillämpa
              rättsstatens principer. Rättsstatens principer innebär tvångsinstrument;
              vi sätter folk i fängelse, och vi gör det också av dessa anledningar.
              Det tredje som vi förmodligen är överens om är att detta är svårt
              och att vi fortfarande befinner oss i ett skede där vi försöker
              utveckla och göra instrumenten inte bara effektivare en del av
              de instrument vi haft har nämligen inte varit tillräckligt effektiva
              för att kunna nå de angivna målen utan också så långt möjligt
              förenliga med de rättsstatens principer som ytterst är det främsta
              vapnet för att bekämpa terrorism.
            </seg>
          </u>
          <note type="speaker">
            Anf. 22 MARYAM YAZDANFAR (s):
          </note>
          <u>
            <seg>
              Herr talman! Jag hoppas att Carl Bildt och jag kan vara överens
              om även en fjärde sak, nämligen att den svenska regeringen i dag
              har ansvaret för att förklara och berätta vad regeringen ser med
              de olika punkterna och vilka åtgärder de kommer att medföra när
              det gäller den svenska regeringen och dess arbete med dessa frågor.
            </seg>
          </u>
          <u>
            <seg>
              Carl Bildt har fokuserat på det internationella arbetet, som
              han förvisso är ansvarig för, och jag betvivlar inte hans ambitioner
              för att det ska bli så bra som möjligt. Jag undrar dock vad som
              händer nästa gång vi i Sverige får ett uppmärksammat fall. Kommer
              dessa principer att följas av regeringen, och på vilket sätt i
              så fall?
            </seg>
          </u>
          <u>
            <seg>
              Europarådets parlamentariska församling har godkänt resolutionen
              i bred politisk enighet. Rapportör är Dick Marty, borgerlig politiker,
              och han är mycket orolig för det sätt på vilket kampen mot terrorismen
              kommit att bedrivas på många ställen i Europa och USA. Jag känner,
              och det kan jag också utläsa av regeringens skrivelse om nationell
              terrorbekämpning, att det finns liknande tendenser som under McCarthyeran.
              Nu var jag inte med på den tiden, men den hetsjakt som pågår i
              Europa och USA om att vara bäst på terrorbekämpning balanserar
              på en mycket skör tråd. Det är enskilda individer som blir utsatta
              för en behandling utan kontroll, vilket är viktigt att komma ihåg.
            </seg>
          </u>
          <note type="speaker">
            Anf. 23 Utrikesminister CARL BILDT (m):
          </note>
          <u>
            <seg>
              Herr talman! Jag tror inte att vi i och för sig har något emot
              att delta i kapplöpningen och att vara bäst på terrorbekämpning.
              Terrorbekämpning är att just bekämpa terror. Det är det svåra.
              Det handlar om att kunna vidta de åtgärder som verkligen förhindrar
              terrorism, som träffar rätt, och också vara medveten om att det,
              när man träffar fel med sådana åtgärder, snarare kan leda till
              att man understöder en situation som kan leda till ökad terrorism.
              Det bästa försvaret en rättsstat har är rättsstatens principer
              och att sedan tillämpa dem i konkreta situationer.
            </seg>
          </u>
          <u>
            <seg>
              Inte heller jag var med under McCarthyeran. Däremot har jag studerat
              en del andra fall mer i detalj, till exempel det irländska fallet,
              och vet att en del av dem har väldigt känsliga avvägningsproblem.
              Den internationella terrorism som vi nu är utsatta för är en utmaning.
              Det är därför regeringen valt att redovisa en samlad bild till
              riksdagen på det sätt som vi gjort i skrivelsen, alltså för att
              ge möjlighet till en öppnare diskussion och inbjuda riksdagen
              till ställningstaganden för att gemensamt se vad vi kan göra för
              att vidareutveckla systemet.
            </seg>
          </u>
          <u>
            <seg>
              Det är alldeles rätt att jag, när det kommer till de konkreta
              situationerna, har ett visst ansvar för att se till att de sköts
              på ett sätt som jag kan stå för och ta ansvar för. Vi har under
              min tid, eller vår tid eller vad det nu är för något, haft ett
              fall där en person har listats. Vi gick igenom det ganska noga
              och konstaterade att förhållandet var ett annat.
            </seg>
          </u>
          <u>
            <seg>
              Vi försökte brevledes informera personen i fråga om möjligheten
              till omprövning av beslutet. Vi hade dock bara en adress att skicka
              brev till. Vederbörande hade inte varit synlig på den adressen
              på mycket länge, men vad skulle vi göra? Det fanns inte mycket
              annat att göra än att skicka brevet till just den adressen. Vi
              sade också att vi var beredda att göra vad oss ankom för att se
              till att hans intressen tillgodosågs ifall han i sanktionskommittén
              ville föra talan i sin sak. Han har emellertid inte kontaktat
              Utrikesdepartementet, och vad vi vet har han inte heller kontaktat
              Förenta nationerna eller haft kontakt med någon myndighet i något
              land över huvud taget som vi har ordnad kontakt med.
            </seg>
          </u>
          <u>
            <seg>
              Det som vi kunnat göra i detta fall tycker jag nog att vi gjort.
              Om situationen däremot varit sådan att han omedelbart tagit kontakt
              och sagt att han var oskyldig, att allt var fel och att han ville
              ha en omprövning, skulle vi ha fått möjlighet att pröva ifall
              omprövningsmekanismen verkligen höll, om den var tillfredsställande.
              Den prövningen har inte varit möjlig eftersom han försvunnit från
              radarhorisonten av skäl som jag inte närmare vill spekulera i.
            </seg>
          </u>
          <note type="speaker">
            Anf. 24 MARYAM YAZDANFAR (s):
          </note>
          <u>
            <seg>
              Herr talman! Jag tycker att utrikesministern kunde vara mer konkret.
              Men, som sagt, skrivelsen finns, och vi kommer att mötas i talarstolen
              när den behandlas. Jag ser verkligen fram emot att få ta ett bredare
              grepp om dessa frågor.
            </seg>
          </u>
          <u>
            <seg>
              Precis som utrikesministern säger är vi överens om att terrorismen
              ska bekämpas. Frågan är dock vilket pris vanliga, hederliga människor
              ska behöva betala människor som kanske har ett ursprung som stämmer
              väl in med den rådande terroristnormen eller råkar tillhöra en
              religion som stämmer överens med den rådande terroristnormen.
              Det är människor som i dag känner sig misstänkliggjorda. De är
              utsatta för diskriminering och rasism i Europa. Att späda på detta
              skulle vara förödande och, som utrikesministern säger, orsaka
              större problem.
            </seg>
          </u>
          <u>
            <seg>
              Den debatten tar vi emellertid när den kommer upp i kammaren
              i anslutning till regeringens skrivelse. Jag ber att få tacka
              för denna debatt.
            </seg>
          </u>
          <note type="speaker">
            Anf. 25 Utrikesminister CARL BILDT (m):
          </note>
          <u>
            <seg>
              Herr talman! Vi ska inte göra problemen större än de är. Det
              terroristiska problemet är mycket stort, men under de ett och
              ett halvt år som jag kan överblicka mer i detalj har vi haft ett
              sådant fall. Jag håller med om att vanliga, hederliga människor
              inte ska känna sig oroade.
            </seg>
          </u>
          <u>
            <seg>
              Nu svarar vanliga, hederliga människor i allmänhet på brev och
              går att få tag på. Jag ska inte göra någon bedömning. Jag konstaterar
              bara att vi i detta enstaka fall tyckte att det material som fanns
              och var underlag för listning var mycket tungt vägande. När vi
              sedan sökte kontakt med individen i fråga fanns han över huvud
              taget inte tillgänglig på någonstans, på något sätt och på någon
              tid.
            </seg>
          </u>
          <u>
            <seg>
              Vi försökte också via medierna säga att om vederbörande känner
              sig oskyldigt behandlad var vi beredda att hjälpa till, men ingen
              kontakt etablerades. Jag har i varje fall rätt gott samvete för
              handläggningen av detta konkreta fall. Handläggningen av det kan
              inte ha gjort någon så kallad vanlig, hederlig människa på något
              sätt oroad. Tvärtom har handläggningen i just detta fall visat
              att vi i det här fallet sannolikt tillämpar instrumentet med betydande
              precision, och det är väl bra.
            </seg>
          </u>
          <u>
            <seg>
              Sedan ser vi fram mot de bidrag som jag verkligen efterlyser
              och som riksdagen och alla partier från olika utgångspunkter kan
              ha när vi kommer till diskussionen om regeringens skrivelse. Vi
              har ett gemensamt intresse av att motarbeta terrorism och värna
              rättsstatens principer.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2007/08:383 om kameraövervakning
          </note>
          <note type="speaker">
            Anf. 26 Justitieminister BEATRICE ASK (m):
          </note>
          <u>
            <seg>
              Herr talman! Luciano Astudillo har frågat mig när jag avser att
              tillsätta den utredning han anser behövs för att modernisera och
              underlätta tillämpningen av lagen om allmän kameraövervakning.
            </seg>
          </u>
          <note>
            I interpellationsdebatten som ägde rum i augusti 2007, inte 2006
            som påstås i interpellationen, svarade jag interpellanten att
            jag hade för avsikt att i någon form göra en översyn av lagen
            om allmän kameraövervakning men att det fanns skäl att invänta
            Integritetsskyddskommitténs slutbetänkande. Det betänkandet överlämnades
            till mig den 23 januari i år.
          </note>
          <u>
            <seg>
              Inom Justitiedepartementet har det utarbetas förslag till direktiv
              till en utredning som ska få i uppdrag att göra en allmän översyn
              av lagen om allmän kameraövervakning. Beslut fattas under innevarande
              månad, står det i det utskickade svaret. Vi har fattat beslutet
              vid dagens regeringssammanträde.
            </seg>
          </u>
          <note type="speaker">
            Anf. 27 LUCIANO ASTUDILLO (s):
          </note>
          <u>
            <seg>
              Herr talman! Tack för ett väldigt positivt besked, justitieministern!
              Bakgrunden till interpellationen var ett väldigt uppmärksammat
              mordförsök i Malmö som tack vare upptagning i kamera ledde till
              en fällande dom.
            </seg>
          </u>
          <u>
            <seg>
              Det är precis som justitieministern säger i sitt svar. Det var
              i somras och inte för ytterligare ett år sedan som vi hade den
              tidigare debatten. Jag får be om ursäkt för det. Det var mest
              det att jag var så ivrig att få till stånd en förändring i de
              här frågorna som gjorde att jag tappade bort tidsaspekten.
            </seg>
          </u>
          <u>
            <seg>
              Kameror kan om de används på ett smart sätt till och med lösa
              brottslighet. De leder också till en upplevd ökad trygghet för
              människor, och de kan förebygga brott. När vi fick kameror kring
              Möllevångstorget i Malmö kunde vi se minskad brottslighet i de
              områden där kamerorna sattes upp och att brotten inte försvann
              vidare ut i andra gränder och gator.
            </seg>
          </u>
          <u>
            <seg>
              Använder man kameror smart kan man verkligen ha dem som ett komplement
              i brottsbekämpning. Vi vill inte vara naiva och tro att det löser
              all kriminalitet. Kriminalitet löser vi genom arbete och skola,
              att se till att unga människor får en sjyst tillvaro, narkotikabekämpning
              och poliser. Det är en viktig pusselbit i allt detta.
            </seg>
          </u>
          <u>
            <seg>
              En ytterligare anledning till att jag blev så ivrig var den fällande
              domen i Malmö och att jag upplever att motståndarna mobiliserar
              sig lite. Centern har hela tiden gjort det. I den förra debatten
              var en representant med och tog en diskussion om integriteten,
              hur långt vi kan gå, övervakningssamhället och så vidare.
            </seg>
          </u>
          <u>
            <seg>
              Det har kommit en rapport från Brottsförebyggande rådet som säger
              att kameror egentligen inte leder till någonting alls. Dessa rapporter
              svarar inte på de frågor vi ställer. Det var kameror som var dåligt
              inställda och en dålig teknik. Vi är bortom det.
            </seg>
          </u>
          <u>
            <seg>
              Det känns jättebra. Jag är jätteglad att regeringen i dag beslutat
              om att tillsätta utredningen. Jag ska noga läsa direktiven. Om
              Centern varit med och förhandlat om direktiven kanske de inte
              blev så ambitiösa som jag hade hoppats och att man öppnar för
              kommuner som Malmö att använda kameror på gator där mycket av
              brottsligheten sker.
            </seg>
          </u>
          <note type="speaker">
            Anf. 28 GUNHILD WALLIN (c):
          </note>
          <u>
            <seg>
              Herr talman! Jag delar interpellantens åsikt att det är väldigt
              angeläget att det kommer till en översyn av lagen om allmän kameraövervakning.
              Därför är det glädjande att justitieminister Beatrice Ask i dag
              kan ge beskedet att det är klart att det kommer att ske en översyn.
            </seg>
          </u>
          <u>
            <seg>
              Jag själv har som centerpartist engagerat mig en hel del i frågan
              på hemmaplan. Det har sedan lagen tillkommit skett en väldigt
              snabb teknisk utveckling. Tekniken har blivit alltmer sofistikerad.
              Man kan också säga att den har blivit osynligare och att det är
              svårare att se att man blir övervakad.
            </seg>
          </u>
          <u>
            <seg>
              Som kommunpolitiker har jag sett den stora ökningen av ansökningar
              till länsstyrelsen. Allt fler butiker, organisationer och arrangörer
              önskar kameraövervakning av olika anledningar. I höstas hade vi
              en livsmedelsaffär som ansökte om 15 kameror i affären som inte
              är särskilt stor. Med det skulle nästan varje kvadratmeter vara
              täckt. Skolor ansöker därför att de har problem med skadegörelse
              och stöld av dyr datautrustning. Där är vi som kommuner ofta remissinstanser.
            </seg>
          </u>
          <u>
            <seg>
              Det jag upplever som problematiskt är att det finns en gråzon.
              Det är vad som kallas privat område och gäller flerfamiljsfastigheter.
              Jag har fått en hel del telefonsamtal där hyresgäster uttrycker
              sin oro över att fastighetsägare alltmer vill övervaka gemensamma
              utrymmen som soprum, tvättstugor och entréer.
            </seg>
          </u>
          <u>
            <seg>
              Här behövs inte tillstånd, men däremot gäller PUL, personuppgiftslagen.
              Jag har sett en del anmälningar till Datainspektionen där fastighetsägare
              fått backa från sättet man använder kameror.
            </seg>
          </u>
          <u>
            <seg>
              Här har vi två lagar. Det är dels lagen om allmän kameraövervakning,
              dels personuppgiftslagen, som delvis överlappar varandra. Jag
              hoppas att man tittar lite på det. Min fråga till justitieministern
              är: Finns det några tankar kring det i direktiven?
            </seg>
          </u>
          <u>
            <seg>
              Herr talman! När jag läste interpellationen från Luciano Astudillo
              blev jag betänksam och lite orolig. Vad är det egentligen du vill?
              Är det att generellt ha en mycket generösare tillämpning? Nu sade
              du visserligen i ditt anförande att det är ett komplement, och
              det lugnade mig något.
            </seg>
          </u>
          <u>
            <seg>
              Du sade också i ditt inlägg att Centerpartiet har varit stor
              motståndare till kameraövervakning. Nej, vi är inte motståndare.
              Men vi känner tveksamhet till att det generellt ska bli generösare.
              Vi har väldigt mycket övervakning. Det är grannlaga att väga nyttan
              kontra den personliga integriteten.
            </seg>
          </u>
          <u>
            <seg>
              Nyttan är det brottsförebyggande arbetet, tryggheten och att
              utreda brott. Men jag vill inte ha ett samhälle där vi ständigt
              så fort vi rör oss ute i det offentliga rummet känner oss övervakade.
            </seg>
          </u>
          <note type="speaker">
            Anf. 29 Justitieminister BEATRICE ASK (m):
          </note>
          <u>
            <seg>
              Herr talman! Det är tio år sedan vi fick den lagstiftning om
              kameraövervakning som gäller i dag. Det finns anledning att se
              över regelverket.
            </seg>
          </u>
          <u>
            <seg>
              De direktiv vi har gett till utredningen handlar framför allt
              om att anpassa lagen om allmän kameraövervakning till ny teknik
              och andra nya förutsättningar som gäller för den typen av övervakning,
              samtidigt som man får titta på integritetsfrågorna. Det är viktigt.
              Det finns andra kamerafrågor som för tillfället dyker upp på Justitiedepartementet.
              Med den tekniska utveckling som sker i dag handlar det mycket
              om att ställa frågan var, av vem och i vilket syfte människor
              vill bli sedda.
            </seg>
          </u>
          <u>
            <seg>
              Luciano Astudillos interpellationer i ämnet har handlat mycket
              om den brottslighet som finns och den otrygghet många känner på
              en del allmänna platser. Det finns framgångsrika exempel där allmän
              kameraövervakning har använts. Det finns en otydlighet över landet
              i fråga om när det är tillåtet och inte tillåtet. Det är viktigt
              att reda ut när det är adekvat att använda den typen av övervakning
              och hur tillståndsgivningen ska ske. En uppgift för utredaren
              är att kartlägga och analysera hur lagen har använts men att också
              titta på om det finns anledning att utvidga möjligheterna att
              i brottsförebyggande syfte bedriva allmän kameraövervakning utan
              tillstånd från länsstyrelsen, till exempel i butiker. Vi har också
              med frågorna om tvättstugorna, som Gunhild Wallin tog upp. I dag
              behövs inte tillstånd, men vi har bett utredaren att också titta
              på om man i något avseende måste kräva tillstånd i en del utrymmen
              som allmänheten inte har tillträde till och hur avgränsningen
              ska se ut.
            </seg>
          </u>
          <u>
            <seg>
              Utredningen kommer till stor del att handla om att ta till sig
              hur utvecklingen har sett ut, vad vi vet och vad vi inte vet och
              att försöka hitta avgränsningar som kan fungera över tid. Vi ska
              se till att inte krångla till detta alldeles i onödan. Det finns
              uppenbara restriktioner i de tillstånd som ges i dag. Det finns
              en mängd detaljanvisningar. Ibland kan det bero på lokal praxis
              där kameran ska vara riktad si eller så. Då blir det alldeles
              uppenbart att de som möjligen vill ägna sig åt något otillbörligt
              står vid sidan av kameralinsen, och så blir det helt fel i alla
              fall.
            </seg>
          </u>
          <u>
            <seg>
              Vi får vara lite praktiska. Vi får bestämma oss för om det finns
              situationer och tillfällen där vi kan använda övervakning som
              ett bra verktyg. Vem ska bestämma, var ska ansvaret ligga och
              hur ska vi följa upp det hela? Det är sådant vi ska reda ut. Det
              är ganska omfattande direktiv, men jag vill påstå, och jag hoppas
              att interpellanten ska finna det när han tar del av dem, att vi
              har varit öppna för att låta utredaren ta till sig allt det som
              händer. Vi får verkligen en brokig skara av intryck när vi tittar
              på vad som har hänt de senaste tio åren och de problem som enskilda,
              företag och andra upplever i sammanhanget och som även brottsförebyggande
              myndigheter kan uppleva. Jag är väl medveten om att en del brott
              har klarats ut tack vare att det har varit möjligt att ta del
              av inspelat material.
            </seg>
          </u>
          <note type="speaker">
            Anf. 30 LUCIANO ASTUDILLO (s):
          </note>
          <u>
            <seg>
              Herr talman! Det är glädjande att utredningen tillsätts. Det
              är definitivt en tillämpningsfråga.
            </seg>
          </u>
          <note>
            Min första interpellation handlade om Malmö och Stråket. Malmö
            stad hade ansökt om kameraövervakning. Under två år skedde på
            1 procent av Malmös yta 36 procent av fickstölderna och väskryckningarna,
            37 procent av de olaga hoten samt 24 procent av våldtäkterna och
            våldtäktsförsöken. Malmö fick avslag.
          </note>
          <u>
            <seg>
              Landskrona har nyligen efter ett överklagande fått ett bifall
              till kameraövervakning. Falkenberg har fått det tidigare. Personligen
              tycker jag att tillämpningen har varit märklig.
            </seg>
          </u>
          <u>
            <seg>
              Det här är inte en enkel fråga. Det är fråga om att väga personlig
              integritet kontra trygghetsaspekter. Men det finns ingen värre
              kränkning mot den personliga integriteten än att bli hotad eller
              bestulen på sina grejer. Det måste också vägas in.
            </seg>
          </u>
          <u>
            <seg>
              Gunhild Wallin har tolkat mig rätt. Jag tror att det finns en
              öppning för att använda kameror mer än i dag. Centern är inte
              motståndare, men ni är uppenbarligen mycket skeptiska. Gunhild
              Wallin tog upp exemplet skolor i sin diskussion. Rosengårdsskolan
              drabbades för ett par år sedan av massor av förstörelse. Varje
              helg förstördes alla rutor. Där har kameror satts upp, och nu
              är förstörelsen nästan borta. Grannkommunen Vellinge har ungefär
              samma problem, och man har ansökt om att få sätta upp kameror.
            </seg>
          </u>
          <u>
            <seg>
              Tekniken kan faktiskt hjälpa oss att komma undan en del av frågorna
              om integriteten. Det finns rörelsebaserade kameror som går i gång
              när någon kommer i närheten och när det händer något. Det finns
              sätt att med hjälp av tekniken komma runt frågan om personlig
              integritet, som ändå är en viktig fråga.
            </seg>
          </u>
          <u>
            <seg>
              Jag är glad att utredningen tillsätts. Jag tackar regeringen
              för det. Jag hoppas att utredningstiden är kort. Integritetsfrågor
              har utretts länge. Det är dags att öka tryggheten på gator och
              torg. Kameror kan vara ett viktigt komplement till den generella
              brottsbekämpningen.
            </seg>
          </u>
          <note>
            Ajournering
          </note>
          <note>
            Kammaren beslutade kl. 13.55 på förslag av förste vice talmannen
            att ajournera förhandlingarna till kl. 14.00 då statstministerns
            frågestund skulle börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            9 § Statsministerns frågestund
          </note>
          <note type="speaker">
            Anf. 31 TREDJE VICE TALMANNEN:
          </note>
          <u>
            <seg>
              Vi ska nu genomföra statsministerns frågestund. Jag vill börja
              med att hälsa statsministern välkommen till kammaren.
            </seg>
          </u>
          <note>
            Mål för klimatpolitiken
          </note>
          <note type="speaker">
            Anf. 32 ANDERS YGEMAN (s):
          </note>
          <u>
            <seg>
              Fru talman! Klimatet är kanske vår generations viktigaste fråga,
              men regeringens klimatberedning förlamas av borgerlig oenighet.
              I stället för att nå kompromisser för landet höll alliansen krismöten
              på miljöministerns rum. När alliansen till slut lyckades komma
              överens gick det inte många timmar förrän Jan Björklund kritiserade
              det ena förslaget, Maud Olofsson kritiserade det andra förslaget
              och statministern kallade beredningen oviktig och sade sig inte
              ens kunna slå fast en målsättning för klimatarbetet.
            </seg>
          </u>
          <u>
            <seg>
              Fru talman! London vill minska sina utsläpp med 60 procent. Norge
              vill minska dem med 50 procent. Angela Merkels Tyskland har beslutat
              sig för att minska utsläppen med 40 procent.
            </seg>
          </u>
          <u>
            <seg>
              Jag vill fråga statsministern: Hur mycket lägre målsättning anser
              statsministern att Sverige ska ha?
            </seg>
          </u>
          <note type="speaker">
            Anf. 33 Statsminister FREDRIK REINFELDT (m):
          </note>
          <u>
            <seg>
              Fru talman! Det stämmer att klimathotet är på riktigt. Sverige
              började långt före de länder som nämndes och har kommit väsentligt
              längre. Vi har mindre utsläpp per capita jämfört med många av
              de länder som har mycket kvar att göra.
            </seg>
          </u>
          <u>
            <seg>
              Ambitionen är att formulera ett ambitiöst nationellt mål. Jag
              blir väldigt förvånad om några i denna kammare hävdar att de har
              underlaget färdigt för att sätta den exakta siffran.
            </seg>
          </u>
          <u>
            <seg>
              Vi har budgetberäkningar som måste gås igenom. Vi ska få en klimatproposition
              på plats. Vi har en bördefördelningsdiskussion inom EU-systemet
              som jag har förhoppningar om ska komma i mål under det franska
              ordförandeskapet. I Strasbourg diskuterade jag med talmannen i
              Europaparlamentet om de möjligen kan få den på plats till nästa
              vår. Vi har ambitionen att nå en internationell klimatöverenskommelse
              hösten 2009.
            </seg>
          </u>
          <u>
            <seg>
              Allt detta påverkar vilka åtaganden Sverige kommer att göra inom
              ramen för en global ansträngning. Jag tänker se till att Sverige
              är på plats och driver på. Men det är viktigt att vi tar in alla
              dessa fakta innan vi vet exakt hur mycket Sverige ska nå fram
              till.
            </seg>
          </u>
          <note type="speaker">
            Anf. 34 ANDERS YGEMAN (s):
          </note>
          <u>
            <seg>
              Fru talman! I ett och ett halvt år har vi begärt att regeringen
              ska sätta upp ett ambitiöst mål för den svenska klimatpolitiken.
              Varje gång har det då hetat att vi måste vänta på Klimatberedningens
              arbete. Vi har väntat, vi har frågat, vi har väntat och vi har
              frågat.
            </seg>
          </u>
          <u>
            <seg>
              Nu kommer Klimatberedningen, i ett moras av borgerlig oenighet,
              och slår fast ett mål som man inte lyckas få med sig något oppositionsparti
              om.
            </seg>
          </u>
          <u>
            <seg>
              Och vad säger Fredrik Reinfeldt, Sveriges statsminister? Jo,
              han säger: Vi måste vänta lite till. Det är någonting mer vi inte
              kan. Det är någonting mer vi inte vet.
            </seg>
          </u>
          <u>
            <seg>
              Men, Fredrik Reinfeldt: Vad är det Angela Merkel vet som Fredrik
              Reinfeldt inte vet? Hon har ju kommit fram till samma mål som
              den enade oppositionen, att Sverige ska minska sina klimatutsläpp
              med 40 procent fram till 2020.
            </seg>
          </u>
          <note type="speaker">
            Anf. 35 Statsminister FREDRIK REINFELDT (m):
          </note>
          <u>
            <seg>
              Fru talman! Det Angela Merkel vet, inte minst med den bakgrund
              som hon har i östra Tyskland, är att de har kvar att stänga en
              hel del brunkolseldning och annan typ av ovälkommen energiproduktion
              som gör att Tyskland ligger på dubbla utsläpp per capita jämfört
              med Sverige. De har mycket kvar att göra, och Angela Merkel har
              höga ambitioner. Det tycker jag är väldigt bra.
            </seg>
          </u>
          <u>
            <seg>
              Låt mig bara påpeka att regeringen har satt upp ett mycket ambitiöst
              mål tillsammans med övriga i Europeiska unionen. Vi har sagt att
              vi genomsnittligt ska minska utsläppen med 20 procent, vilket
              ska gälla för alla EU:s 27 medlemsländer. Vi för nu en diskussion
              om hur mycket av detta som ska läggas på Sverige i en bördefördelningsmekanism.
            </seg>
          </u>
          <u>
            <seg>
              Vi har sagt: Kommer en internationell överenskommelse på plats
              hösten 2009 går vi till 30 procent. 38 procent eller närliggande
              40, som Klimatberedningen har suttit och diskuterat, bygger på
              antaganden om vad man tror att den bördefördelningen ska leda
              till.
            </seg>
          </u>
          <u>
            <seg>
              Jag vill bara påpeka att det ska till förhandlingar först. Det
              ska till underlag för att visa exakt var vi landar. Det vet ingen
              i den här kammaren i dag. Det vet inte jag heller. Jag tycker
              att det bra om man säger det till svenska folket. Låt oss vara
              eniga om att fortsatt ha höga ambitioner.
            </seg>
          </u>
          <u>
            <seg>
              Klimatberedningens roll
            </seg>
          </u>
          <note type="speaker">
            Anf. 36 WIWI-ANNE JOHANSSON (v):
          </note>
          <u>
            <seg>
              Fru talman! Statsministern och flera andra ministrar har sågat
              innehållet i Klimatberedningen jäms med fotknölarna, och det känns
              som om man inte längre tycker att klimatfrågan är så viktig. Som
              en av sju ledamöter i Klimatberedningen undrar jag varför man
              egentligen tillsatte Klimatberedningen, när man sedan inte tillmäter
              den något som helst värde.
            </seg>
          </u>
          <u>
            <seg>
              Var det bara en skenmanöver? När vi i oppositionen krävde regeringen
              på skarpa förslag till åtgärder för att möta klimathotet ville
              man vinna tid och sade att man skulle avvakta Klimatberedningens
              arbete, och då kunde man hänvisa till det.
            </seg>
          </u>
          <u>
            <seg>
              Min enkla fråga är varför regeringen egentligen tillsatte Klimatberedningen
              när man nu inte tillmäter den något som helst värde.
            </seg>
          </u>
          <note type="speaker">
            Anf. 37 Statsminister FREDRIK REINFELDT (m):
          </note>
          <u>
            <seg>
              Fru talman! Det kan ju vara lämpligt att Klimatberedningen får
              lägga fram sitt slutbetänkande. Vi tillmäter den visst ett värde,
              precis som den hållbarhetskommission som regeringen har tillsatt,
              det klimatpropositionsarbete som är under förberedande inför hösten
              och dessutom de budgetförhandlingar som ska ske till hösten som
              handlar om både infrastruktur och ytterligare klimatåtgärder.
            </seg>
          </u>
          <u>
            <seg>
              Det är snarare så att vi är rätt måna om att vara seriösa och
              jobba igenom det, att komma ihåg att klimatpolitiken ska föras
              på ett sådant sätt att den både säkerställer klimatet och handlar
              om svenska jobb och svensk välfärd. Det är också viktigt att avgränsa
              det på ett riktigt sätt.
            </seg>
          </u>
          <u>
            <seg>
              Vi är många som undrar hur de tre vänsterpartierna har kunnat
              landa på 40 procent utan att använda de flexibla mekanismerna.
              Vad har ni haft för typ av underlag till stöd för det? Vilka åtgärder
              tänker ni beskriva? Hur mycket ska ni höja bensinskatten? Vad
              är det ni ser framför er konkret att ni ska göra för att nå denna,
              som vi tycker, lite väl tillyxade och för snabbt framtagna målformulering,
              som dessutom tar bort det globala tänket om att också ta in flexibla
              mekanismer?
            </seg>
          </u>
          <note type="speaker">
            Anf. 38 WIWI-ANNE JOHANSSON (v):
          </note>
          <u>
            <seg>
              Fru talman! Statsministern säger själv att Klimatberedningen
              i sin helhet inte har blivit riktigt presenterad för regeringen,
              men inte desto mindre har statsministern sågat det mesta av det
              som har kommit ut av den. Det tycker inte jag är riktigt seriöst.
            </seg>
          </u>
          <u>
            <seg>
              Jag har hört hur statsministern har sällat sig till Svenskt Näringslivs
              domedagsprofetior kring hur många hundratusentals jobb vi skulle
              förlora i Sverige med oppositionens något mer ambitiösa mål. Vi
              har över huvud taget ett mål. Då undrar jag: Lyssnar regeringen
              mer på de domedagsprofetiorna än på vad till exempel FN:s klimatpanel
              har kommit fram till i sina rapporter?
            </seg>
          </u>
          <u>
            <seg>
              Ett ambitiöst mål skulle göra att industrin får långsiktiga spelregler.
              Det kan också ge den svenska industrin fördelar i ett längre perspektiv,
              alltså att svenska företag kan stärka sin konkurrenskraft. Vi
              tittade på det för ett tag sedan, och branschen själv uppger att
              man kan skapa 170 000 nya jobb med ny teknik.
            </seg>
          </u>
          <u>
            <seg>
              Men regeringens nya politik verkar vara att följa EU till punkt
              och pricka, inte något mer. Därtill är man nödd och tvungen, tycks
              vara regeringens nya klimatpolitik.
            </seg>
          </u>
          <note type="speaker">
            Anf. 39 Statsminister FREDRIK REINFELDT (m):
          </note>
          <u>
            <seg>
              Fru talman! Svenska väljare tycker att detta är en viktig fråga.
              Det leder, som så ofta, till att politiska partier i sin iver
              att profilera sig nu ska framställa det som att här finns avgrundsdjup.
              Jag tror helt enkelt inte att det stämmer. Jag tror att det finns
              en samlad ambition i denna kammare att Sverige ska gå längre,
              att vi ska fortsätta att ha vår ledartröja på.
            </seg>
          </u>
          <u>
            <seg>
              Jag tycker dock att det är angeläget att ha ett mer globalt förhållningssätt
              inför problemet. Jag tycker att det är oerhört angeläget att vi
              är drivande för att få en internationell klimatöverenskommelse
              som lägger press på Kina såväl som på USA.
            </seg>
          </u>
          <u>
            <seg>
              Jag tycker att det är märkligt att föra ett sådant resonemang
              som att man nationellt kan instifta mål som inte har någon koppling
              till detta och som inte använder den typ av flexibla mekanismer
              som ger finansiellt stöd till fattiga delar av världen som ropar
              på hjälp för att kunna klara klimatförändringarna.
            </seg>
          </u>
          <u>
            <seg>
              Ingenting av detta verkar de tre vänsterpartierna, i sin iver
              att formulera en siffra, ha brytt sig om eller tagit sig tid att
              arbeta igenom. Vad har ni haft för underlag? Vad har ni för styrmedel
              som ni ska använda? Hur mycket ska bensinskatten höjas? Hur mycket
              pengar tar ni fram i era budgetförslag för att få det jättemål
              ni har formulerat på plats?
            </seg>
          </u>
          <u>
            <seg>
              Vi kommer att följa detta extremt noga. Utan att det finns på
              plats är ni helt oseriösa.
            </seg>
          </u>
          <u>
            <seg>
              Klimatpolitiken
            </seg>
          </u>
          <note type="speaker">
            Anf. 40 PETER ERIKSSON (mp):
          </note>
          <u>
            <seg>
              Fru talman! Det var helt uppenbart att den borgerliga regeringen,
              när den tillträdde, inte hade någon klimatpolitik. Däremot har
              jag läst regeringsdeklarationen, och där lyckades man få fram
              några formuleringar.
            </seg>
          </u>
          <u>
            <seg>
              Sverige har en lång tradition av att vara pådrivande i miljöpolitiska
              sammanhang, står det. Det står också: Det är en tradition som
              regeringen ämnar leva upp till och det med förstärkt kraft. Samtidigt
              är vi tydliga med att klimatfrågan kräver en bredare politisk
              ansats.
            </seg>
          </u>
          <u>
            <seg>
              Och så tillsatte man en klimatberedning. Den har jobbat i snart
              ett och ett halvt år. När man efter många om och men lyckades
              ena sig om någon formulering här innebar det egentligen att man
              inte kom en millimeter längre än vad EU kräver av Sverige.
            </seg>
          </u>
          <u>
            <seg>
              Sedan har statsministern sagt att järnvägssatsningarna i förslaget
              kostar för mycket, och det är för tidigt att låsa fast ett klimatmål.
            </seg>
          </u>
          <u>
            <seg>
              Världens forskare har enats. Klimatberedningen har jobbat med
              alla sina experter. Vad väntar du på? När kan du ge besked?
            </seg>
          </u>
          <note type="speaker">
            Anf. 41 Statsminister FREDRIK REINFELDT (m):
          </note>
          <u>
            <seg>
              Fru talman! Nu är det, som sagt, tre partier till vänster. Nu
              börjar Miljöpartiet och Vänsterpartiet angripa EU. Jag vet inte
              hur Socialdemokraterna ser på det.
            </seg>
          </u>
          <u>
            <seg>
              Jag vill bara påpeka att jag är oerhört stolt över att ha varit
              med om att fatta världens förmodligen mest imponerande och viktiga
              beslut när det gäller klimatpolitiken, nämligen det EU-beslut
              som sade att alla länder inom EU ska verka för en utsläppsreduktion
              på 20 procent fram till 2020.
            </seg>
          </u>
          <u>
            <seg>
              Det ska sedan förhandlas i en särskild bördefördelning. Kommissionen
              har precis föreslagit hur det ska se ut. Det innebär ytterligare
              lite mer på Sverige jämfört med andra länder. Det bygger på att
              vi ligger lite längre fram, att vi har lite större resurser.
            </seg>
          </u>
          <u>
            <seg>
              Det står i den överenskommelsen att vi, om det kommer en internationell
              överenskommelse på plats hösten 2009, går till 30 procent. Då
              förs det en diskussion om vad det innebär, den siffra som beredningen
              har tagit fram. Då säger man: Det tror vi är 38.
            </seg>
          </u>
          <u>
            <seg>
              Jag vill hävda att det är otillräckliga beräkningsunderlag. Jag
              vill hävda att den förhandlingen inte är färdig och att den siffran
              mår bra av att underbyggas. Man ska ibland ha bråttom i politiken,
              men ibland ska man också vara seriös och veta vad man gör och
              ta sig tiden att räkna igenom. Ni får ursäkta, men det har ni
              inte gjort. Detta har möjligen skett i ivern att försöka framstå
              som att man är längst fram. Jag tycker i grunden att det är olyckligt,
              för jag tror att vi egentligen kan vara ganska eniga om detta.
            </seg>
          </u>
          <note type="speaker">
            Anf. 42 PETER ERIKSSON (mp):
          </note>
          <u>
            <seg>
              Fru talman! Det är alltså nya utredningar som väntar oss. Det
              är inte ett särskilt imponerande svar, får man säga.
            </seg>
          </u>
          <u>
            <seg>
              Jag angriper inte EU. Jag är väldigt glad, i det här fallet,
              att vi åtminstone har EU att luta oss mot, eftersom regeringen
              inte är beredd att gå en millimeter längre än vad EU kräver av
              oss och till och med åker ned och försöker förhandla ned de krav
              som EU försöker lägga på Sverige eftersom man vet att vi har stora
              möjligheter att ställa om och också kan vinna på det.
            </seg>
          </u>
          <u>
            <seg>
              Det är tyvärr så att vi har fått en stor förändring. Vi tycker
              att Sverige borde göra mer tidigare. Men vi har fått en regering
              som nu kommer efteråt och med bästa miner försöker göra det som
              man är tvungen att göra. Men man ligger inte längre före. Man
              är inte beredd att göra någonting mer. Till och med de små uppgörelser
              som Klimatberedningen kom fram till försöker man grusa.
            </seg>
          </u>
          <u>
            <seg>
              Anders Borg säger att det bara är en meny. Statsministern säger
              att vi inte kan låsa fast oss ännu. Det här är pinsamt för Sverige.
              Det är verkligen pinsamt.
            </seg>
          </u>
          <note type="speaker">
            Anf. 43 Statsminister FREDRIK REINFELDT (m):
          </note>
          <u>
            <seg>
              Fru talman! Låt oss fråga svenska folket om det är pinsamt att
              jag inte bara rakt av sade ja till en krona i höjd bensinskatt,
              att jag inte rakt av sade att hela budgetdiskussionen i höst nu
              är avslutad och att allt ska till järnvägar, att jag kommer ihåg
              att partier i denna riksdag också har andra ambitioner. Ni kommer
              att få höra det igen.
            </seg>
          </u>
          <u>
            <seg>
              Vi vill ha mer pengar till förskolan. Vi vill ha mer till skolan.
              Vi vill ha pengar till forskning. Vi tycker att det absolut ska
              ha sitt utrymme.
            </seg>
          </u>
          <u>
            <seg>
              Jag vet precis hur den diskussionen kommer att låta. När jag
              läser era budgetmotioner senare i höst kommer det märkligt nog
              att visa sig att ni tycker precis likadant.
            </seg>
          </u>
          <u>
            <seg>
              Nu försöker ni framställa det som att ni redan är färdiga med
              detta. Ni vet alla svar. Det vet ni inte alls. Ni kommer att göra
              precis samma typ av underlagsarbete och genomgångar som vi gör.
            </seg>
          </u>
          <u>
            <seg>
              Sedan är det detta med EU-systemet, att framställa det som en
              liten enkel överenskommelse och fråga: Är ni inte beredda att
              gå ännu längre?
            </seg>
          </u>
          <u>
            <seg>
              Det är att försöka underminera, att inte se att detta är ett
              mycket svårt och tufft beslut som bygger på en bördefördelning
              där det redan är inbyggt att länder som har större förutsättningar,
              likt Sverige, ska gå längre.
            </seg>
          </u>
          <u>
            <seg>
              Det är till exempel tänkt att vi ska upp till en 49-procentig
              användning av förnybar energi. Trots att vi redan är etta i Europa
              ska vi ta en ännu tydligare tätposition. Det är inbyggt i överenskommelsen
              att man lägger mer på Sverige, och det är väl i grunden bra.
            </seg>
          </u>
          <u>
            <seg>
              Kommissionen för hållbar utveckling
            </seg>
          </u>
          <note type="speaker">
            Anf. 44 ANITA BRODÉN (fp):
          </note>
          <u>
            <seg>
              Fru talman! Regeringens miljö- och klimatpolitik är både ambitiös
              och offensiv. Det tillsattes tre tunga klimatarbetsgrupper. Vi
              har redan berört ett par av dem här.
            </seg>
          </u>
          <u>
            <seg>
              Det vetenskapliga rådet har redan presenterat sina ståndpunkter,
              och i måndags fick vi besked om att den parlamentariska Klimatberedningen
              hade avslutat sitt arbete. Deras konkreta resultat kommer att
              visas om några dagar. Och enligt vad vi har fått reda på är man
              överens om många av de förslagen. Det borgar sammantaget för att
              vi har en god grund inför klimatpropositionen.
            </seg>
          </u>
          <u>
            <seg>
              Men min fråga handlar om den tredje arbetsgruppen, Kommissionen
              för hållbar utveckling. Där sitter för övrigt statsministern som
              ordförande. Som folkpartist och tillskyndare av den här kommissionen
              är jag oerhört angelägen om att höra hur arbetet i den kommissionen
              går.
            </seg>
          </u>
          <note type="speaker">
            Anf. 45 Statsminister FREDRIK REINFELDT (m):
          </note>
          <u>
            <seg>
              Fru talman! Vi jobbar mycket intensivt. Grunden är att samla
              industri- och näringslivsrepresentanter, forskarrepresentanter
              och politiska representanter till en diskussion bland annat om
              det löpande, till exempel Klimatberedningens slutsatser. Vi kommer
              att diskutera hur man ska förhålla sig till EU:s och kommissionens
              ansträngningar att nu få en europeisk överenskommelse på plats
              innan vi går till internationella förhandlingar hösten 2009.
            </seg>
          </u>
          <u>
            <seg>
              Jag avser också att förbereda min egen resa till Kina för att
              följa upp våra ansträngningar när det gäller att få ett globalt
              svar på plats senare i april.
            </seg>
          </u>
          <u>
            <seg>
              Detta är också ett utrymme för representanter för forskning,
              intresseorganisationer och näringsliv att berätta om sina utgångspunkter.
              Vad gör de för bedömningar? Hur påverkar det svensk industri?
              Vad säger forskarna? De är tydliga i att styrmedlen ska användas.
              Vilka är mest verkningsfulla?
            </seg>
          </u>
          <u>
            <seg>
              Det blir ett sätt att skapa en arena där inte politiken sitter
              ensam och tror sig kunna lösa detta. Allting sker, som sagt, parallellt.
              Vi bygger upp stor kunskap med olika infallsvinklar för att sedan,
              som sagt, kunna landa både i en egen klimatproposition och i de
              internationella avtal som snart ska följa.
            </seg>
          </u>
          <u>
            <seg>
              Sveriges ambition för utsläppsminskningarna
            </seg>
          </u>
          <note type="speaker">
            Anf. 46 ALEKSANDER GABELIC (s):
          </note>
          <u>
            <seg>
              Fru talman! Statsministern! Jag hade själv förmånen att vara
              närvarande på FN-mötet på Bali i den svenska delegationen. Jag
              diskuterade personligen med miljöminister Andreas Carlgren hur
              viktigt det är att Sverige och EU är pådrivande i de kommande
              klimatförhandlingarna, eftersom inga konkreta siffror för utsläppsminskningar
              kunde antas under mötet på Bali.
            </seg>
          </u>
          <u>
            <seg>
              Vi var överens om att de följande mötena i Poznan i höst och
              FN:s klimatmöte i Köpenhamn under Sveriges ordförandeskap i EU
              kommer att bli avgörande.
            </seg>
          </u>
          <u>
            <seg>
              Därför är jag mycket förvånad över den borgerliga majoritetens
              ambitionsnivå i Klimatberedningen i fråga om utsläppsminskningar.
              Vad kommer Sveriges budskap egentligen att bli till EU? Sverige
              borde ligga i framkant. Än mer förvånad blev jag över statsministerns
              resonemang häromdagen om att han ville vänta några år med att
              lägga fast Sveriges klimatmål.
            </seg>
          </u>
          <u>
            <seg>
              Sådant så kallat högt tänkande av statsministern skadar Sveriges
              trovärdighet. Vilken politisk ambition har egentligen Sverige
              när det gäller utsläppsminskningar både i Sverige och i Europeiska
              unionen?
            </seg>
          </u>
          <note type="speaker">
            Anf. 47 Statsminister FREDRIK REINFELDT (m):
          </note>
          <u>
            <seg>
              Fru talman! Vi är ofta väldigt ivriga att påstå en massa saker
              om hur det sprids rykten i världen om hur man ser på Sverige.
            </seg>
          </u>
          <u>
            <seg>
              Jag reser ganska mycket, med huvudsaklig inriktning på klimatfrågor.
              Det är ingenstans jag inte får beröm. Det är ingenstans man inte
              håller fram Sverige som ett föredöme. Det gäller insatser som
              tidigare är gjorda men som också min regering har markerat. Jag
              tror helt enkelt inte att det är en riktigt korrekt beskrivning.
            </seg>
          </u>
          <u>
            <seg>
              Det finns ett skäl till att jag säger att detta med slutgiltigt.
              Jag kan gärna säga att man tar fram ett preliminärt mål. Det är
              också vår avsikt. Men man bör också säga att det delvis kommer
              att påverkas av vad som sedan följer. Kommer en internationell
              överenskommelse på plats? Hur ser bördefördelningsmekanismerna
              ut? Hur ser möjligheten att använda flexibla mekanismer ut? Det
              är en hel värld därute, som är fattig och inte klarar detta själv,
              som ropar på att få stöd när det gäller det.
            </seg>
          </u>
          <u>
            <seg>
              I den mixen, i vad som blir slutresultat, kommer till slut ett
              klimatsvar som handlar om både att vara till stöd för länder som
              inte själva har råd och att göra mer själva. Under tiden fortsätter
              vi att använda våra svenska styrmedel. Vi har faktiskt precis
              föreslagit, och fått stöd i riksdagen för, en höjning av bensinskatten.
              Det gjorde vi redan innan det kom förslag om ytterligare en krona.
              Så vi gör saker också löpande.
            </seg>
          </u>
          <u>
            <seg>
              Ekonomiska marginaler för privatpersoner
            </seg>
          </u>
          <note type="speaker">
            Anf. 48 FINN BENGTSSON (m):
          </note>
          <u>
            <seg>
              Fru talman! Låt oss byta fokus till Socialdemokraternas långa
              styre som har lett till farliga klyftor i befolkningen!
            </seg>
          </u>
          <u>
            <seg>
              Mer än 40 procent av förmögenheten ligger hos 1 procent av befolkningen.
              En ekonomisk buffert för vanliga löntagare är uppenbarligen ingenting
              som intresserar socialdemokratiska regeringar. Man har fått ett
              rikt land men ett fattigt folk.
            </seg>
          </u>
          <u>
            <seg>
              Tankesmedjan Timbro presenterar en undersökning som visar att
              pengar på banken kan ändra både attityder och förutsättningar
              för allmänheten. De som får möjlighet att ha en buffert med pengar
              på banken blir mer jämställda, mer generösa, mer intresserade
              av att utbilda sig, mer intresserade av företagande, friare och
              faktiskt även friskare.
            </seg>
          </u>
          <u>
            <seg>
              Den borgerliga finansministern Anne Wibble väckte tanken på att
              alla medborgare skulle ha minst en årslön på banken, såsom en
              äkta frihetsbuffert. Vad tror statsministern om detta mål för
              den nya alliansregeringen, att sträva efter under mandatperioden?
            </seg>
          </u>
          <note type="speaker">
            Anf. 49 Statsminister FREDRIK REINFELDT (m):
          </note>
          <u>
            <seg>
              Fru talman! Den som minns de diskussionerna kommer ihåg att det
              missförstods en hel del av det enkla skälet att många skulle säga
              att det är helt utopiskt: Det kommer aldrig att vara sant för
              mig. Låt oss komma ihåg vad som är den första ambitionen. Det
              är att alla ska få en årslön, det vill säga få ett arbete, en
              möjlighet att klara en egen försörjning.
            </seg>
          </u>
          <u>
            <seg>
              Svenska folket verkar just nu själva tänka ungefär så som frågeställaren
              tänker sig det. Vi ser flera som lämnar sina fonder och går över
              till att lägga det på sparande. Vi har också sett att det faktum
              att det lönar sig bättre att arbeta har lett till att sparandet
              växer. Det tror jag återspeglar en oro men också en trygghetskänsla
              hos svenska folket. Den som har den möjligheten tycker att det
              är viktigt att ha ett sparande att falla tillbaka på.
            </seg>
          </u>
          <u>
            <seg>
              Vi ser hur kortsiktigt jobbigt det är för dem som inte har de
              marginalerna. Vi ser hur man försöker trycka på med sms-lån och
              allt möjligt, med korta krediter till dem som själva har små marginaler.
              Det skapar otrygghet, ett mer osäkert samhälle. Därför är sparande
              att föredra, men det är tyvärr inte alla som har förmågan att
              klara av det för egen del.
            </seg>
          </u>
          <u>
            <seg>
              Järnvägskapaciteten
            </seg>
          </u>
          <note type="speaker">
            Anf. 50 KARIN SVENSSON SMITH (mp):
          </note>
          <u>
            <seg>
              Fru talman! Statsministern berömmer sig av det som gjordes under
              det rödgröna styret. Det var ju vi som såg till att börja ställa
              om och satsa på järnväg. Vi har blivit ifrågasatta för att inte
              ha tillräckligt med underlag för våra beslut. Jag undrar vad statsministern
              har för underlag för att påstå att man inte behöver vidga järnvägskapaciteten
              så mycket som Klimatberedningen har sagt.
            </seg>
          </u>
          <u>
            <seg>
              Är det effektivare att höja koldioxidskatten? Då kommer ju fler
              människor att efterfråga järnvägstransporter, om inte budskapet
              är att de ska stanna hemma eller att varorna som i dag går på
              våra vägar inte ska transporteras. Järnvägen behövs ju för att
              ta hand om det som vi måste flytta från de mer klimatstörande
              transportslagen. Det finns ingen plug-in-lösning för flyg och
              lastbilar som är det som ökar klimatpåverkan mest.
            </seg>
          </u>
          <u>
            <seg>
              Vad finns det för underlag för att säga att man inte behöver
              öka järnvägskapaciteten mycket?
            </seg>
          </u>
          <note type="speaker">
            Anf. 51 Statsminister FREDRIK REINFELDT (m):
          </note>
          <u>
            <seg>
              Fru talman! Jag var generösare än så. Jag sade att det var åtgärder
              gjorda av tidigare majoriteter, men vi har fördjupat och fortsatt
              med en klimatpolitik därefter. Det är det inget som helst problem
              för mig att erkänna. Det finns många som har tänkt säkert både
              djupare och tidigare än vad jag har gjort. Men jag gillar inte
              ifrågasättandet att vi inte skulle göra någonting, eftersom det
              inte stämmer. Vi jobbar ambitiöst med att försöka nå fram till
              de gemensamma målsättningar vi har i det här landet att ligga
              längst fram när det gäller klimatpolitiken.
            </seg>
          </u>
          <u>
            <seg>
              Det jag ifrågasätter när det gäller järnvägar har att göra med
              att jag har lärt mig att politik till slut handlar om en avvägning.
              Jag har haft en del budgetförhandlingar. Märk väl att då vill
              man också ha plats för annat. Nu fanns det något slags resonemang
              om att järnvägen hade en egen budgetdiskussion helt frikopplad
              från allt annat. Det stämmer inte.
            </seg>
          </u>
          <u>
            <seg>
              Man kommer samhällsekonomiskt att pröva vilken typ av järnväg
              och var någonstans som har mest bärighet rent ekonomiskt. Sådana
              resonemang har vi fört väldigt ofta. Det gör att en del av järnvägsidéerna
              ifrågasätts i landet.
            </seg>
          </u>
          <u>
            <seg>
              Framför allt ska det vägas mot annat. Alla kommer inte att bara
              vilja ha järnvägar. Man vill ha förskola, skola, mer till äldre,
              mer till yngre. Det är det som är avvägningen i politiken. När
              man till slut kommer fram till en budget får man se vad man orkat
              med till järnvägar. Där är vi inte i dag.
            </seg>
          </u>
          <u>
            <seg>
              Koldioxidskatt på flygbränsle
            </seg>
          </u>
          <note type="speaker">
            Anf. 52 ROGER TIEFENSEE (c):
          </note>
          <u>
            <seg>
              Fru talman! Vårt sätt att resa påverkar klimatet i väldigt stor
              utsträckning. Det är mer klimatsmart att åka tåg än att flyga
              till exempel. För Centerpartiet är det självklart att varje trafikslag
              ska bära sina miljökostnader. Så är det inte i dag. Vi har en
              internationell konvention, Chicagokonventionen, som förhindrar
              oss att lägga koldioxidskatt på flygets bränsle. Den undertecknade
              Sverige 1946. Det var en del av Marshallplanen. Det känns som
              att vi borde ha kommit ur postkrigstraumat. Konventionen känns
              otidsenlig, och därför behöver den förändras.
            </seg>
          </u>
          <u>
            <seg>
              Den förra regeringen gjorde inga ansatser till att ta initiativ
              internationellt för att göra en sådan förändring. Min fråga till
              statsministern är: Vilka möjligheter ser du att få till stånd
              en internationell överenskommelse och förändra Chicagokonventionen
              så att vi kan använda det bästa styrmedlet, att lägga koldioxidskatt
              direkt på flygets bränsle?
            </seg>
          </u>
          <note type="speaker">
            Anf. 53 Statsminister FREDRIK REINFELDT (m):
          </note>
          <u>
            <seg>
              Fru talman! Det är svårt att prata klimatpolitik och inte diskutera
              flyget. Man kan diskutera om man ska beskatta bränslet eller om
              man ska föra in flyget i utsläppshandeln. Det finns lite olika
              idéer kring det. Det visar behovet att förhålla sig internationellt
              till frågan. Det inser nog alla att många flyg som lämnar flygplatser
              i Sverige landar utanför Sverige, det vill säga det har en direkt
              internationell koppling vad andra länder gör.
            </seg>
          </u>
          <u>
            <seg>
              Vi har pratat om att ta in det på något sätt i den allmänna utsläppshandeln.
              Vi har väl egentligen förordat det före en ren beskattning av
              själva bränslet. Men jag tycker inte att man ska utesluta någonting.
              Här behöver föras diskussioner om hur man ska formulera klimatpolitiken.
              Ett avtal från 1946 i en annan värld i en annan tid med andra
              utgångspunkter måste säkert ses över. Det måste göras i en internationell
              miljö, till exempel när vi kommer till FN:s olika klimattoppmöten.
              Då finns det anledning att ta upp detta.
            </seg>
          </u>
          <u>
            <seg>
              Liechtensteins banksekretess
            </seg>
          </u>
          <note type="speaker">
            Anf. 54 LEIF PAGROTSKY (s):
          </note>
          <u>
            <seg>
              Fru talman! Över hela Europa är pressen den här veckan full av
              artiklar om det sensationella genombrott som har ägt rum i kampen
              mot ekonomisk brottslighet och annan brottslighet genom att tyska
              myndigheter har lyckats slå hål på världens hemligaste lands,
              Liechtensteins, banksekretess. Statsministern som är en känd och
              energisk kämpe mot ekonomiska oegentligheter när det gäller arbetslösa,
              sjuka, småbarnsföräldrar och andra har nu chansen att vidga sitt
              engagemang till att se till att Sverige är med och engagerar sig
              i de frågor som gäller storfinansens ekonomiska brott.
            </seg>
          </u>
          <u>
            <seg>
              Jag vill fråga statsministern om han tänker verka för att Sverige
              vid nästa veckas möte i Bryssel skickar en tydlig signal till
              Liechtenstein att medlemskap i Schengen inte kan komma i fråga
              så länge Liechtenstein föredrar att samarbeta med skojare, ekobrottslingar
              och narkotikasmugglare framför att samarbeta med EU-länderna.
            </seg>
          </u>
          <note type="speaker">
            Anf. 55 Statsminister FREDRIK REINFELDT (m):
          </note>
          <u>
            <seg>
              Fru talman! Några sådana löften tänker jag inte ställa ut. Jag
              skulle bli väldigt förvånad om någon annan i ansvarig ställning
              var beredd att skriva under på den typen av formuleringar och
              sedan sätta sig på internationella möten och börja uttrycka sig
              på det sättet.
            </seg>
          </u>
          <u>
            <seg>
              Men jag ska gärna ta upp bollen som handlar om att förstärka
              den internationella brottsbekämpningen. Leif Pagrotsky och jag
              är båda EU-anhängare. Åtminstone i den här delen håller Leif Pagrotsky
              med om att EU behövs.
            </seg>
          </u>
          <u>
            <seg>
              Vi förstärker ju nu möjligheterna. Det är en av de verkligt stora
              förändringarna med det nya fördraget att man får vidgade möjligheter
              att gå mot den internationella brottsligheten som väldigt ofta
              mycket riktigt handlar om pengar. Det är giriga människors pengar
              som de på olika sätt har fifflat till sig och som vi hoppas att
              vi kommer att se förstärkta möjligheter att komma åt.
            </seg>
          </u>
          <u>
            <seg>
              Men det måste naturligtvis ske i de internationella forum där
              det nu förs den här typen av diskussioner. Sverige är gärna med
              där. Sverige är gärna med och diskuterar ökat utbyte, ökat samarbete
              för att komma åt denna förgrenade internationella del av brottsligheten.
            </seg>
          </u>
          <u>
            <seg>
              Landsbygdsavdrag på bensinskatten
            </seg>
          </u>
          <note type="speaker">
            Anf. 56 SVEN GUNNAR PERSSON (kd):
          </note>
          <u>
            <seg>
              Fru talman! Det finns en väldig utvecklingskraft och tillväxtpotential
              på landsbygden. Trots det pågår en utarmning på en del håll. Senast
              talas det om att tusentalet bensinmackar kan vara på väg att läggas
              ned, vilket skulle innebära ökade svårigheter för dem som inte
              har något annat val än att använda bilen.
            </seg>
          </u>
          <u>
            <seg>
              Den klimatberedning som snart lägger fram sitt förslag och som
              statsministern varit pigg på att kommentera i olika sammanhang,
              eller tvingats att kommentera i olika sammanhang, kommer att föreslå
              åtgärder som höjer bensinpriset med ca 1 krona per liter, med
              moms. Kristdemokraterna har föreslagit att någon form av generellt
              landsbygds- eller glesbygdsavdrag skulle kunna kompensera också
              för annat än arbetsresor. Det är särskilt viktigt under en period
              då antalet tankställen för alternativa bränslen inte är tillräckliga,
              och andrahandsmarknaden för miljöbilar är outvecklad.
            </seg>
          </u>
          <u>
            <seg>
              Kan statsministern tänka sig någon form av landsbygdsavdrag på
              skatten för att något kompensera de ökade kostnader som uppkommer
              för dem som inte har något alternativ till att använda bilen?
            </seg>
          </u>
          <note type="speaker">
            Anf. 57 Statsminister FREDRIK REINFELDT (m):
          </note>
          <u>
            <seg>
              Fru talman! Jag har i olika sammanhang påpekat att Moderaterna
              och alliansregeringen är beredd att använda olika former av styrmedel
              och påpekat att vi gör det inom ramen för att skattetrycket sjunker,
              framför allt genom att vi lättar på beskattningen på arbete. Vi
              ser till att det lönar sig bättre att arbeta. Vi har också markerat
              vilja att stärka möjligheterna till avdrag för den som har lång
              väg till jobbet. Så vi har väl delvis redan visat att vi kan tänka
              i de banorna.
            </seg>
          </u>
          <u>
            <seg>
              Samtidigt ska vi komma ihåg att när man använder styrmedel och
              gör något dyrare är det väldigt lätt för alla att säga att det
              är jättebra men att just de ska ha undantag eller få alla pengar
              tillbaka. Då försvinner styrningsverkan. Det är det som ofta är
              problemet med den här typen av diskussioner. Alla är för styrmedel
              i teorin. Alla vill slippa dem i praktiken. Syftet är faktiskt
              att sända en signal varhelst man än bor i Sverige att bensinbilsanvändning
              har klimatpåverkan och att det i dag finns alternativ. Då brukar
              någon berätta att vi inte har tunnelbana i alla delar av landet.
              Det känner jag förstås till, men vi har miljöbilar snart sagt
              överallt. Det är därför det är så viktigt med tankställen med
              möjligheter till försäljning av andra drivmedel än bara bensin.
              Det handlar ofta om diesel.
            </seg>
          </u>
          <u>
            <seg>
              Vi har alltså tittat på detta, men styrmedlen syftar som sagt
              också till ändrat beteende.
            </seg>
          </u>
          <u>
            <seg>
              Intygen om vård av sjukt barn
            </seg>
          </u>
          <note type="speaker">
            Anf. 58 ANN-CHRISTIN AHLBERG (s):
          </note>
          <u>
            <seg>
              Fru talman! I min hemkommun Borås som är borgerligt styrd sedan
              många år har förskolepersonalen i flera år talat om hur situationen
              ser ut på förskolorna. Det handlar bland annat om barngrupperna
              som är för stora, barn med särskilda behov som man inte får resurser
              till, svårigheter att få vikarier, en tuff arbetsmiljö med mera.
            </seg>
          </u>
          <u>
            <seg>
              Som om inte detta vore nog ska regeringen nu lägga ytterligare
              arbetsuppgifter på förskolepersonalen. De ska skriva intyg till
              föräldrarna att de inte har haft sina barn där. Detta är ett förslag
              som kritiserats både från facket och från Försäkringskassan.
            </seg>
          </u>
          <u>
            <seg>
              Mina frågor är: Vem bär ansvaret om något blir fel med intygen?
              Är det förskolepersonalen, föräldrarna eller Försäkringskassan?
              Kommer förskolepersonalen att få en resursförstärkning för de
              nya intygsuppgifterna?
            </seg>
          </u>
          <note type="speaker">
            Anf. 59 Statsminister FREDRIK REINFELDT (m):
          </note>
          <u>
            <seg>
              Fru talman! Den enda grupp jag träffar oftare än riksdagsledamöter
              just nu är förskollärare. Jag kan berätta att det låter ungefär
              som frågeställaren beskrev det, oavsett vem som har majoritet
              i kommunen.
            </seg>
          </u>
          <u>
            <seg>
              Det beskrivs ungefär så. Det är för stora barngrupper. Det är
              stressigt. Det är svårt att hinna med. Därför har denna regering
              sagt att vi vill förstärka kvaliteten i den svenska förskolan.
            </seg>
          </u>
          <u>
            <seg>
              Jag satt med en grupp förskollärare i går i Falun. Jag fick just
              den här frågan och sade: Vår avvägning är om vi ska acceptera
              att kanske upp emot 650 miljoner fuskas bort av föräldrar som
              ringer till Försäkringskassan och säger att de har ett sjukt barn,
              som därefter sätter sig i bilen eller vilket transportmedel de
              nu använder och åker ned till förskolan och lämnar barnet de just
              har sjukanmält sig för att vårda och sedan åker och gör något
              annat. Ska vi stillatigande acceptera detta fuskande som kanske
              kostar 650 miljoner? Mitt svar till dem i Falun var: Det är ni
              som ska ha pengarna och inte de föräldrar som fuskar. Då såg de
              det lite annorlunda när det gällde möjligheten att faktiskt kanske
              få bort fusket genom att vid samlingen på morgonen fråga sig:
              Vilka barn är inte här?
            </seg>
          </u>
          <u>
            <seg>
              Svårare än så är det inte.
            </seg>
          </u>
          <u>
            <seg>
              Garantipensionärernas situation
            </seg>
          </u>
          <note type="speaker">
            Anf. 60 ERIK A ERIKSSON (c):
          </note>
          <u>
            <seg>
              Fru talman! Statsministern! Jag har en fråga som rör gruppen
              medborgare med lägst pensioner i samhället.
            </seg>
          </u>
          <u>
            <seg>
              Jag talar kanske inte riktigt i egen sak, men vi kommer förhoppningsvis
              att bli pensionärer allihop. Det jag funderar över är att det
              har gått en lång tid. Dessa människor blir allt färre i vårt samhälle.
              Den grupp människor som har den lägsta pensionen har naturligtvis
              jobbat hårt för den. Många har varit egenföretagare, hemmafruar
              och på annat sätt i allra högsta grad gjort sig förtjänta av en
              solid grundpension.
            </seg>
          </u>
          <u>
            <seg>
              Det har de inte i dag. De kallas lite slarvigt för fattigpensionärer.
              Jag skäms över detta, men jag tänker också på företrädare här
              i kammaren som inte gjort någonting åt dessa människors situation.
              Vi ska alla skämmas över att begreppet fattigpensionärer över
              huvud taget finns, och det gäller blocköverskridande.
            </seg>
          </u>
          <u>
            <seg>
              Jag kräver inga datum eller löften, men jag vill be statsministern
              om en reflexion i frågan så att vi i framtiden inte ska kunna
              säga att det finns fattigpensionärer i Sverige.
            </seg>
          </u>
          <note type="speaker">
            Anf. 61 Statsminister FREDRIK REINFELDT (m):
          </note>
          <u>
            <seg>
              Fru talman! Under tolv långa socialdemokratiska regeringsår växte
              klyftorna i Sverige. De rika blev rikare, och de fattiga blev
              fler. Det har vi sett på väldigt många olika sätt. Det syntes
              bland annat i att alldeles för få jobbade, att utanförskapet växte
              och att vi har en grupp av i dag åldrande, framför allt kvinnor,
              som inte själva förvärvsarbetat och som har mycket små marginaler.
            </seg>
          </u>
          <u>
            <seg>
              Nu ser vi till att fler får jobb och att inkomstskillnaderna
              tack vare vårt jobbskatteavdrag minskar för dem som har arbete.
              Men vi har också sagt att vi ska titta just på den grupp som frågeställaren
              pekar ut och fråga oss om vi också kan förstärka för den gruppen.
              Vi hoppas kunna återkomma till riksdagen med förslag kring detta.
              Det vore en oerhört angelägen gärning för en utsatt grupp i samhället,
              men förslag måste naturligtvis tas fram och fås på plats. Vi avser
              alltså att återkomma i den frågan.
            </seg>
          </u>
          <u>
            <seg>
              Utsläppsmålen och tillväxten
            </seg>
          </u>
          <note type="speaker">
            Anf. 62 CARINA OHLSSON (s):
          </note>
          <u>
            <seg>
              Fru talman! I morgon ska jag på möte med Europarådets miljökommitté,
              där 47 av Europas länder finns med. I de sammanhangen, alltså
              på miljöområdet, ses Sverige ofta som ett föregångsland. Det gäller
              naturligtvis också klimatfrågan.
            </seg>
          </u>
          <u>
            <seg>
              Sverige har varit banbrytande och lyckats kombinera tillväxt
              med minskade utsläpp av växthusgaser. Vi har kunnat berätta om
              vad som hände under den socialdemokratiska regeringens tid 44
              procents tillväxt samtidigt som koldioxidutsläppen minskade med
              9 procent.
            </seg>
          </u>
          <u>
            <seg>
              Jag har även hört statsministern använda dessa siffror i olika
              sammanhang och vara stolt över de svenska framgångarna, till exempel
              när Al Gore var här i riksdagen.
            </seg>
          </u>
          <u>
            <seg>
              Fru talman! Är detta redan glömt? Börjar statsministern tvivla
              på möjligheten att kombinera utsläppsmål med tillväxt- och sysselsättningsmål,
              alltså en hållbar utveckling? Statsministern fick också nyss en
              fråga om Hållbarhetskommissionen. Tar man inte med skarpa mål
              där?
            </seg>
          </u>
          <u>
            <seg>
              Ledartröjan på! sade statsministern nyss, men tyvärr ser jag
              inte att statsministern har fått på sig ledartröjan. Jag tycker
              mer att det liknar kejsarens nya kläder.
            </seg>
          </u>
          <note type="speaker">
            Anf. 63 Statsminister FREDRIK REINFELDT (m):
          </note>
          <u>
            <seg>
              Fru talman! Jag var lite ödmjuk här tidigare. Jag kan passa på
              att sända vidare den facklan till några socialdemokrater och påpeka
              att det inte är socialdemokratin ensam som har präglats av det
              mest gröna inslaget i denna riksdag genom åren. Under 70-talet
              byggdes det ut lite kärnkraft, och det fanns väl andra regeringar
              än s-märkta. Det finns andra partier på vänsterkanten i denna
              riksdag som säkert har påverkat Socialdemokraterna lite grann,
              om jag uttrycker det så. Så det är väl bra med ödmjukhet.
            </seg>
          </u>
          <u>
            <seg>
              Det är viktigt att påpeka just detta: Vi har fortsatt höga ambitioner.
              När man går igenom styrmedel och hur vi har formulerat vår klimatpolitik,
              både tidigare majoritet och den som nu leder Sverige, är det tydligt
              att vi i jämförelse med andra länder använder alla de styrmedel
              som andra talar om att eventuellt införa. Vi har högre nivåer
              än vad andra har, och vi har kommit längre på snart sagt varje
              område.
            </seg>
          </u>
          <u>
            <seg>
              Jag vet inte om vi ska börja åka runt i Europa och hävda att
              det inte är så, att vi ska använda invektiv och låtsas att det
              inte längre är så. Till slut kanske de börjar gå på det. Men det
              stämmer inte, och jag har internationella genomgångar i FN:s klimatpanel
              och andra till stöd för detta. Vad är det ni försöker fånga med
              alla dessa konstiga påståenden om att vi inte ligger längst fram,
              när vi gör det? Var stolta i stället! Var stolta över att vi kan
              fortsätta i den riktningen!
            </seg>
          </u>
          <note>
            Avdragsgillt sparande för studier
          </note>
          <note type="speaker">
            Anf. 64 ULF NILSSON (fp):
          </note>
          <u>
            <seg>
              Fru talman! Jag har träffat många människor som vill satsa på
              studier och kompetensutveckling efter några år i arbetslivet.
              De vill kanske byta yrkesinriktning eller kanske förebygga arbetslöshet.
              Möjligheten för de här människorna skulle bli bättre om de på
              ett bra sätt kunde spara för framtida avbrott och kanske undvika
              dyra studielån.
            </seg>
          </u>
          <u>
            <seg>
              Många menar ju att vi skulle kunna införa ett breddat pensionssparande
              så att man på samma sätt och skattemässigt gynnat skulle kunna
              spara för framtida studier och uppehåll för studier, att man helt
              enkelt skulle kunna ha ett utbildningskonto som var avdragsgillt.
            </seg>
          </u>
          <u>
            <seg>
              En fördel med detta vore också att individen i större utsträckning
              själv skulle bestämma, oberoende av arbetsgivaren, vilken typ
              av studier han eller hon skulle vilja satsa på. Den gamla socialdemokratiska
              regeringen hade ett sådant här förslag liggande, men det hamnade
              av någon anledning i papperskorgen.
            </seg>
          </u>
          <u>
            <seg>
              Min fråga är alltså: Hur är statsministerns principiella inställning
              till den här typen av skattemässigt gynnat sparande i utbildningskonton?
            </seg>
          </u>
          <note type="speaker">
            Anf. 65 Statsminister FREDRIK REINFELDT (m):
          </note>
          <u>
            <seg>
              Fru talman! Mitt raka svar rent principiellt är att jag är mycket
              tveksam. Sverige har de nära nog generösaste utbildningsvillkoren
              i världen redan som det är, med stora och rika möjligheter att
              både i unga år och senare i livet studera och fritt kunna välja
              mellan olika utbildningsalternativ.
            </seg>
          </u>
          <u>
            <seg>
              Vi har valt att skattemässigt gynna arbete. Det ska ge en grund
              och en ökad makt till människor att stå på egna ben och fatta
              egna beslut. Förhoppningsvis kan det också öka möjligheterna att
              studera eller komma överens med sin arbetsgivare.
            </seg>
          </u>
          <u>
            <seg>
              Det som oftast håller tillbaka den här typen av kontouppbyggnad
              är att det är tekniskt mycket komplicerat och att olika former
              av skattekrediter leder till ökad krånglighet i hela skattesystemet.
            </seg>
          </u>
          <u>
            <seg>
              Jag förordar hellre andra typer av skattelättnader för att se
              till att fler får jobb och hedrar den svenska traditionen av stor
              tillgänglighet till fri och gratis utbildning.
            </seg>
          </u>
          <u>
            <seg>
              Sveriges trovärdighet i det europeiska klimatarbetet
            </seg>
          </u>
          <note>
            Anf. 66 HELÉN PETTERSSON i Umeå (s):
          </note>
          <u>
            <seg>
              Fru talman! Som tidigare har påpekats här i kammaren har Sverige
              varit ledande i klimatarbetet inom EU och i övrigt. Nu bryts den
              svenska profilen i det samarbetet.
            </seg>
          </u>
          <u>
            <seg>
              Statsministern säger här i kammaren att regeringen har agerat
              i klimatfrågan, och visst har man gjort det. Man har åkt i skytteltrafik
              ned till EU för att försöka förhandla ned kommissionens klimatkrav
              på Sverige. Man har rustat ned insatserna för energieffektivisering
              i kommunerna. Man har stoppat konverteringsstöden för att komma
              ifrån oljan. Man har slopat klimatinvesteringsprogrammen. Det
              är ganska effektivt.
            </seg>
          </u>
          <u>
            <seg>
              Därefter ska man försöka göra trovärdigt att vi ska ha en pådrivande
              roll i klimatfrågan inom EU 2009.
            </seg>
          </u>
          <u>
            <seg>
              Vad ska statsministern göra för att försöka lappa ihop Sveriges
              trovärdighet på det här området?
            </seg>
          </u>
          <note type="speaker">
            Anf. 67 Statsminister FREDRIK REINFELDT (m):
          </note>
          <u>
            <seg>
              Fru talman! Det är inte så att varje krona man säger går till
              miljön är lika verkningsfull. Man måste vara beredd att också
              utvärdera. En del av de program som nämns har fått mycket hård
              kritik.
            </seg>
          </u>
          <u>
            <seg>
              Vi har i stället valt en miljöbilspremie som ju har givit en
              utveckling när det gäller miljöbilsförsäljning som är enastående
              i världen. När det gäller nybilsförsäljning har vi en kvot på
              ungefär 35 procent miljöbilar.
            </seg>
          </u>
          <u>
            <seg>
              Vi har gett utökat stöd till hållbara städer, någonting som det
              är viktigt att få ökad lärdom om. Vi har höjt CO2-skatter, och
              vi för förhandlingar inom ramen för de internationella avtalen
              där Sverige har varit pådrivande. Det var vi som var med och formulerade
              att också EU skulle vara berett att gå till 30-procentsnivån.
              Vi var bland de första som tog det initiativet.
            </seg>
          </u>
          <u>
            <seg>
              Vi är pådrivande. Men vi är också måna om att hålla fast vid
              det som har varit den svenska idén, att förena det med ekonomisk
              tillväxt, det vill säga att erkänna att om klimatpolitiken förs
              på ett felaktigt sätt kan den komma på tvärs med ambitionen att
              vi ska ha jobb och välfärd i Sverige och det faktum att vi ska
              ligga längst fram när det gäller att ställa om och möta klimatförändringarna.
            </seg>
          </u>
          <u>
            <seg>
              Satsning på järnvägen
            </seg>
          </u>
          <note type="speaker">
            Anf. 68 MARIE NORDÉN (s):
          </note>
          <u>
            <seg>
              Fru talman! Det är alltid mer klimatsmart att ta tåget. Järnvägen
              skulle i allt större utsträckning kunna ersätta de tunga transporterna.
              Men det handlar också om att öka tillgängligheten, förmågan och
              möjligheten att vara mer klimatsmart som privatbilist. Det handlar
              inte bara om persontrafiken på de sträckor som statsministern
              kallade bäriga rent ekonomiskt, utan vi är många även ute i landet
              som vill vara klimatsmarta.
            </seg>
          </u>
          <u>
            <seg>
              Östersund ligger inte mycket längre från Stockholm än Göteborg.
              Till Göteborg tar det cirka tre timmar. Till Östersund tar det
              dryga fem timmar. Åker man vidare till Åre tar det en och en halv
              timme till. Åre vet ju alla var det ligger. Alla som har försökt
              åka tåg dit vet att det tar tid.
            </seg>
          </u>
          <u>
            <seg>
              Vi vill ju vara klimatsmarta även i Jämtland. Det finns många
              arbetspendlare som hellre skulle välja tåget än flyget. När ska
              det bli möjligt för en arbetspendlare att åka över dagen från
              Östersund till Stockholm och samtidigt vara klimatsmart?
            </seg>
          </u>
          <note type="speaker">
            Anf. 69 Statsminister FREDRIK REINFELDT (m):
          </note>
          <u>
            <seg>
              Fru talman! Vi har försökt räkna på hur mycket mer som Socialdemokraterna
              lovade i vägar än de satte av pengar för att finansiera dem. Banverkets
              beräkningar visar att underskotten på järnvägssidan är någonstans
              mellan 50 och 60 miljarder om man ser till vad ni har lovat och
              vad ni har finansierat. På vägsidan talar vi förmodligen om 30
              miljarder. Det är alltså löften för uppemot 100 miljarder som
              ni har ställt ut i olika delar av landet, till väljare som har
              lyssnat på er, men som ni har saknat täckning för. Och så ställer
              ni frågor till mig om hur vi ska rätta till detta.
            </seg>
          </u>
          <u>
            <seg>
              Det är klart att vi först måste se hur vi ska rätta till de misstag
              och de överdrivna löften ni har ställt ut och försöka förklara
              för väljarna att allt det inte får plats. Sedan ska vi ställa
              oss frågan hur mycket resurser vi kan ta fram både i närtidssatsning
              och för kommande år. Vi ska naturligtvis bedöma det, både mellan
              väg och järnväg och ställt mot andra typer av utgifter.
            </seg>
          </u>
          <u>
            <seg>
              Låt mig bara avsluta med att säga att det ska bli fantastiskt
              att läsa den socialdemokratiska budgeten i höst. Den kommer bara
              att ha en enda profil. Järnvägar överallt, till någonting annat
              finns det inte en krona.
            </seg>
          </u>
          <u>
            <seg>
              Fler internationella idrottsevenemang till Sverige
            </seg>
          </u>
          <note type="speaker">
            Anf. 70 SVEN BERGSTRÖM (c):
          </note>
          <u>
            <seg>
              Fru talman! Jag vill ställa min fråga till statsministern. Efter
              det mycket framgångsrika värdskapet för skidskytte-VM i Östersund
              i förra veckan aktualiserades frågan: Hur går vi vidare i Sverige
              med de här frågorna?
            </seg>
          </u>
          <u>
            <seg>
              Mer än 110 000 människor fanns på plats under veckan för att
              titta på arrangemangen som var mycket lyckade. Det var fler människor
              än förra gången det var VM, nere i Anterselva. Ungefär samma sak
              var det i fjol vid alpina VM i Åre.
            </seg>
          </u>
          <u>
            <seg>
              Alliansregeringen framhöll i sin första regeringsdeklaration
              att Sverige aktivt ska verka för att få fler stora internationella
              idrottsevenemang till vårt land. I Norge jobbar nu idrottsrörelsen
              och regeringen i samverkan på att få ett tredje vinter-OS till
              detta land. Man siktar på 2018. Det senaste hölls under 90-talet
              i Lillehammer, som bekant.
            </seg>
          </u>
          <u>
            <seg>
              Jag vill fråga statsministern om han mot bakgrund av det som
              har hänt är beredd att skynda på arbetet med att ta fram en strategi
              för hur Sverige ska kunna erbjuda värdskap för fler stora internationella
              evenemang, där också ett vinter-OS i Sverige naturligtvis ska
              vara med.
            </seg>
          </u>
          <note type="speaker">
            Anf. 71 Statsminister FREDRIK REINFELDT (m):
          </note>
          <u>
            <seg>
              Fru talman! Idrottsminister Lena Adelsohn Liljeroth har tagit
              initiativ till att föra diskussioner med idrottsrörelsen om hur
              ett samarbete mellan idrottsrörelse och regering kan se ut i de
              här frågorna.
            </seg>
          </u>
          <u>
            <seg>
              Låt mig tala om vad vi inte har lovat. Vi har inte lovat att
              okritiskt utlova miljoner till alla som vill ordna olika typer
              av evenemang i Sverige utan någon som helst genomgång av beräkningsunderlag
              eller diskussioner om vad pengarna ska användas till. Det är nämligen
              det man försöker påstå om oss. Det har vi aldrig sagt.
            </seg>
          </u>
          <u>
            <seg>
              Vi kommer inte att använda en enda skattekrona utan kontroll
              och möjlighet att gå igenom i förväg. Alla kan ställa in sig på
              det. Begär man att få del av skattebetalarnas pengar kommer man
              att mötas av en attityd där vi ställer frågor, där vi går igenom
              beräkningar och där vi vet vad det är vi lovar.
            </seg>
          </u>
          <u>
            <seg>
              Får vi göra det tillsammans kan det absolut vara intressant i
              en del fall, även om jag inte står här och lovar ett OS. Vi har
              ju testat några gånger. Men med den utgångspunkten kan vi föra
              den dialogen. Det börjar lämpligen med att Lena Adelsohn Liljeroth
              för den diskussionen med ledningen för idrottsrörelsen i Sverige.
            </seg>
          </u>
          <note type="speaker">
            Anf. 72 TREDJE VICE TALMANNEN:
          </note>
          <u>
            <seg>
              Med detta är statsministerns frågestund avslutad för den här
              gången. Jag ber att få tacka statsministern för medverkan här
              i kammaren.
            </seg>
          </u>
          <note>
            10 § (forts. från 8 §) Svar på interpellation 2007/08:383 om
            kameraövervakning
          </note>
          <note type="speaker">
            Anf. 73 GUNHILD WALLIN (c):
          </note>
          <u>
            <seg>
              Fru talman! Det blev ett hastigt avbrott i interpellationsdebatten,
              men jag vill ändå något kommentera de inlägg som har hållits tidigare.
            </seg>
          </u>
          <u>
            <seg>
              Jag tycker att det är väldigt bra att få beskedet från justitieministern
              att man nu tittar på begreppet privat område i våra flerfamiljshus.
              De kan ju vara rätt så stora, och rätt många personer vistas på
              de allmänna utrymmena. Tanken är också att man ska kunna ta emot
              vänner och bekanta i sitt eget hem och därtill hörande ytor.
            </seg>
          </u>
          <u>
            <seg>
              Luciano! Jag och Centerpartiet är inte absoluta motståndare till
              kameraövervakning, men vi känner en stor tveksamhet inför det
              du talar för, en allmän, generellare och generösare tillämpning.
              Det gäller att tänka efter väldigt noga, och det får aldrig gå
              slentrian i att sätta upp kameror. Det får aldrig bli en förstahandsinsats.
              Man får inte sluta med andra förebyggande åtgärder. Jag tror att
              det är väldigt viktigt att man också tänker på barn och ungdomar
              och diskuterar värderingar och sådana saker i skolan.
            </seg>
          </u>
          <u>
            <seg>
              Det är bra att vi får ett tydligt och förenklat regelverk. Jag
              har läst SKL:s rekommendationer kring kameraövervakning, som omfattar
              75 sidor. En del var rätt obegripligt. Man kan säkert göra förenklingar,
              ta vara på erfarenheter och se till att tillämpningen inte blir
              så godtycklig som den är i dag.
            </seg>
          </u>
          <u>
            <seg>
              Vi i Centerpartiet, Luciano, ska noga analysera utredningens
              förslag och därefter vara konstruktiva när vi tar ställning.
            </seg>
          </u>
          <note type="speaker">
            Anf. 74 Justitieminister BEATRICE ASK (m):
          </note>
          <u>
            <seg>
              Fru talman! Kameraövervakning är en otroligt viktig fråga, som
              vi talade om före frågestunden.
            </seg>
          </u>
          <u>
            <seg>
              Regeringen har i dag beslutat om en översyn av de regler som
              finns för allmän kameraövervakning. Det är en viktig utredning,
              därför att den tekniska utvecklingen har varit väldigt snabb och
              det finns ett antal konflikter inbyggda i de här sammanhangen.
            </seg>
          </u>
          <u>
            <seg>
              Det som Gunhild Wallin tar upp, som framför allt berör den övervakning
              som sker i tvättstugor för att uttrycka sig milt, har sina bekymmer.
              En sak som jag tycker är viktig när man analyserar den delen,
              för det kommer utredaren att få göra, är skyldigheten att informera
              om att kameraövervakning sker. Även där finns det brister. Jag
              tror nämligen att för medborgarnas trygghet i ett samhälle där
              det finns övervakning är det viktigt att veta när övervakning
              sker. Det är naturligtvis viktigt också där det i dag inte är
              tillståndspliktigt att ha övervakning. Man kanske får förtydliga
              i den delen, vad vet jag? Det ska i vart fall bli väldigt intressant.
            </seg>
          </u>
          <u>
            <seg>
              Tyvärr kan jag inte lova interpellanten att utredningen kommer
              att gå jättefort, som han frågade om tidigare. Det gör inte statliga
              utredningar, framför allt inte denna, för det finns, som beskrevs
              här, otroliga mängder regelverk kring kameraövervakning. Att se
              över hela komplexet och göra det enklare tar lite tid. Utredaren
              ska redovisa sitt uppdrag den 1 oktober 2009, så det tar verkligen
              tid.
            </seg>
          </u>
          <u>
            <seg>
              Dock kan jag säga att det som brukar hända när statliga utredningar
              sätter fart är att man får lite rättning i leden under resans
              gång därför att de lyfter upp frågeställningarna. Inte minst att
              vi har haft väldigt olika praxis i olika delar av landet tror
              jag ganska snabbt blir så synliggjort att det blir lite rättning
              i leden eller att man tänker efter. Jag hoppas att en del kommer
              att hända därför att frågorna får en allmän uppmärksamhet på ett
              annat sätt när man börjar ta tag i detta.
            </seg>
          </u>
          <u>
            <seg>
              Som sagt är den 1 oktober 2009 satt som slutdatum. Jag tror att
              det är helt nödvändigt för att kunna greppa mängden regelverk
              och göra något som är bra, som håller över tid och som tar hänsyn
              till den snabba tekniska utvecklingen. Vi behöver mer teknikneutrala
              regler när det gäller kameraövervakning, för jag vet att kameraövervakning
              i många sammanhang är effektivt och bra. Men i de regler som vi
              har i dag blandas det in så många olika typer av kameraövervakning
              att det har blivit oöverskådligt och snårigt. Det måste vi göra
              något åt, och det måste nog få ta lite tid att göra det. Men som
              sagt kommer utredningen att tillsättas, och jag tror att den kommer
              att leda till att vi tar kliv i rätt riktning.
            </seg>
          </u>
          <note type="speaker">
            Anf. 75 LUCIANO ASTUDILLO (s):
          </note>
          <u>
            <seg>
              Fru talman! Jag vill tacka för en bra diskussion. Jag måste ändå
              medge att jag är lite besviken på det sista svaret. Å andra sidan
              tänker jag: Tänk om Littorin ändå hade tänkt likadant när han
              tillsatte utredningar och gett dem lite längre tid när det gällde
              a-kassan, en fråga som jag annars engagerar mig i. Då kanske vi
              inte hade haft alla de problem som vi har.
            </seg>
          </u>
          <u>
            <seg>
              Jag tycker att det är jättesynd att man skjuter på det så långt
              bort. Risken är att vi fortsätter att ha sådana här väldigt märkliga
              tillämpningar. Förhoppningsvis är det så som justitieministern
              säger, att detta skickar en signal om att man inte tycker att
              det är konsekventa tillämpningar av den lagstiftning som vi har
              i dag. Förhoppningsvis är det så. Jag är inte helt säker.
            </seg>
          </u>
          <u>
            <seg>
              Som sagt: Malmö fick ett avslag, Landskrona har fått ett godkännande
              efter ett överklagande vi får se var det landar och Falkenberg
              fick ett godkännande att övervaka områden där mycket av brottsligheten
              sker på kvällar och helger.
            </seg>
          </u>
          <u>
            <seg>
              Jag kommer att följa utredningen och läsa direktiven. Och, Gunhild
              Wallin, jag säger inte att kameraövervakning är lösningen på brottsligheten.
              Som jag sade i mitt inledande anförande är det jobb och skola.
              Det handlar om värderingar i skolan, vad vi förmedlar till ungdomar
              i skolan. Det handlar också om att se till att det finns poliser
              ute på gator och torg. Men detta är en viktig pusselbit.
            </seg>
          </u>
          <u>
            <seg>
              Det är nästan lite ohederligt att skrämma människor med storebrorssamhället
              när vi vet att kamerorna faktiskt ökar deras trygghet när de går
              ut på gator och torg. Vi vet också att kamerorna förebygger kriminalitet
              och till och med kan bidra till att lösa brott.
            </seg>
          </u>
          <u>
            <seg>
              Vi får se hur utredningen blir. Tack så mycket, justitieministern,
              för en bra diskussion.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2007/08:387 om andrahandsuthyrning
            av ägarlägenheter
          </note>
          <note type="speaker">
            Anf. 76 Justitieminister BEATRICE ASK (m):
          </note>
          <u>
            <seg>
              Fru talman! Egon Frid har frågat mig om jag avser att medverka
              till ett förslag där hyrestaket liksom besittningsskyddet för
              hyresgäster avskaffas. Han har också frågat mig hur jag avser
              att göra för att ett avskaffande av besittningsskyddet när det
              gäller ägarlägenheter inte ska påverka förstahandshyresgästers
              besittningsrätt till sina hyresrätter.
            </seg>
          </u>
          <u>
            <seg>
              Egon Frids frågor är föranledda bland annat av att Justitiedepartementet
              avser att skicka ut en promemoria med ett lagförslag om ägarlägenheter
              till ett remissmöte under våren. Inriktningen på det nu aktuella
              arbetet är att i ett första steg möjliggöra ägarlägenheter i samband
              med nyproduktion. Under remitteringen kommer synpunkter på förslaget
              att inhämtas från olika myndigheter och intresseorganisationer.
            </seg>
          </u>
          <u>
            <seg>
              Som en utgångspunkt för arbetet används det förslag som den så
              kallade Ägarlägenhetsutredningen presenterade för några år sedan
              i betänkandet Att äga sin lägenhet (SOU 2002:21). Utredningen
              föreslog bland annat att ägarlägenheter ska kunna skapas i samband
              med nyproduktion med tillämpning av i stort sett samma regler
              som gäller för tredimensionella fastigheter.
            </seg>
          </u>
          <u>
            <seg>
              Det är naturligt att ägarlägenheter får hyras ut. Uthyrning av
              ägarlägenheter kommer typiskt sett att avse situationer där den
              som äger en ägarlägenhet hyr ut denna. Det blir alltså fråga om
              uthyrning i första hand, inte andrahandsuthyrning. Det är i dag
              inte möjligt att förutsäga vad det kommande förslaget exakt kommer
              att innehålla. Ägarlägenhetsutredningen föreslog att de regler
              som gäller för annan jämförbar förstahandsuthyrning bland annat
              såvitt gäller hyrans storlek och hyresgästers besittningsskydd
              bör gälla även för uthyrning av ägarlägenheter. Frågan övervägs
              för närvarande i Justitiedepartementet och kommer att utvecklas
              närmare i det kommande förslaget.
            </seg>
          </u>
          <u>
            <seg>
              Jag ser ingen motsättning mellan ett införande av ägarlägenheter
              och ett gott skydd för boende i hyresrätter.
            </seg>
          </u>
          <u>
            <seg>
              Vilken inverkan ett införande av ägarlägenheter kommer att få
              för bostadsproduktionen är svårt att säga. Möjligen skulle ett
              visst tillskott av lägenheter uppkomma. Ägarlägenhetsutredningens
              analys av frågan tyder på att byggandet av ägarlägenheter sannolikt
              inte kommer att medföra några större effekter på byggandet av
              hyresrätter.
            </seg>
          </u>
          <u>
            <seg>
              Ett införande av ägarlägenheter kommer sannolikt att öka rörligheten
              på bostadsmarknaden, vilket är ägnat att gagna de personer som
              önskar bo i hyresrätt.
            </seg>
          </u>
          <u>
            <seg>
              En del av de frågor som Egon Frid tar upp gäller också den översyn
              av reglerna för hyressättning som Utredningen om allmännyttans
              villkor för närvarande gör. Denna utrednings uppdrag tar alltså
              sikte på bland annat reglerna för hyressättning, inte på regler
              för ägarlägenheter. Utredningen ska redovisa sitt uppdrag i vår.
              Det finns ingen anledning för mig att föregripa utredningens arbete.
            </seg>
          </u>
          <note type="speaker">
            Anf. 77 EGON FRID (v):
          </note>
          <u>
            <seg>
              Fru talman! Jag vill börja med att tacka justitieminister Beatrice
              Ask för svaret på min interpellation om besittningsskyddet vid
              upplåtelse av ägarlägenheter.
            </seg>
          </u>
          <u>
            <seg>
              Denna interpellation är föranledd av att justitieministern är
              citerad i en artikel i Dagens Juridik den 25 januari 2008. Artikeln
              bygger på en intervju med ministern på ett byggseminarium. Det
              är här som justitieministern har uttalat att uthyrning av så kallade
              ägarlägenheter ska få ske utan inskränkningar, enligt ett kommande
              förslag från regeringen.
            </seg>
          </u>
          <u>
            <seg>
              Det är formuleringen att ägarlägenheter ska få hyras ut utan
              inskränkningar som är intressant att diskutera med justitieministern.
              Uttalandet har väckt oro hos hyresgästrepresentanter för vad detta
              kommer att leda till. Det ska bli intressant att höra ministern
              utveckla detta i dag och kanske förklara och tydliggöra vad ministern
              menar med detta.
            </seg>
          </u>
          <u>
            <seg>
              Enligt ministern förväntas förslaget om ägarlägenheter leda till
              att kapital lockas till bostadssektorn, vilket leder till att
              nyproduktionen kan öka. Det är positivt att det byggs fler lägenheter.
              Mitt syfte i dag är inte att debattera ägarlägenheter som fenomen,
              utan här handlar det om att diskutera upplåtelseformen och också
              tryggheten för hyresgäster i en ny upplåtelseform och för hyresgäster
              på hyresmarknaden över huvud taget. Vi vet att den snarare behöver
              stärkas sett utifrån till exempel andrahandshyresmarknaden.
            </seg>
          </u>
          <u>
            <seg>
              Det är viktigt att vi inte får en ny lagstiftning med en annan
              form av upplåtelserätt än dagens besittningsrätt som enligt jordabalkens
              regler gäller för uthyrning av hyresrätter i övrigt. Det är en
              fråga om trygghet som är viktig att man redan i nuläget klargör
              utifrån ministerns uttalande och dessutom får ministerns ståndpunkt
              i.
            </seg>
          </u>
          <u>
            <seg>
              Jag anser att ett förslag om borttaget hyrestak och borttagna
              besittningsskydd i en ny upplåtelseform bara kan leda till en
              sak, nämligen att dessa hyresgäster blir mer eller mindre livegna.
              Frågan är om det verkligen är en sådan utveckling på bostadsmarknaden
              som regeringen vill se.
            </seg>
          </u>
          <u>
            <seg>
              Det framstår i alla fall tydligt att regeringens intention med
              förslaget om så kallade ägarlägenheter är att gynna en redan kapitalstark
              grupp på hyresgästernas bekostnad.
            </seg>
          </u>
          <u>
            <seg>
              Att påstå att detta förslag kommer att leda till att nyproduktionen
              av bostäder kan öka är en sak för sig, men man missar då flera
              andra viktiga frågor att beakta, bland annat hyresgästernas trygghet.
              Man kan fråga sig om produktionen av ägarlägenheter leder till
              att det byggs fler hyresrätter, vilket är en viktig fråga i sig.
            </seg>
          </u>
          <u>
            <seg>
              Med hänvisning till justitieministerns uttalande vill jag för
              tydlighetens skulle ändå fråga en gång till om ministern avser
              att medverka till ett förslag där hyrestaket liksom besittningsskyddet
              för hyresgäster avskaffas.
            </seg>
          </u>
          <note type="speaker">
            Anf. 78 ANTI AVSAN (m):
          </note>
          <u>
            <seg>
              Fru talman! Egon Frid säger att han inte vill debattera ägarlägenheter.
              Ändå kan man säga att han blandar och ger; han debatterar egentligen
              allting. Jag ska trots detta försöka hålla mig till Egon Frids
              interpellation. Jag noterar att den innehåller uppgifter som antyder
              att han inte har helt klart för sig hur regelverket i hyreslagen
              ser ut i dag.
            </seg>
          </u>
          <u>
            <seg>
              Att det inte handlar om uthyrning i andra hand har justitieministern
              redan påpekat. Det handlar i ägarlägenhetsfallet om en ägare som
              upplåter en bostadslägenhet på samma sätt som en annan hyresvärd
              upplåter en hyreslägenhet i en traditionell hyresfastighet som
              ägs av hyresvärden.
            </seg>
          </u>
          <u>
            <seg>
              Hur ser då besittningsskyddsreglerna i hyreslagen ut i dag? Eftersom
              Egon Frid i sin interpellation utgick från en andrahandshyresgäst
              finns det skäl att se närmare på vad som gäller i en sådan situation.
              En andrahandshyresgäst har inte något besittningsskydd så länge
              andrahandshyresförhållandet inte har varat längre tid än två år
              i följd. Detta innebär att man kan säga att en andrahandshyresgäst
              har ett svagt besittningsskydd.
            </seg>
          </u>
          <u>
            <seg>
              Innan andrahandsuthyrningen har pågått två år kan första- och
              andrahandshyresgästen upprätta ett särskilt avtal om att något
              besittningsskydd inte ska gälla även efter det att två år har
              gått. Huvudregeln är dock att ett sådant särskilt avtal om avstående
              av besittningsskyddet ska godkännas av hyresnämnden. Här finns
              det skäl att påpeka att den som hyr ut i det exempel som jag nyss
              har redogjort för, förstahandshyresgästen, har en nyttjanderätt,
              vilket är en betydligt svagare rättighet än äganderätt.
            </seg>
          </u>
          <u>
            <seg>
              Vad skulle då kunna gälla för ägarlägenheter? Vi kan se till
              2000 års ägarlägenhetsutredning som föreslog att ägarlägenheter
              skulle jämställas med en- och tvåfamiljshus. Det i sin tur innebär
              att en förstahandshyresgäst i en sådan lägenhet inte ska ha något
              besittningsskydd under förutsättning att upplåtelsen inte ingår
              i affärsmässigt bedriven uthyrningsverksamhet samt att den som
              hyr ut har ett sådant intresse att förfoga över lägenheten att
              hyresgästen skäligen bör flytta. Vad det handlar om är alltså
              inte något avskaffande av besittningsskyddet i någon mening, utan
              frågan gäller hur ägarlägenheter ska passas in i det system vi
              har i dag.
            </seg>
          </u>
          <u>
            <seg>
              När det gäller frågan om det ska finnas några inskränkningar
              i rätten att hyra ut finns den passusen i Ägarlägenhetsutredningen.
              Vad den tar syfte på är just att man ska jämställa ägarlägenheter
              med en- och tvåfamiljshus och inte med hyreslägenheter och bostadsrättslägenheter
              som hyrs ut. För en bostadsrättslägenhet till exempel fordras
              många gånger godkännande av föreningen för att man ska kunna hyra
              ut. Här är det någon som äger sin bostad, och då ska det inte
              finnas några sådana inskränkningar enligt utredningen.
            </seg>
          </u>
          <u>
            <seg>
              Nej, fru talman, jag kan inte frigöra mig från intrycket att
              Egon Frid och Vänsterpartiet försöker peka på alla tänkbara problem
              därför att man möjligen, i likhet med Socialdemokraterna, anser
              att ägarlägenheter inte är en önskvärd boendeform.
            </seg>
          </u>
          <note type="speaker">
            Anf. 79 Justitieminister BEATRICE ASK (m):
          </note>
          <u>
            <seg>
              Fru talman! Egon Frid säger att hans interpellation bygger på
              uppgifter ur en artikel. Det är väl en artikel med anledning av
              ett anförande om ägarlägenheter som jag höll för några veckor
              sedan. Jag har inte läst artikeln, så jag vet inte riktigt vad
              det stod. Däremot har jag läst mitt anförande, för det är ju lite
              intressant vad jag faktiskt sade.
            </seg>
          </u>
          <u>
            <seg>
              Anti Avsan var inne på det som är missuppfattningen, nämligen
              att jag gjorde en jämförelse mellan vad som gäller om man har
              en bostadsrätt och om man har en ägarlägenhet. Vill man hyra ut
              en bostadsrätt måste man fråga föreningen om lov. Man har en inskränkning
              i rätten att hyra ut lägenheten. Min mening är att det borde man
              inte ha med ägarlägenheter.
            </seg>
          </u>
          <u>
            <seg>
              Det betyder inte att man inte har regelverk för hyressättning,
              besittningsskydd och den typen av frågor. Det är det jag säger
              i interpellationssvaret. Utredningen har haft ganska bestämda
              uppfattningar om det. Vi tittar nu på de synpunkter som har funnits
              för att se hur det ska se ut.
            </seg>
          </u>
          <u>
            <seg>
              Artikeln har nog hänvisat till att vi tycker att om man har en
              ägarlägenhet borde man inte behöva fråga någon om lov att hyra
              ut den. Det betyder inte att man får göra det precis hur som helst,
              för det finns regler på denna marknad som är viktiga. Det är viktigt
              med besittningsskydd. Det är också viktigt att det finns regler
              för både hyra, skatter och allt vad det nu kan vara. Vi kommer
              att hantera det i laga ordning, men jag tror som sagt att interpellationen
              bygger på en missuppfattning.
            </seg>
          </u>
          <u>
            <seg>
              Jag kan dela uppfattningen att man kan misstänka att skälet till
              att Vänsterpartiet letar efter denna typ av problem i frågorna
              är att ni egentligen inte är intresserade av ytterligare boendeformer
              eftersom ni inte har den uppfattning som vi har inom alliansen,
              nämligen att mångfald i boendet berikar. Det är bra att människor
              kan välja olika boendeformer.
            </seg>
          </u>
          <u>
            <seg>
              Det som är intressant i detta sammanhang är att vi har en konstig
              skillnad mellan till exempel radhus, som har flera upplåtelseformer,
              och lägenheter, där det har blivit väldigt stelbent. Det gör marknaden
              sämre till sin funktion än vad den skulle kunna vara.
            </seg>
          </u>
          <u>
            <seg>
              Vi behöver öka rörligheten. Vi behöver få ett ökat utbud. Vi
              behöver också få mer kapital till bostadsbyggande.
            </seg>
          </u>
          <u>
            <seg>
              I någon liten utsträckning det framhöll jag i mitt tal tror jag
              att den nya upplåtelseformen kan bidra till förbättringar. Det
              löser inte våra bekymmer som helhet, utan vi ser det som ett komplement
              bland många andra. Till saken hör att vi just nu tittar på reglerna
              för hyresrätt och annat av det enkla skälet att hyresrätten är
              en väldigt viktig boendeform som tillgodoser många behov och önskemål
              som många har. Vi behöver den också i fortsättningen.
            </seg>
          </u>
          <u>
            <seg>
              Jag tror, som sagt, att frågan bygger på en missuppfattning av
              vad jag faktiskt sade. Det är lätt hänt när det kommer i andra
              och tredje led.
            </seg>
          </u>
          <note type="speaker">
            Anf. 80 EGON FRID (v):
          </note>
          <u>
            <seg>
              Fru talman! I artikeln citeras ministern om att djävulen sitter
              i detaljerna. Det är nog sant att det är så. Därför är det viktigt
              att diskutera detaljerna innan de blir cementerade. Om den här
              interpellationsdebatten kan utmynna i att vi får klarhet i vilka
              inskränkningar ministern avser tycker jag att jag har uppnått
              en stor och viktig sak.
            </seg>
          </u>
          <u>
            <seg>
              Man kan naturligtvis inte diskutera detta utan att beröra frågan
              om ägarlägenheter. Jag har ingen anledning att recensera upplåtelseformen
              ägarlägenheter på annat sätt än bostadsrätter och egna hem som
              ett komplement på bostadsmarknaden som andra upplåtelseformer.
              Det är helt klart.
            </seg>
          </u>
          <u>
            <seg>
              Med de stora ambitioner som regeringen har för ägarlägenheterna
              är jag mån om att vi har ett starkt besittningsskydd för de hyresgäster
              som kommer att hyra dem. Det är lite märkligt att diskutera det
              också. Argumentet för regeringen att införa ägarlägenheter är
              ju att folk ska bygga sina ägarlägenheter och köpa dem för att
              bo där. Det är märkligt att vi behöver diskutera besittningsskydd
              för hyresgäster i ägarlägenheter. Ägarlägenheterna är ju till
              för att bo i för dem som köper dem.
            </seg>
          </u>
          <u>
            <seg>
              Det är inte jag som ska anklagas för att ha dolda avsikter. Det
              är i så fall regeringen som ska ifrågasättas. Vilka avsikter har
              regeringen egentligen med ägarlägenheterna? Är de att människor
              ska ha någonstans att bo eller är de att lägenheterna ska hyras
              ut på en hyresmarknad? Om svaret är bådeoch ska vi naturligtvis
              ha en tydlig reglerad hyreslagstiftning för upplåtelse av ägarlägenheter
              som är minst lika stark som besittningsskyddet och hyreslagstiftningen
              för hyresrätter.
            </seg>
          </u>
          <u>
            <seg>
              Det är glädjande att det har klargjorts i dag att man avser att
              behandla upplåtelsen som ett förstahandskontrakt. Om det blir
              i den omfattningen som regeringen avser ska den här upplåtelseformen
              med ett förstahandskontrakt på lägenhet jämställas med hyreslagstiftningen
              i övrigt. Då ska man ha samma lagstiftning och besittningsskydd
              som hyresgäst i en ägarlägenhet. Det tycker jag är viktigt att
              ha med i det fortsatta arbetet.
            </seg>
          </u>
          <u>
            <seg>
              Hyreslagstiftningen för andrahandshyresgäster är ju inte så bra
              att den inte kan göras bättre. Det är ett nederlag i sig att vi
              har ett så relativt svagt besittningsskydd som andrahandshyresgäster.
              Om man får möjlighet att hyra en ägarlägenhet som förstahandshyresgäst
              eller som andrahandshyresgäst kan också komma med i diskussionen.
            </seg>
          </u>
          <u>
            <seg>
              Det är naturligtvis oerhört viktigt att ministern klargör vad
              hon menade med uttalandet att uthyrning får ske utan inskränkningar.
              Om ministern inte menade att det gällde inskränkningar i form
              av borttaget hyrestak och borttaget besittningsskydd kan jag ju
              vara lugn på den punkten och diskutera de fortsatta detaljerna
              vidare när propositionen kommer och vi får anledning att diskutera
              ägarlägenheter vidare här i kammaren.
            </seg>
          </u>
          <note type="speaker">
            Anf. 81 ANTI AVSAN (m):
          </note>
          <u>
            <seg>
              Fru talman! Jag vill anknyta till vad justitieministern sade
              om radhus. Jag tycker att man kan ta det som utgångspunkt för
              en jämförelse.
            </seg>
          </u>
          <u>
            <seg>
              Radhus finns med äganderätt. Det finns bostadsrättsradhus och
              det finns faktiskt också radhus som upplåts med hyresrätt.
            </seg>
          </u>
          <u>
            <seg>
              Hur är det då med lägenheter i flerbostadshus? Det finns lägenheter
              som upplåts med hyresrätt och med bostadsrätt, men det finns inte
              motsvarande alternativ som för radhus. Det finns inte i dag lägenheter
              som man kan äga med äganderätt. För att få mångfald och fler valmöjligheter
              på en bra bostadsmarknad är det rimligt att det finns sådana.
            </seg>
          </u>
          <u>
            <seg>
              Den utredning som ligger i botten för det som så småningom ska
              bli ett förslag om ägarlägenheter handlar just om de regler som
              gäller för en- och tvåfamiljshus som är jämförbara eftersom det
              är samma rättighet, nämligen äganderätt. Rättigheter är alltid
              en avvägning mellan olika intressen. En som äger sin bostad har
              naturligtvis ett större intresse än en förstahandshyresgäst. Regelverket
              är kanske lättare att förstå.
            </seg>
          </u>
          <u>
            <seg>
              Den socialdemokratiska regeringen tillsatte en utredning som
              gällde frågor om upplåtelse av den egna bostaden. Syftet med den
              utredningen var att titta på vilka förutsättningar man skulle
              kunna ändra för att få ut fler tänkbara bostäder på en andrahandsmarknad.
              Det finns uppenbarligen ett antal sådana som människor i dag av
              olika skäl väljer att inte hyra ut. Den saken finns det skäl att
              återkomma till i särskild ordning.
            </seg>
          </u>
          <note type="speaker">
            Anf. 82 Justitieminister BEATRICE ASK (m):
          </note>
          <u>
            <seg>
              Fru talman! Jag tror att vi har sagt det mesta som behöver sägas
              i den här interpellationsdebatten. Det viktiga var att reda ut
              frågan. Jag är glad för frågan. Det kanske är någon annan som
              har läst artikeln lika tokigt som Egon Frid, eller rättare sagt
              läst artikeln och missuppfattat vad regeringen står för. Jag tror
              att vi har rett ut att begreppet hyra ut utan inskränkning är
              vad som gäller när man är ägare av en bostadsrätt i dag. Det är
              ju en nyttjanderätt. Då måste man alltid fråga föreningen om lov.
              Självklart finns det också andra inskränkningar när det gäller
              boendet i en bostadsrättsförening.
            </seg>
          </u>
          <u>
            <seg>
              Ägarlägenheter skulle kunna erbjuda större frihet för en som
              äger en lägenhet. Då kommer den intressanta frågan som är lite
              misstänksam: Handlar det om att folk ska äga sin bostad eller
              ska man hyra ut den?
            </seg>
          </u>
          <u>
            <seg>
              Sanningen är att folk är rätt komplicerade. Över tid ändras människors
              levnadsvillkor. Det vet vi. Vi vill öka rörligheten. Vi vet att
              folk flyttar ihop men inte gör sig av med den bostad man har.
              Det vill man inte. Man hyr inte ut den heller. Det finns alla
              möjliga konstiga levnadssituationer. Jag kan tänka mig att det
              finns situationer där man tycker att det är rimligt att hyra ut
              sin lägenhet utan att fråga om lov. En sådan lägenhet bidrar till
              bostadsmarknaden på ett sätt som vi behöver.
            </seg>
          </u>
          <u>
            <seg>
              Vi måste självklart ha regler för detta. Det är därför vi har
              haft en utredning som har tittat på det. Vi har många regler på
              bostadsmarknaden i Sverige. I den delen tror jag inte att regeringen
              har några revolutionerande förändringar på gång. Vi behöver ha
              trygghet i boendet. Det är väldigt viktigt att man vet att man
              sitter någorlunda säkert och på vilka villkor man sitter i sitt
              boende. Vi måste se till att det fungerar.
            </seg>
          </u>
          <u>
            <seg>
              Vår avsikt är att erbjuda ytterligare en upplåtelseform. Vi ser
              fördelar med ägarlägenheter. De finns i många andra europeiska
              länder. De har lite olika regler för dem, så det är inte helt
              enhetligt. Vi tror att det kan bidra till att ge svensk bostadsmarknad
              ökad mångfald och därmed också ökad valfrihet och att det är bra
              för medborgarna. Vi ska ta fram de här reglerna. Jag är säker
              på att vi återkommer till detaljerna i kommande diskussioner.
            </seg>
          </u>
          <note type="speaker">
            Anf. 83 EGON FRID (v):
          </note>
          <u>
            <seg>
              Fru talman! Jag tackar för diskussionen och klargöranden från
              ministern. Innan ministern lämnar kammaren ska jag överlämna artikeln
              från Dagens Juridik så att ministern får läsa vad man har skrivit
              om henne.
            </seg>
          </u>
          <u>
            <seg>
              Jag representerar Vänsterpartiet och väljargrupper som har intresse
              av att det är stor trygghet på bostadsmarknaden och att den tryggheten
              består, så att vi inte får en uppluckrad lagstiftning när det
              gäller hyrestak, hyressättningsregler, besittningsskydd och så
              vidare. Vi befinner oss i en tid av stor omdaning när det gäller
              hyresmarknaden och hyreslagstiftning också utifrån den utredning
              som pågår om allmännyttans villkor, hyressättningssystem, hyrestak
              och liknande frågor.
            </seg>
          </u>
          <u>
            <seg>
              Det är inte konstigt att människor i allmänhet och hyresgäster
              i synnerhet är oroliga i dag. Den oron har jag försökt förmedla
              i denna interpellation till ministern. Jag har bett henne att
              ta i beaktande att man inte ska försämra besittningsskyddet för
              hyresgästerna och inte medverka till särregler för ägarlägenheter
              som påverkar och spiller över på ett sådant sätt att vi inte får
              ett hyrestak och tydliga hyressättningsregler för hyresrätten
              när man nu ska hitta särlösningar för ägarlägenheterna. I övrigt
              kommer vi att få stora möjligheter att fortsätta debattera bostadspolitiken
              och också lagstiftningen med anknytning till detta.
            </seg>
          </u>
          <u>
            <seg>
              Jag tackar för debatten.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2007/08:323 om möjlighet för alla
            att studera på högskola
          </note>
          <note type="speaker">
            Anf. 84 Statsrådet LARS LEIJONBORG (fp):
          </note>
          <u>
            <seg>
              Fru talman! Margareta Streijffert har frågat mig vilka åtgärder
              jag tänker vidta för att alla människor ska kunna ha möjlighet
              att läsa på högskola samt vilka åtgärder jag tänker vidta för
              att studier ska kunna vara en heltidssysselsättning för studenterna.
            </seg>
          </u>
          <u>
            <seg>
              Som jag tidigare har redovisat i kammaren är det regeringens
              uppfattning att den högre utbildningen ska vara öppen för alla.
              Ingen ska uteslutas beroende på kön, etnicitet eller någon annan
              faktor som individen själv inte kan påverka. Det är oerhört viktigt
              att dessa faktorer inte utgör hinder för dem som vill studera.
              Jag har även tidigare lyft fram det arbete med att aktivt främja
              och bredda rekryteringen till högskolan som åligger universitet
              och högskolor enligt högskolelagen (1992:1434).
            </seg>
          </u>
          <u>
            <seg>
              När det gäller Margareta Streijfferts referat av studiemedlets
              utveckling vill jag anföra följande. Det är korrekt att det utbetalda
              beloppet per månad inte har höjts med många hundralappar. Samtidigt
              har det belopp som utbetalas för 40 veckors heltidsstudier höjts
              med drygt 11 000 kronor sedan 1998. Förklaringen till detta är
              att totalbeloppet sedan höstterminen 2001 fördelas över tio månader,
              medan det före detta datum fördelades över nio månader.
            </seg>
          </u>
          <u>
            <seg>
              Den tidshorisont Allians för Sverige har talat om är att under
              mandatperioden se över studenternas ekonomiska villkor. Regeringen
              har därför nyligen tillsatt en studiesocial utredning (Studiesociala
              kommittén U2007:13). Kommittén kommer att behandla en rad ämnen
              som har bäring på Magdalena Streijfferts frågor. Det handlar om
              att se över såväl den sociala som den ekonomiska situationen för
              studerande, där frågan om den studerandes möjligheter till försörjning
              är en viktig del.
            </seg>
          </u>
          <u>
            <seg>
              En del av kommitténs uppdrag är att överväga och föreslå hur
              framtida beloppsnivåer och fribelopp inom studiemedelssystemet
              ska se ut. Detta görs med utgångspunkten att systemet långsiktigt
              ska säkerställa en skälig levnadsnivå för de studerande och ge
              förutsättningar att bedriva effektiva studier. Kommittén ska redovisa
              sitt slutbetänkande senast den 31 mars 2009. Kommittén har även
              möjlighet att delredovisa vissa frågor dessförinnan.
            </seg>
          </u>
          <note type="speaker">
            Anf. 85 MAGDALENA STREIJFFERT (s):
          </note>
          <u>
            <seg>
              Fru talman! Jag börjar med att tacka statsrådet för svaret på
              min interpellation, även om jag inte är riktigt nöjd med själva
              innehållet. Sedan visar det sig att det var länge sedan jag debatterade
              med Lars Leijonborg, och han har glömt mitt förnamn. Magdalena
              är det som gäller.
            </seg>
          </u>
          <u>
            <seg>
              I valrörelsen lovade den borgerliga alliansen att höja studiemedlen
              till landets studenter. Beloppet varierade, men budskapet var
              tydligt: Studiemedlet skulle höjas.
            </seg>
          </u>
          <u>
            <seg>
              Visst är det som ministern beskriver, nämligen att det gjordes
              en rad förbättringar på området under den förra mandatperioden
              när vi socialdemokrater hade makten. Men vi ser nu att det inte
              är tillräckligt.
            </seg>
          </u>
          <u>
            <seg>
              Många studenter får i dag inte sin ekonomi att gå ihop. Många
              studenter mår dåligt och är stressade. Alla är inte nöjda med
              att låna av sina föräldrar. Extraarbete kanske gör att man försummar
              sina studier eller att kvaliteten på studierna blir sämre. Arbetet
              vid sidan av kan också påverka studietidens längd och gör kanske
              att man inte hinner slutföra sina studier i tid. Detta är kostsamt
              både för individen och för samhället.
            </seg>
          </u>
          <u>
            <seg>
              Lars Leijonborg beskriver i sitt svar att alla människor i Sverige
              som vill har möjlighet att studera på högskola. Det stämmer i
              teorin. Men i praktiken ser det faktiskt lite annorlunda ut. Högskoleverket
              har precis kommit med ny statistik som visar att det fortfarande
              är stora skillnader mellan vilka som väljer att läsa på högskola
              och vilka som inte gör det. Närheten är en faktor. Av de 15 kommuner
              där flest går vidare till högskolan har praktiskt taget alla universitet
              eller högskola i kommunen, och när det gäller storstadsområdena
              finns det i den egna kommunen eller i en angränsande kommun.
            </seg>
          </u>
          <u>
            <seg>
              Detta visar att etableringen av nya högskolor och utbyggnaden
              av antalet platser som vi socialdemokrater genomförde under förra
              året var framgångsrik. Därför är jag orolig när den borgerliga
              regeringen minskar antalet platser och när det i debatten förs
              fram att Sverige ska ha endast några få elituniversitet.
            </seg>
          </u>
          <u>
            <seg>
              Men det finns också ett tydligt samband mellan den sociala strukturen
              i kommunerna och hur många som går vidare till högskola. Föräldrarnas
              yrke och utbildning har avgörande betydelse för hur nästa generation
              väljer för sin framtid. Kommuner som har en stor andel högutbildade
              i 50-årsåldern har också en stor övergång till universitet och
              högskola. De tio kommuner som har den minsta övergången till universitet
              och högskolor har en relativt liten andel med eftergymnasial utbildning
              i föräldragenerationen.
            </seg>
          </u>
          <u>
            <seg>
              Detta visar att vi i Sverige trots stora satsningar och förbättringar
              fortfarande har en social snedrekrytering till högskolan. Förra
              året var det 25 procent av dem som läste på högskolan som hade
              arbetarbakgrund. Det har naturligtvis blivit bättre, men det är
              fortfarande inte tillräckligt bra.
            </seg>
          </u>
          <u>
            <seg>
              Fru talman! Högre studier får inte vara en klassfråga. Men det
              är just de personer som har en arbetarbakgrund och som ska eller
              har tagit steget att börja läsa på högskolan som drabbas hårdast
              när de ekonomiska förutsättningarna inte finns. Först och främst
              är det svårt att ta steget att ta på sig stora studieskulder.
              Men det måste också finnas förutsättningar för att man ska klara
              sig på sitt studiemedel när man väl studerar och för att man ska
              kunna slutföra sina studier i tid.
            </seg>
          </u>
          <u>
            <seg>
              Att den studiesociala utredningen inte har kommit i gång förrän
              nu är väl tecken på politisk ovilja att verkligen vilja förbättra
              villkoren för Sveriges studenter? Det är bra att man tar ett helhetsgrepp
              i fråga om trygghetssystemen, men jag ifrågasätter verkligen om
              man måste utreda om man ska höja studiemedlet eller inte.
            </seg>
          </u>
          <u>
            <seg>
              Det är också anmärkningsvärt att högskole- och forskningsministern
              i en debatt i kammaren den 12 december förra året lovade en höjning
              av studiemedlet under mandatperioden. Men en månad senare gick
              finansminister Anders Borg ut och sade att det inte finns något
              ekonomiskt utrymme för detta under denna period.
            </seg>
          </u>
          <u>
            <seg>
              Min första fråga blir då: Vem är det som man ska lyssna på, vad
              är regeringens ståndpunkt i studiemedelsfrågan, och kommer man
              att kunna höja studiemedlet eller inte under mandatperioden?
            </seg>
          </u>
          <u>
            <seg>
              Min andra fråga gäller den sociala snedrekryteringen. Nu har
              dessa nya uppgifter kommit från Högskoleverket. Finns det pengar
              för högskolorna att jobba med denna fråga?
            </seg>
          </u>
          <note type="speaker">
            Anf. 86 OSKAR ÖHOLM (m):
          </note>
          <u>
            <seg>
              Fru talman! Interpellanten Magdalena Streijffert har visat ett
              stort engagemang i dessa frågor, måste man säga, både här i dag
              och i många andra debatter som också jag har varit med i. Jag
              tror att också statsrådet har varit med tidigare.
            </seg>
          </u>
          <u>
            <seg>
              Problemet, om vi ska vara ärliga, är att den linje som hon företräder
              i väldigt stor utsträckning är just hennes egen linje. Hon har
              inte med sig sitt eget parti för några skarpa förslag när det
              gäller att höja studiemedlet. Jag tycker faktiskt att det är ganska
              angeläget att man är hederlig i den här typen av debatter.
            </seg>
          </u>
          <u>
            <seg>
              Vi kan alla skriva under på att det inte är någon lyxtillvaro
              att leva som student. Både jag och Magdalena Streijffert, som
              väl tillhör de ledamöter här i kammaren som har i ganska färskt
              minne just hur det är att leva på studiemedel, kan säkert intyga
              att det definitivt inte handlar om lyxmiddagar och stora utsvävningar.
            </seg>
          </u>
          <u>
            <seg>
              Det är ett av skälen till att den studiesociala utredningen ska
              se över studenternas villkor i ett sammanhang och då titta på
              beloppsnivåer som ska gälla framöver, på hur trygghetssystemen
              kan samverka och på hur studenter som har barn klarar sin situation
              som naturligtvis blir extra komplicerad. Det gäller också ett
              antal andra frågor.
            </seg>
          </u>
          <u>
            <seg>
              Magdalena Streijfferts parti motsatte sig den utredningen den
              behövdes inte. Men i dag låter det som att man ändå tycker att
              det är viktigt att frågorna gås igenom.
            </seg>
          </u>
          <u>
            <seg>
              Det som däremot inte är hederligt, fru talman, är att låta påskina
              att man själv representerar en förändring och en stor förbättring
              samtidigt som det inte finns några konkreta förslag till exempel
              i en skuggbudget.
            </seg>
          </u>
          <u>
            <seg>
              Studiemedelsnivån i dag, efter den höjning som genomfördes 2006
              och som också mitt parti var med på, är den nivå som Magdalena
              Streijffert och hennes parti precis före valet tyckte var rimlig.
              Det var vad man landade på: Det här är vad vi har råd med och
              tycker är rimligt. Nu står Magdalena Streijffert här i kammaren
              och säger att det inte räcker.
            </seg>
          </u>
          <u>
            <seg>
              Vi är säkert många som kan hålla med om att det även här borde
              kunna bli bättre. Men det är inte riktigt seriöst att först fastställa
              en nivå som man tycker är den rimliga nivån för att ett år senare
              i riksdagens talarstol säga: Den nivå som jag för precis ett år
              sedan tyckte var rimlig är i dag fullständigt ohållbar.
            </seg>
          </u>
          <u>
            <seg>
              Därefter heter det: Nu ska vi kraftigt höja studiemedlen. Dock
              har man inga konkreta förslag om hur det ska gå till.
            </seg>
          </u>
          <u>
            <seg>
              Inte heller när det gäller frågan om hur man ska se på studenter
              som jobbar extra vid sidan av sina studier ställer jag upp på
              Magdalena Streijfferts utgångspunkter. Om hon tycker att det är
              ett problem att väldigt många studenter jobbar extra för att få
              ekonomin att gå ihop, varför då i nästan varje debatt motarbeta
              oss som har sagt att fribeloppet kanske helt borde avskaffas eller
              också höjas? Resonemanget hänger inte riktigt ihop, tycker jag.
            </seg>
          </u>
          <u>
            <seg>
              Dessutom låter man påskina att det är ett stort problem att studenter
              jobbar vid sidan av sina studier. Inte heller det stämmer helt
              och hållet, tycker jag.
            </seg>
          </u>
          <u>
            <seg>
              Senast för några dagar sedan såg jag en undersökning som visar
              att uppemot 40 procent av studenterna i Sverige inte tycker att
              studierna riktigt motsvarar heltidsstudier. Därför tycker de att
              har tid att jobba lite extra vid sidan av studierna. Det är ungefär,
              som av en slump, den nivå som Magdalena Streijffert hänvisar till.
              Ungefär hälften av studenterna jobbar alltså extra vid sidan av.
              Dessutom vet vi att många arbetsgivare tycker att det är alldeles
              utmärkt. De tycker att det är bra att man får lite erfarenhet
              av arbetsmarknaden redan under studietiden. Då blir det lättare
              att ta klivet in.
            </seg>
          </u>
          <u>
            <seg>
              Jag skulle faktiskt tycka att det vore smakfullt om Magdalena
              Streijffert här i dag berättade för kammaren hur studiemedelsnivåerna
              skulle ha sett ut om riksdagen i stället hade bifallit Socialdemokraternas
              skuggbudget.
            </seg>
          </u>
          <note type="speaker">
            Anf. 87 Statsrådet LARS LEIJONBORG (fp):
          </note>
          <u>
            <seg>
              Fru talman! Den ram som Magdalena Streijffert sätter in sin fråga
              i kampen mot den sociala snedrekryteringen är en ram som jag känner
              en väldig sympati för. Jag ser absolut sambandet mellan att erbjuda
              en så god studerandeekonomi att vi bryter sambandet med föräldraekonomin
              så att man inte är beroende av sina föräldrar för att kunna studera.
            </seg>
          </u>
          <u>
            <seg>
              Tidigare i dag diskuterades skolfrågor. Också efter den här debatten
              kommer skolfrågor att diskuteras. Det är min mycket fasta övertygelse
              att det effektivaste sättet att bryta den sociala snedrekryteringen
              är att räta upp den svenska ungdomsskolan. Det är där som den
              sociala snedrekryteringen grundläggs kanske rent av i förskolan.
            </seg>
          </u>
          <u>
            <seg>
              Vi som följer tv-serien om en niondeklass i Malmö inser att väldigt
              mycket behöver göras på skolans område. Om vi där hjälper eleverna
              vidare först till gymnasiet och så småningom till högskolan gör
              vi verkningsfulla insatser mot den sociala snedrekryteringen.
            </seg>
          </u>
          <u>
            <seg>
              Studiemedlen höjdes om jag något får knyta an till Oskar Öholms
              argumentation den 1 juli 2006. Det rådde bred enighet om det.
              Därefter har studiemedlen höjts i takt med prisutvecklingen. Studiemedlen
              är nämligen indexreglerade. Därför ligger det mycket i Oskar Öholms
              argumentation om att den nivå som Socialdemokraterna år 2006 tyckte
              var rimlig fortfarande gäller och är justerad efter prisutvecklingen.
              Trots allt kan nivån därför inte vara så förskräckligt oacceptabel.
            </seg>
          </u>
          <u>
            <seg>
              Det finns argument för att nivån ändå bör höjas. Man kan föra
              en diskussion till exempel om att studenternas konsumtion inte
              riktigt överensstämmer med den allmänna konsumtionen. Enligt ett
              par undersökningar tycks det vara så beträffande det som studenterna
              köper att priserna har höjts något mer än prisnivån i allmänhet.
              Det är ett argument. Hyresnivån när det gäller studentlägenheter
              är ett annat argument. Det finns alltså anledning att se över
              detta. Det är en av flera uppgifter för den studiesociala utredningen.
            </seg>
          </u>
          <u>
            <seg>
              Beskedet från regeringen det gäller då mig, Anders Borg och alla
              andra i regeringen är att regeringen har inriktningen att under
              mandatperioden höja studiemedlen. Detta har jag sagt flera gånger
              här i kammaren, och det är detta som gäller. Sedan finns det övergripande
              löften av en ännu högre dignitet skulle samhällsekonomin haverera
              kommer en del andra löften inte att gälla. Men för dagen finns
              det ingenting som tyder på det. Det här är alltså vår inriktning.
            </seg>
          </u>
          <u>
            <seg>
              Det är förstås så som Magdalena Streijffert säger, att det för
              en uppjustering av nivåerna i och för sig inte behövs en statlig
              utredning. Jag har inte uteslutit att det kan ske redan i höstens
              budget. Men det vi vet är att vi när vi jobbar med budgeten för
              2010 kommer att ha ett utmärkt beslutsunderlag för att kunna bedöma
              om det vi erbjuder studenterna i form av studiemedel medger en
              skälig levnadsnivå.
            </seg>
          </u>
          <note type="speaker">
            Anf. 88 MAGDALENA STREIJFFERT (s):
          </note>
          <u>
            <seg>
              Fru talman! Det är de borgerliga som nu har regeringsmakten och
              som ska stå till svars för de löften som ställts ut. Det är viktigt
              att också det diskuteras.
            </seg>
          </u>
          <u>
            <seg>
              Jag undrar vad som gäller. Man har ju lovat att höja studiemedlen
              under mandatperioden. Men sedan går Anders Borg ut och säger att
              det inte kommer att hända. Nu får jag besked från minister Lars
              Leijonborg om att studiemedlen kommer att höjas såvida ekonomin
              inte havererar. Jag känner därför en oro för att Anders Borg tror
              att ekonomin kommer att haverera och att det därmed inte blir
              någon höjning av studiemedlen. Jag hoppas att så inte är fallet.
            </seg>
          </u>
          <u>
            <seg>
              Vi talar om att hälften av studenterna jobbar vid sidan av studierna.
              Men jag ser inte någon lösning i att höja fribeloppet så att de
              kan jobba mer. Jag tror att forsknings- och högskoleministern
              och jag är överens om att vi behöver förbättra kvaliteten i utbildningarna
              på högskolan. En del i det är, tror jag, att göra studierna till
              en heltidssysselsättning så att studenterna verkligen kan ägna
              tid åt sina studier alltså att det finns krav på det.
            </seg>
          </u>
          <u>
            <seg>
              Det är också så att detta med arbete vid sidan av studier är
              en klassfråga. Många studenter har egentligen ingen nytta av sitt
              extraarbete om de till exempel sitter i en Konsumkassa. Andra
              däremot kan kanske få hjälp av sin pappa och få ett extrajobb
              på ett företag. Det är oerhört viktigt att de jobb som finns verkligen
              har anknytning till det som studenterna studerar. I så fall kan
              de ha nytta av jobb. Men för många studenter gör jobb att studierna
              försummas.
            </seg>
          </u>
          <u>
            <seg>
              När det gäller Socialdemokraterna och studiemedlen gjorde vi
              under förra mandatperioden en rad förbättringar. Det handlar då
              om barntillägget och om att studiemedlen höjdes med 300 kronor,
              precis som sagts här. I vårt valmanifest lovade vi ytterligare
              en höjning under den här mandatperioden.
            </seg>
          </u>
          <u>
            <seg>
              I och med att det kommit olika svar från olika ministrar var
              min fråga vad som är regeringens ståndpunkt. Jag är glad över
              att här ha fått ett svar av Lars Leijonborg.
            </seg>
          </u>
          <u>
            <seg>
              När det gäller den sociala snedrekryteringen kan jag hålla med
              om att det till en del handlar om de tidiga åldrarna, om att det
              är viktigt att se till att alla har samma möjligheter i livet
              genom hela utbildningssystemet. Men man kan se att det för barn
              som kommer från arbetarfamiljer är svårt att ta steget till att
              läsa på högskola eller universitet. De har inte föräldrar som
              backar upp. Kanske får de höra att de inte ska ha studieskulder
              och att det inte är fråga om ett riktigt arbete.
            </seg>
          </u>
          <u>
            <seg>
              Jag tror därför att det är viktigt att tidigare i skolan få kontakt
              med högskolor och universitet. Jag tror också att högskolor och
              universitet har en viktig roll att spela när det gäller att samarbeta
              med skolor och att gymnasieungdomar får komma till högskolor och
              universitet för att se hur det fungerar. Då känner de kanske att
              det är något också för dem.
            </seg>
          </u>
          <u>
            <seg>
              Jag tror inte att det bara handlar om hela utbildningssystemet.
              Det handlar också om att universitet och högskolor har ett ansvar
              för att se till att det finns en god miljö. Alla ska ha möjligheter
              och förutsättningar att ta steget och våga studera på högskola
              och universitet. Det är inte självklart för dem som inte har föräldrar
              med akademisk bakgrund.
            </seg>
          </u>
          <note type="speaker">
            Anf. 89 OSKAR ÖHOLM (m):
          </note>
          <u>
            <seg>
              Fru talman! Även jag vill passa på att tacka statsrådet för svaret
              på interpellationen. Magdalena Streijffert gör ett försök att
              lite grann så split ungefär som om alliansen inte skulle vara
              överens. Apropå det tycker jag att det som sägs i svaret och det
              som jag sade i mitt förra inlägg visar att det finns en ganska
              bred enighet i hur man ser på frågorna från de borgerliga partierna.
              Vi vill förbättra. Vi tar frågorna på allvar. Vi låter de studiesociala
              utredningarna beta av de utmaningar som finns.
            </seg>
          </u>
          <u>
            <seg>
              Däremot är det viktigt att säga att det på Magdalena Streijfferts
              sida i politiken räcker att titta i budgetalternativen för att
              se att det skiljer flera miljarder mellan de olika kolumnerna
              för vad de olika oppositionspartierna vill satsa på studiemedel.
              Jag återkommer till detta.
            </seg>
          </u>
          <u>
            <seg>
              Min poäng nu och i mitt förra inlägg och anledningen till att
              jag begärde ordet i debatten är att jag tycker att man ska ha
              en viss ärlighet i den politiska diskussionen. Man kan förstås
              ställa sig i riksdagens talarstol och säga att det är hemskt och
              skamligt att regeringen ännu inte har höjt studiemedlen. Man kan
              använda vilka ord man vill. Men då måste man faktiskt också kunna
              hänvisa till någon konkret budget och ett skuggförslag som är
              konkret, där man säger att man vill göra på ett annat sätt. Men
              det kan inte Magdalena Streijffert göra, för hennes parti har
              inte föreslagit det. Socialdemokraterna avsatte inga extra pengar
              i sin budget för att öka studiemedlen förra gången. Man avsatte
              visserligen några extra miljoner för ytterligare några platser
              på högskolan. Men även där glömde man bort att lägga till pengar
              för studiemedlen för de extra platserna. Bara det visar ungefär
              hur seriöst man tar detta när man ska räkna hem det!
            </seg>
          </u>
          <u>
            <seg>
              Jag delar synen på bilden att studenter inte lever något lyxliv
              och att vi kommer att behöva göra förbättringar i ett system som
              för all del redan i dag är väldigt generöst. Jag håller med om
              att den politiska utmaningen handlar om att göra ett bra system
              ännu bättre. Det är precis det som är tanken med den studiesociala
              utredningen.
            </seg>
          </u>
          <u>
            <seg>
              Vi har som sagt deltagit från mitt partis sida i höjningar av
              studiemedlen tidigare senast år 2006. Vi ska nu titta på nivåerna
              framöver och gå igenom både beloppsnivåer, fribeloppsgränser och
              alla de andra viktiga frågorna. Men Magdalena Streijffert tyckte
              inte ens att utredningen behövdes. Alla förslag finns tydligen
              redan. Jag kan bara önska henne lycka till med att övertyga sitt
              eget parti att också föreslå de förändringarna konkret.
            </seg>
          </u>
          <note type="speaker">
            Anf. 90 Statsrådet LARS LEIJONBORG (fp):
          </note>
          <u>
            <seg>
              Fru talman! Det är viktigt att säga då och då att Sverige i ett
              internationellt perspektiv har ett bra studiemedelsystem. Vi har
              dessutom avgiftsfria studier inom högskolan, vilket numera skiljer
              oss från de flesta länder i Europa. Det är inte bara nattsvart.
            </seg>
          </u>
          <u>
            <seg>
              Studiemedlen ligger indexreglerat på den nivå där de låg när
              Socialdemokraterna avgick för ett och ett halvt år sedan. Just
              företrädare för Socialdemokraterna bör nog inte hävda att nivån
              är katastrofal.
            </seg>
          </u>
          <u>
            <seg>
              Som jag sade är detta kopplat till prisutvecklingen. Sanningen
              är att samhället i övrigt har haft en standardförbättring. Studenterna
              kan säga att de har blivit relativt sett fattigare eftersom de
              inte riktigt har fått del av den standardutveckling som har skett
              i samhället runt omkring. Även det argumentet får vägas in. Det
              är en sak som den studiesociala utredningen kan fundera på. Är
              prisbasbeloppet det bästa sättet att indexreglera studiemedlen?
            </seg>
          </u>
          <u>
            <seg>
              Jag är glad om jag har kunnat skingra någon oklarhet. Regeringens
              intention är att höja studiemedlen under mandatperioden. Det finns
              som bekant tre delar: bidragsdelen, lånedelen och fribeloppet.
            </seg>
          </u>
          <u>
            <seg>
              Jag delar å ena sidan Magdalena Streijfferts uppfattning om att
              det är bra om studenterna pluggar så hårt som möjligt så att de
              snabbt kommer ut i arbetslivet. Å andra sidan delar jag också
              helhjärtat Oskar Öholms uppfattning om att de som själva bedömer
              att de kan kombinera en hög studietakt med ett extraarbete bör
              ha den möjligheten.
            </seg>
          </u>
          <u>
            <seg>
              Som Magdalena Streijffert själv var inne på är det ett sätt att
              förbättra kontakten med arbetslivet. Det är också ett sätt för
              studenterna att förbättra sin ekonomi. Ett tredje argument, som
              ligger nära till hands för den här regeringen att påpeka, är att
              det ökar arbetsutbudet. Vi tror att arbete är det som skapar välstånd.
              Ju fler som arbetar, desto bättre är det. Jag tycker absolut att
              de studenter som klarar att jobba bör göra det.
            </seg>
          </u>
          <u>
            <seg>
              Tillvaron består inte bara av studier och arbete, utan det finns
              trots allt även för en del studenter något som kallas för fritid.
              Om man väljer att utnyttja en del av sin fritid till att jobba
              extra tycker jag att det ska vara ett individuellt val och inte
              någonting som vi politiker föreskriver. Jag tycker att det talar
              för att vi bör höja fribeloppsgränsen.
            </seg>
          </u>
          <u>
            <seg>
              Om jag skulle få bestämma själv skulle vi kunna avsätta en sådan
              ekonomisk ram för en reform på detta område att vi skulle kunna
              höja såväl lånedelen som bidragsdelen, och vi skulle även kunna
              höja fribeloppet. Jag kan inte lova att vi gör allt detta, men
              vi får se. Löftet är att vi ska göra något på detta område under
              mandatperioden.
            </seg>
          </u>
          <note type="speaker">
            Anf. 91 MAGDALENA STREIJFFERT (s):
          </note>
          <u>
            <seg>
              Fru talman! Först blev jag glad över att höra att man lovade
              att höja studiemedlen under mandatperioden. Sedan blev jag lite
              orolig, när Lars Leijonborg sade att det finns tre alternativ.
              Han talade om att man kan höja fribeloppet och att man då också
              har höjt studiemedlen. Jag hoppas att han inte menade det. Jag
              tror att det är viktigt att man höjer studiemedlen, och sedan
              kan man också höja fribeloppet. Men det är två olika frågor, och
              i valrörelsen lovade man att göra bådeoch.
            </seg>
          </u>
          <u>
            <seg>
              Jag tror inte att Oskar Öholm lyssnade riktigt. Han kanske inte
              heller har läst vårt budgetförslag tillräckligt noggrant. Min
              fråga till ministern i dag handlar om denna mandatperiod och om
              man kommer att höja studiemedlen eller inte. Det var faktiskt
              någonting man lovade, precis som vi socialdemokrater också lovade
              att höja studiemedlen under mandatperioden. Sedan har vi fribeloppet
              vid sidan av.
            </seg>
          </u>
          <u>
            <seg>
              Jag tror att studiemedlen är det viktiga. Det handlar om att
              studenterna ska få möjlighet att läsa på heltid. Det är många
              som i dag arbetar vid sidan av och som hellre skulle ha velat
              ha den tiden att lägga ned på sina studier och bedriva dem tillräckligt
              bra. Det är många studenter som är stressade och mår dåligt i
              dag. De känner att de inte riktigt hinner med.
            </seg>
          </u>
          <u>
            <seg>
              Men det är självklart att de studenter som klarar sig på sina
              studiemedel och ändå vill jobba vid sidan av ska kunna göra det.
              Det håller jag absolut med om.
            </seg>
          </u>
          <u>
            <seg>
              Det viktiga för studenter som läser på universitet och högskola
              är att försöka få en koppling till arbetsmarknaden under sin studietid.
              Då menar jag inte att man ska sitta i kassan på Konsum, utan det
              ska vara något i anslutning till det man studerar. Sådan samverkan
              med det omgivande samhället tycker jag att högskolorna och universiteten
              är för dåliga på.
            </seg>
          </u>
          <u>
            <seg>
              Jag skulle vilja ha svar på frågan, för jag blev lite orolig.
              När man säger att man höjer fribeloppet menar man då att man har
              höjt studiemedlen? Det är i så fall oroväckande.
            </seg>
          </u>
          <note type="speaker">
            Anf. 92 Statsrådet LARS LEIJONBORG (fp):
          </note>
          <u>
            <seg>
              Fru talman! Magdalena Streijffert talade i ett tidigare inlägg
              om att hon vill se bättre kontakter mellan gymnasiet och högskolan.
              Det är något jag verkligen kan instämma i. Det finns olika former.
              En idé som jag och Jan Björklund jobbar med tillsammans är att
              få in lärare i gymnasiet som själva har forskarutbildning. Det
              är ett sätt att föra in högskolans arbetssätt i gymnasiet. Även
              det tror jag kan bidra till den önskvärda utvecklingen att bredda
              rekryteringen till högskolan.
            </seg>
          </u>
          <u>
            <seg>
              När vi diskuterar studenternas ekonomi finns alla de tre inslag
              jag talade om med. Också en höjning av fribeloppsgränsen har någon
              statsfinansiell påverkan även om den är svår att bedöma. De studenter
              som jobbar betalar förmodligen skatt. I så fall blir det också
              en intäkt för statsverket. Men när vi räknar så räknar vi med
              en kostnad för att höja gränsen.
            </seg>
          </u>
          <u>
            <seg>
              Beskedet är att vi ska höja studiemedlen. Det handlar om just
              studiemedlen, nämligen lånedelen och bidragsdelen. Jag hoppas
              att alla missförstånd på den punkten är utklarade. Men jag menar
              att alla tre delarna är viktiga för studenterna.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2007/08:375 om kvaliteten i förskolan
            och vårdnadsbidraget
          </note>
          <note type="speaker">
            Anf. 93 Utbildningsminister JAN BJÖRKLUND (fp):
          </note>
          <u>
            <seg>
              Fru talman! Marie Granlund har frågat mig hur jag vill behålla
              kvaliteten i förskolan samt åstadkomma valfrihet för de föräldrar
              som önskar förskola för sina barn när vårdnadsbidraget urholkar
              resurserna.
            </seg>
          </u>
          <u>
            <seg>
              Jag håller med interpellanten om att den svenska förskolan är
              unik. Förskolan kan numera ses som en del av utbildningsväsendet,
              och verksamheten fungerar ofta bra. Förskolans potential att stimulera
              barns naturliga lust att lära har inte utnyttjats fullt ut. En
              fortsatt utveckling av förskolan är av största vikt, och regeringen
              avser att satsa på att höja kvaliteten i förskolan ytterligare.
            </seg>
          </u>
          <u>
            <seg>
              Som tidigare meddelats genomför regeringen under mandatperioden
              en familjepolitisk reform bestående av ett frivilligt kommunalt
              vårdnadsbidrag, jämställdhetsbonus, barnomsorgspeng och ett ökat
              pedagogiskt uppdrag i förskolan. Syftet med reformerna är att
              valfriheten, mångfalden och kvaliteten ska öka i barnomsorgen
              så att denna bättre möter familjernas behov genom att ge föräldrarna
              ökade möjligheter att välja den typ av verksamhet som är lämplig
              för just deras barn i deras situation.
            </seg>
          </u>
          <u>
            <seg>
              Fler än åtta av tio ett- till femåringar tillbringar delar av
              sin vardag i förskolan. Införandet av ett frivilligt kommunalt
              vårdnadsbidrag kommer inte att förta skyldigheten för kommunerna
              att erbjuda plats i förskolan av god kvalitet inom tre till fyra
              månader. Denna skyldighet ska självfallet kvarstå och betyder
              att barnen även framöver, om föräldrarna så väljer, kommer att
              ha möjlighet att delta i förskolans pedagogiska verksamhet.
            </seg>
          </u>
          <u>
            <seg>
              Under det senaste årtiondet har det pedagogiska inslaget i förskolan
              fått en allt större betydelse. Tidig pedagogisk stimulans ökar
              barns förmåga och lust att lära. Inte minst gynnas barnens språkliga
              utveckling.
            </seg>
          </u>
          <u>
            <seg>
              Regeringen har tidigare aviserat att förskolans pedagogiska uppdrag
              ska stärkas i takt med barnens utveckling. Inom Regeringskansliet
              pågår ett arbete med dessa frågor. Ett lekfullt lärande i förskolan
              kan lägga grunden för att fler barn lyckas i skolan. Det kommer
              att särskilt gynna de barn som inte kan räkna med stöd hemifrån
              eller som av olika skäl är i behov av extra stöd. Därför avser
              regeringen att bland annat införa tydligare mål i förskolans läroplan,
              utökad kvalitetsgranskning av verksamheten samt förbättra utbildningen
              till förskollärare med en tydlig inriktning mot förskolans behov.
            </seg>
          </u>
          <u>
            <seg>
              För att ännu fler barn än tidigare ska få tillgång till pedagogisk
              verksamhet kommer rätten till allmän förskola att utvidgas till
              att gälla alla barn från tre års ålder i stället för som i dag
              från fyra års ålder. Samtidigt kommer möjlighet finnas att kombinera
              den allmänna förskolan med andra barnomsorgslösningar.
            </seg>
          </u>
          <u>
            <seg>
              Det bör säkerställas att förskolorna arbetar med en pedagogisk
              verksamhet som är anpassad till det enskilda barnets behov. För
              att säkra kvaliteten bör en tydlig uppföljning och utvärdering
              ske av arbetet. Statens skolverks utbildningsinspektion har bland
              annat som uppgift att inspektera att kommunerna följer sina skyldigheter
              på förskoleområdet.
            </seg>
          </u>
          <u>
            <seg>
              Regeringen planerar nu flera förändringar och ambitionshöjningar
              av utbildningsinspektionen för att ytterligare stärka denna kvalitetsgranskning.
            </seg>
          </u>
          <note type="speaker">
            Anf. 94 MARIE GRANLUND (s):
          </note>
          <u>
            <seg>
              Fru talman! Den svenska förskolan är verkligen unik. Gång på
              gång toppar förskolan listan på de verksamheter som medborgarna
              har absolut störst förtroende för. Den är också ett föredöme internationellt.
              Men paradoxalt nog verkar den vara mer uppskattad utomlands än
              av regeringen.
            </seg>
          </u>
          <u>
            <seg>
              Nu aviserar man en rad olika åtgärder som kommer att urholka
              den svenska förskolan. Det handlar om vårdnadsbidraget, barnomsorgspengen
              och det som redan är infört sedan tidigare, nämligen den fria
              etableringsrätten.
            </seg>
          </u>
          <u>
            <seg>
              Jag tycker att det är väldigt tråkigt att Folkpartiet nu har
              gett upp sin tidigare kamp mot det kvinnofientliga vårdnadsbidraget
              som bland annat Bengt Westerberg ledde. Man har gett upp, och
              vårdnadsbidraget kommer nu att bli ett faktum.
            </seg>
          </u>
          <u>
            <seg>
              Sveriges Kommuner och Landsting har uppskattat att vårdnadsbidraget
              kommer att kosta kommunerna ungefär 3 miljarder kronor. Det motsvarar
              ca 9 000 anställda inom förskolan och innebär mer än en tioprocentig
              neddragning av personalen. Tio anställda på ett dagis riskerar
              alltså att bli nio, för någonstans ska ju pengarna tas när vårdnadsbidraget
              ska betalas av kommunerna.
            </seg>
          </u>
          <u>
            <seg>
              Regeringen har hävdat att vårdnadsbidraget handlar om föräldrarnas
              valfrihet och att det inte kommer att påverka tillgängligheten
              till förskolan eller dess kvalitet.
            </seg>
          </u>
          <u>
            <seg>
              När man införde kontantstøtte , vårdnadsbidrag, i Norge, någonting
              som det norska Arbeiderpartiet nu avskaffar, visade det sig att
              det blev precis tvärtom. Vårdnadsbidraget utnyttjades självfallet
              framför allt av kvinnor det är ingen nyhet och av väldigt många
              invandrarkvinnor i storstädernas förorter som inte hade fått något
              arbete. Med andra ord var det just de barn som hade absolut störst
              behov av barnomsorgens och förskolans kompensatoriska ansvar som
              ställdes utanför.
            </seg>
          </u>
          <u>
            <seg>
              Det är klart att detta också påverkar ekonomin. Regeringen har
              sagt att detta inte kommer att ske, för barnomsorgen kommer att
              vara precis som tidigare. Det är inte sant. Det kan säkert några
              av de lundapolitiker som sitter här redogöra för sedan. I Lund
              har Folkpartiet också kapitulerat. Nu ska vårdnadsbidraget införas.
              Ett argument som man använder är just detta att nu kommer trycket
              mot barnomsorgen att minska. Det ser man som något positivt.
            </seg>
          </u>
          <u>
            <seg>
              Min fråga till statsrådet är: Vidhåller statsrådet fortfarande
              uppfattningen att ett vårdnadsbidrag inte kommer att påverka förskolans
              utformning och kvalitet?
            </seg>
          </u>
          <u>
            <seg>
              Vi vill i stället utveckla förskolan, och det från ett till sex
              års ålder. Vi vill förstärka kvaliteten och det pedagogiska innehållet.
              Varför ska inte till exempel barn som vill lära sig läsa och skriva
              få lov att göra det? Varför ska inte små fyra- och femåringar
              få lov att pröva ett nytt språk redan i förskolan? Mandarin på
              dagis skulle kunna få en ny innebörd.
            </seg>
          </u>
          <u>
            <seg>
              Det är så vi vill utveckla förskolan. Vi vill inte urholka den
              genom vårdnadsbidrag. Jag kan bara beklaga att Folkpartiet har
              gett upp den kampen.
            </seg>
          </u>
          <u>
            <seg>
              Jag skulle vilja ha ett svar på frågan om skolministern fortfarande
              anser att vårdnadsbidraget inte kommer att påverka förskolans
              kvalitet.
            </seg>
          </u>
          <note type="speaker">
            Anf. 95 CHRISTINE JÖNSSON (m):
          </note>
          <u>
            <seg>
              Fru talman! I sin interpellation tar Marie Granlund upp frågor
              om mål och kvalitet i förskolan. Samtidigt drar hon paralleller
              till en kommun som är styrd av en borgerlig allians, nämligen
              Lund.
            </seg>
          </u>
          <u>
            <seg>
              I juni 2007, för knappt ett år sedan, hade jag besök av ett av
              våra kommunalråd, det tekniska kommunalrådet och moderaten Tomas
              Avenborg. Han var upp från Lund för att ta emot tidningen Fokus
              pris för årets bästa boendekommun, och år 2007 var det Lund. Vad
              mäter man där? Jo, det är lite av det som Marie och Jan Björklund
              var inne på. Det är vilken kvalitet man har i förskolan, vilken
              kvalitet man har i skolan och andra faktorer som gör att man trivs
              att bo i en kommun. I den undersökningen kom man fram till att
              förskolan var en av de viktigaste faktorerna till att man valde
              att bosätta sig i en kommun. Där låg Lund väldigt högt.
            </seg>
          </u>
          <u>
            <seg>
              Jag tror, precis som Marie Granlund, att de här frågorna är viktiga
              för den enskilde. Det har också gjort att man drivit de här frågorna
              om kvalitet, mångfald och valfrihet så hårt i det borgerligt styrda
              Lund. Man var tidigt ute med olika alternativ. Man hade möjlighet
              att välja mellan privat och kommunal barnomsorg. Man var också
              tidigt ute med det som man kallar trebarnssystem där ett antal
              föräldrar kunde gå ihop och bilda ett barnomsorgskollektiv.
            </seg>
          </u>
          <u>
            <seg>
              Varför gjorde man detta i Lund till skillnad från andra städer?
              Jo, det berodde mycket på att det inte ser likadant ut i Lund
              som i Mellerud, Bengtsfors eller Stockholm. Lund har väldigt många
              studenter och studentfamiljer som har andra krav på barnomsorg
              än vad man kanske har i andra kommuner där man har förvärvsarbetande
              föräldrar. Man vill ha lite alternativ. Man vill också ha möjlighet
              att ha barnomsorg på andra tider än traditionella familjebildningar.
            </seg>
          </u>
          <u>
            <seg>
              Detta gör att man som kommunalpolitiker är tvungen att titta
              på den valfriheten för att kunna ge föräldrar en bra barnomsorg
              oavsett om de jobbar åtta timmar på ett fast jobb eller jobbar
              på obekväma arbetstider. Man öppnade också tidigt dagis på obekväma
              arbetstider med mera. Jag tror att det är viktigt att man ser
              detta i förhållande till hur man ser på barnomsorgen.
            </seg>
          </u>
          <u>
            <seg>
              Jag tycker att det är viktigt, precis som både Jan Björklund
              och Marie har varit inne på, att man erbjuder den barnomsorg folk
              vill ha. Vill man ha kommunal barnomsorg så ska man naturligtvis
              få det. Vill man ha möjlighet att ta ett vårdnadsbidrag så ska
              man ha möjlighet till det. Vill man ha möjlighet att välja ett
              alternativt dagis, antingen inom den kommunala omsorgen eller
              i ett enskilt alternativ, så ska man kunna göra det.
            </seg>
          </u>
          <u>
            <seg>
              Det jag reagerar på i den här interpellationen är att man generaliserar.
              Man säger att det här inte kommer att fungera därför att man inför
              vårdnadsbidrag och att det inte kommer att fungera därför att
              man i Lunds kommun har valt att sänka skatten. Så är det inte,
              Marie. Du är välkommen att besöka Lunds kommun. Jag har pratat
              med kommunstyrelsens ordförande Mats Helmfrid om att det finns
              en stående inbjudan om att titta på hur en bra, fungerande barnomsorg
              fungerar i en kommun som är styrd av alliansen.
            </seg>
          </u>
          <note type="speaker">
            Anf. 96 ULF NILSSON (fp):
          </note>
          <u>
            <seg>
              Herr talman! Den här interpellationen besjälas av kritik mot
              vårdnadsbidraget. Det är egentligen det och värdering av vårdnadsbidraget
              som den framför allt handlar om. Det får man respektera vi kan
              ha olika åsikter men tyvärr är den full av rent sakliga felaktigheter
              som ska styrka argumentationen. Liksom Christine Jönsson bor jag
              i Lund och har jobbat som kommunpolitiker i Lund i många år, men
              det behöver man inte ha gjort för att se att det är fel. Man kan
              slå upp jämförelsetal för skolhuvudmän och se hur mycket det ligger
              i Marie Granlunds fakta.
            </seg>
          </u>
          <u>
            <seg>
              Marie Granlund hävdar ju att Lund har dålig barnomsorg eller
              är på väg att få det, har köer till barnomsorgen, är en lågskattekommun
              och så vidare. I verkligheten har Lund ingen kö utan tvärtom har
              man en högre ambition än vad lagen säger om att ge barnomsorgsplats
              inom tre månader. Man har maxgränser för gruppstorlekar. Snittstorleken
              är 13 barn per grupp jämfört med 17 i motsvarande kommuner. Man
              satsar mer på skola och barnomsorg än till exempel Marie Granlunds
              hemkommun Malmö. Kostnaden per barn i barnomsorgen är 125 200
              kronor. I Malmö ligger den på 110 000 kronor. När man lägger ihop
              kostnaderna för alla barn blir det ganska stora skillnader. Samma
              siffror ser vi när det gäller satsningar på skola, grundskola
              och gymnasieskola, i Malmö och Lund.
            </seg>
          </u>
          <u>
            <seg>
              Däremot, på tal om lågskattekommun, har Lund och Malmö exakt
              samma skattesats i dag, men Lund satsar mer på skolan än vad Malmö
              gör.
            </seg>
          </u>
          <u>
            <seg>
              Nu är det här kanske inte i första hand en diskussion om Lund
              och Malmö, utan det var mest för att visa att det finns ett antal
              sakfel i den här interpellationen. Lika dåligt räknar Socialdemokraterna
              när man debatterar det här för hela riket. Man använder siffran
              3 miljarder att vårdnadsbidraget skulle ge en merkostnad totalt
              i landet på 3 miljarder. Jag vet inte hur man har kommit fram
              till den siffran. Det satt några tjänstemän från Socialdepartementet
              och försökte få fram den, och vår slutsats var att Socialdemokraterna
              måste ha räknat fel och trott att vårdnadsbidraget gäller till
              det att barn har fyllt fyra år. Det gäller alltså bara tills de
              har fyllt tre.
            </seg>
          </u>
          <u>
            <seg>
              I verkligheten är det i dag 11 procent av föräldrarna med barn
              i den ålder som är aktuell som i dag inte utnyttjar barnomsorgen
              alls. Skulle alla de begära vårdnadsbidrag så blir det en merkostnad
              i hela landet på 600 miljoner en rimlig kostnad i sådana här sammanhang
              för att öka valfriheten. Om däremot ännu fler väljer vårdnadsbidrag
              i stället för barnomsorg så sjunker naturligtvis kostnaderna för
              den kommunala barnomsorgen.
            </seg>
          </u>
          <u>
            <seg>
              Alliansregeringen har som sagt lagt fram förslag om ett familjepolitiskt
              paket, jämställdhetsbonus, vårdnadsbidrag, barnomsorgspeng och
              kvalitet i förskolan. Ett mycket viktigt inslag i detta paket,
              som Marie Granlund går förbi, är att föräldrar som delar på ansvaret
              får uppmuntran, och möjlighet till ökad valfrihet stimuleras dessutom.
            </seg>
          </u>
          <u>
            <seg>
              Socialdemokraterna har ju inte presenterat någon politik med
              uppmuntran till jämställt utnyttjande av föräldraförsäkringen,
              varken i regeringsställning eller i opposition. Däremot vägrade
              Socialdemokraterna, när vi debatterade det här i socialförsäkringsutskottsdebatten
              i riksdagen, att svara på om de är intresserade av till exempel
              fullständig kvotering och så vidare.
            </seg>
          </u>
          <u>
            <seg>
              Jag tycker att det är synd att på det här sättet haka upp sig
              på denna valfrihetsdel i reformen, för det här är första gången
              sedan Bengt Westerberg som socialförsäkringen och föräldraförsäkringen
              får en rejäl skjuts framåt mot att uppmuntra jämställdhet. Det
              glömmer Marie Granlund helt.
            </seg>
          </u>
          <note type="speaker">
            Anf. 97 PETER HULTQVIST (s):
          </note>
          <u>
            <seg>
              Herr talman! Att kunna ta ställning till de ekonomiska konsekvenserna
              av ett så dåligt utrett förslag är omöjligt. Förslaget bör därför
              utredas grundligare med en fullödig beskrivning av de kommunalekonomiska
              effekterna, till exempel genom att beskriva hur vårdnadsbidraget
              kan slå i olika kommuntyper. Inte minst saknas en analys av hur
              vårdnadsbidraget kommer att påverka förskolans resurser samt vilka
              vårdnadsbidragets effekter blir när det samordnas med avdragsrätten
              för hushållsnära tjänster.
            </seg>
          </u>
          <u>
            <seg>
              Så står det i Lärarförbundets yttrande till Socialdepartementet
              över konsekvenserna när det gäller vårdnadsbidraget. Jag tror
              att Ulf Nilsson har all anledning att fundera på om det här förslaget
              över huvud taget har någon som helst fast förankring i analys
              och hur konsekvenserna blir i den kommunala sektorn.
            </seg>
          </u>
          <u>
            <seg>
              Det finns bara en plånbok i en kommun. Gör man någonting extra
              så får man ta ut det någon annanstans. Att försöka ge någon sorts
              bild av att vårdnadsbidraget inte ger några effekter eller att
              man med enkel matematik eller höftningar i analysen kan lösa det
              här, det är att föra folk bakom ljuset. Det här är ett problem
              som man måste ta tag i, och där har regeringen inte i sina förslag
              och funderingar över huvud taget någon grund att stå på.
            </seg>
          </u>
          <u>
            <seg>
              Det finns alltså all anledning att peka på en bakläxa för regeringen
              när det gäller den biten. Gå hem och gör ett bättre jobb!
            </seg>
          </u>
          <u>
            <seg>
              När det gäller själva vårdnadsbidraget tycker jag att man ska
              ta utgångspunkt i Pirls och PISA:s undersökningar av skolresultat.
              Det har visat sig att tioåringar som har gått i förskola har bättre
              resultat när det gäller läs- och skrivfärdigheter än övriga barn.
              Förskolan har positiva och varaktiga effekter när det gäller skolresultat.
              Även den sociala kompetensen påverkas i positiv riktning. Det
              är med andra ord gynnsamt att barn börjar i förskolan före tre
              års ålder.
            </seg>
          </u>
          <u>
            <seg>
              Ibland målas i den politiska debatten upp en motsättning mellan
              föräldrarnas tid med barnen och förskolan. Det menar jag är mycket
              olyckligt. Det krävs tid för föräldrarna, men det krävs också
              en kvalitetsmässigt bra förskola, och på den punkten finns ingen
              motsättning.
            </seg>
          </u>
          <u>
            <seg>
              Jag tycker att det regeringen sysslar med på den här punkten
              är olyckligt. Jag tycker att man i stället för att koncentrera
              så mycket kraft på vårdnadsbidraget som någon sorts framtidsreform
              skulle koncentrera kraften på förskolans kvalitet.
            </seg>
          </u>
          <u>
            <seg>
              Vårdnadsbidraget riskerar att få starka negativa konsekvenser
              på förskolan i kommunerna. Därför står den i direkt motsats till
              kvaliteten i förskolan. Tillsammans med avdragsrätten för hushållsnära
              tjänster banar det vägen för billiga, privata omsorgslösningar.
              Det blir sammantaget ett rejält statligt bidrag som öppnar för
              anställning av privata barnflickor i mer välbeställda familjer.
              Det är det ena perspektivet.
            </seg>
          </u>
          <u>
            <seg>
              Det andra är, vilket erfarenheter från Norge visar, att det i
              invandrartäta områden blir en stark överrepresentation vad gäller
              att utnyttja vårdnadsbidraget. Just de barn som är i behov av
              en stark och intensiv språkutveckling går miste om detta, och
              kontakten med det svenska språket riskerar att skjutas upp till
              skolstarten vid sju års ålder. Vad har de eleverna då för möjligheter
              att klara skolan på ett bra sätt?
            </seg>
          </u>
          <u>
            <seg>
              Jag har också funderat på hur vårdnadsbidraget hänger ihop med
              den så kallade arbetslinje som regeringen säger sig stå för. Det
              skulle vara intressant att höra ministerns kommentar dels på den
              punkten, dels beträffande de övriga saker som jag nämnt i mitt
              inlägg.
            </seg>
          </u>
          <note type="speaker">
            Anf. 98 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Till skillnad från Peter Hultqvist klarar regeringen
              av att hålla två tankar i huvudet samtidigt. Det går att både
              ge föräldrar valfrihet när barnen är väldigt små, att få mer tid
              med sina barn, och samtidigt höja kvaliteten i den svenska förskolan.
              Det finns ingen motsättning i det.
            </seg>
          </u>
          <u>
            <seg>
              Jag tror att väldigt många föräldrar jag erkänner att jag själv
              tillhör dem känner att de i ett skede då de befinner sig mitt
              i yrkeslivet och samtidigt har barn har svårt att få livspusslet
              att gå ihop. Regeringen gör därför ett antal reformer för att
              underlätta för dem. Hög kvalitet i förskolan är naturligtvis en
              förutsättning för att människor ska våga ha sina barn i förskolan,
              och vi har hög kvalitet i förskolan. Kvaliteten kan dock bli ännu
              bättre.
            </seg>
          </u>
          <u>
            <seg>
              När barnen är små ger vårdnadsbidraget de föräldrar som vill
              möjlighet att kunna vara något mer med sina barn. Förändringar
              i föräldraförsäkringen genom jämställdhetsbonus ger förutsättningar
              och stimulans för att föräldraledigheten ska delas ännu mer jämställt
              än i dag. Jag tror att detta sammantaget är bra för både barnen,
              familjerna och valfriheten.
            </seg>
          </u>
          <u>
            <seg>
              Också avdragsrätt för hushållsnära tjänster är en del i detta.
              Det tas upp i interpellationen. Jag tänker mycket på stressade
              barnfamiljer som får möjligheter till det. Även den som inte har
              barn hemma utan bor på en herrgård i Sörmland drar av en massa
              pengar. Det är alltså fullt tillåtet även i det fallet. Ännu mer
              gäller det dock människor som befinner sig i yrkeskarriären, har
              barn hemma och ska få livspusslet att gå ihop. Också den reformen
              underlättar alltså för människor. Jag förstår inte varför vi skulle
              avstå från att göra reformer som underlättar för människor att
              leva sina liv.
            </seg>
          </u>
          <u>
            <seg>
              När det gäller förskolans kvalitet finns det ett par saker att
              diskutera. Det var en formidabel sågning som våra riksdagsledamöter
              från Lund gjorde av Marie Granlunds interpellation beträffande
              påståendena om hur det förhåller sig. En intressant komplettering
              kan vara att det är samma skattesats i Lund som i Malmö, och trots
              det satsar de borgerliga i Lund mycket mer på förskolan än vad
              Malmö gör. Det glömde Marie Granlund att nämna.
            </seg>
          </u>
          <u>
            <seg>
              Det socialdemokratiskt styrda Göteborg är den kommun i Sverige
              som har de i särklass flesta anmärkningarna från Skolverket när
              det gäller att leva upp till åtagandena beträffande förskolan
              enligt skollagen. Det socialdemokratiskt styrda Göteborg har den
              absolut största mängden anmärkningar. Anmärkningarna gäller även
              barnomsorgsgarantin, alltså att leva upp till den genom att ge
              barnen plats i tid och så vidare. Det kan ju inte vara vårdnadsbidraget
              som skapat detta problem i Göteborg. När det kommer till kritan
              handlar det om oförmågan att prioritera förskolan. Borgerliga
              kommuner satsar mer på förskolan än socialdemokratiska. Det är
              sanningen.
            </seg>
          </u>
          <u>
            <seg>
              När det gäller sådant som staten kan göra, för förskolan är trots
              allt kommunernas ansvar, vill jag nämna förskollärarutbildningen.
              Faktum är att sedan Socialdemokraterna genomförde den nya förskollärarutbildningen
              för sju år sedan har intresset för att bli förskollärare i Sverige
              sjunkit dramatiskt. Det var en stor och viktig reform sades det
              när den genomfördes. I verkligheten vill allt färre bli förskollärare,
              och det är stor brist på förskollärare i dag.
            </seg>
          </u>
          <u>
            <seg>
              För det första gör regeringen en ny lärarutbildningsreform där
              förskollärarutbildningen kommer att återfå en egen identitet i
              stället för att endast vara en mycket liten del av grundskollärarutbildningen,
              som Socialdemokraterna gjorde den till. Att vara förskollärare
              ska innebära att man har en egen identitet.
            </seg>
          </u>
          <u>
            <seg>
              För det andra gör vi en viktig förändring i läroplanen genom
              att peka ut att förskollärarna ska ha ansvaret för verksamheten
              i förskolan. Socialdemokraterna har aldrig vågat uttala detta
              eftersom de då skulle stöta sig med Kommunal och LO, som organiserar
              barnskötarna. Därför står det i läroplanen för förskolan att arbetslaget
              tar ansvaret, i stället för förskollärarna. Om Socialdemokraterna
              börjar tänka om på den punkten välkomnar jag naturligtvis det.
            </seg>
          </u>
          <note type="speaker">
            Anf. 99 MARIE GRANLUND (s):
          </note>
          <u>
            <seg>
              Herr talman! Jag tycker fortfarande att Lund är ett bra exempel
              när man där går ut och säger att vårdnadsbidraget kommer att minska
              trycket på barnomsorgen. Man använder vårdnadsbidraget till att
              lösa detta.
            </seg>
          </u>
          <u>
            <seg>
              Ulf Nilsson säger att jag sagt att det är en lågskattekommun
              och så vidare. Det har jag inte alls sagt. Läs interpellationen!
              Om ni har synpunkter på svenskundervisningen är det väl för att
              det var bättre på 50-talet; det är ju det årtionde som ni i Folkpartiet
              brukar hylla mest. Då kunde man kanske lära sig att läsa och skriva.
              Det står ingenting om det i interpellationen.
            </seg>
          </u>
          <u>
            <seg>
              Däremot står det att Lunds borgerliga regim sänkt skatten, och
              det kanske Ulf Nilsson inte kan säga emot. Han kanske inte heller
              kan säga emot de artiklar som tidningarna fylls av, de som handlar
              om föräldrauppror mot större barngrupper. Detta kommer att ytterligare
              förvärras när man inför ett vårdnadsbidrag som ska lätta på trycket
              i barnomsorgen.
            </seg>
          </u>
          <u>
            <seg>
              Jag skulle vilja säga till Jan Björklund, som svänger sig med
              sanningen, att i skollagsarbetet, som vi genomförde innan vi förlorade
              i valet, hade vi kommit fram till att förskolläraren ska vara
              den som leder det pedagogiska arbetet i förskolan. Detta vet Jan
              Björklund, och därför kan vi avsluta den diskussionen. Jan Björklund
              sprider en mängd osanningar, vilket är ganska frustrerande.
            </seg>
          </u>
          <u>
            <seg>
              Det är anmärkningsvärt att Folkpartiet, som tidigare stått upp
              och kämpat mot vårdnadsbidraget, över en natt ändrat sig och nu
              talar om valfrihet och hyllar vårdnadsbidraget. Det är en make-over
              som heter duga. Först trodde jag att de lagt sig platt för Kristdemokraterna,
              men nu argumenterar de livligt för ett vårdnadsbidrag som kommer
              att minska jämställdheten, som kommer att se till att de barn
              som allra mest behöver förskolans kompensatoriska roll inte kommer
              att få den.
            </seg>
          </u>
          <u>
            <seg>
              Om ni inte tror på detta undrar jag varför ni inte åker till
              Norge och tittar på vad kontantstøtte inneburit där. Jämställdheten
              har minskat, de barn som har störst behov av förskolan har stängts
              ute på grund av detta. Det är inte så, Ulf Nilsson, att vi inte
              driver jämställdhetsfrågor vad gäller föräldraförsäkring och annat.
              Vi har till exempel sagt, vilket Ulf Nilsson vet, att vi ställer
              upp på en jämställdhetsbonus under förutsättning att man tar bort
              vårdnadsbidraget. Det är jätteviktigt att komma ihåg.
            </seg>
          </u>
          <u>
            <seg>
              Vårdnadsbidraget kommer, som sagt, att innebära att de barn som
              behöver förskolan allra mest inte kommer att få den barnomsorgen.
              I Malmö är Folkpartiet emot vårdnadsbidraget, och det tackar vi
              för. Jag vågar inte tänka på vad det skulle innebära för min hemstad
              om en mängd barn som i dag har tillgång till förskolan helt plötsligt
              inte fick den möjligheten.
            </seg>
          </u>
          <u>
            <seg>
              Det ser ganska olika ut i Sverige, och det ser också ganska olika
              ut mellan städerna. Jag är övertygad om att förskolan har en jätteviktig
              roll att spela. Men Folkpartiet vill gå tillbaka till 50-talet
              med hemmafruar, vårdnadsbidrag, realskola. Det är deras politik.
              De önskar sig tillbaka till en svunnen tid, men så fungerar det
              inte. Lärandet börjar inte som Jan Björklund brukar säga på lågstadiet.
              Lärandet börjar i förskolan. Lärandet börjar inte heller när man
              är tre, utan det börjar långt tidigare. Det måste vi uppmuntra,
              och därför måste vi sätta in ytterligare resurser i stället för
              att defensivt lägga oss för ett vårdnadsbidrag.
            </seg>
          </u>
          <note type="speaker">
            Anf. 100 CHRISTINE JÖNSSON (m):
          </note>
          <u>
            <seg>
              Herr talman! Det resonemang som vi hör från Socialdemokraterna
              känner vi igen från den lokala debatten där Socialdemokraterna
              är rädda för de olika alternativ som kan komma upp. Man kan nämligen,
              enligt Socialdemokraternas sätt att se, välja fel.
            </seg>
          </u>
          <u>
            <seg>
              Därför kan jag känna en viss frustration när Peter Hultqvist
              säger att vårdnadsbidraget är dåligt. Då är det väl inga större
              bekymmer, för i så fall kommer ingen att välja det. I stället
              väljer man förskola, och då är allt frid och fröjd enligt Peter
              Hultqvists sett att se det.
            </seg>
          </u>
          <u>
            <seg>
              Jag vill också framföra att det beslut som fattats är ganska
              logiskt. Man ska utreda vilka konsekvenser det får för den kommunala
              förskolan och för kommunens ekonomi att ett vårdnadsbidrag införs.
              Det är naturligtvis det beslut man som kommunalpolitiker har att
              ta, att titta på de effekter som finns.
            </seg>
          </u>
          <u>
            <seg>
              Marie Granlund sade i slutet av sitt inlägg att förutsättningarna
              är olika. Det är helt rätt. Som jag sade i mitt tidigare inlägg
              har man i Lund valt en inriktning som innebär att man vänder sig
              till den grupp medborgare som finns där; man har nattöppna dagis,
              möjligheter till förlängning på kvällar och så vidare. Det handlar
              alltså om att möta den befolkning och de behov som finns just
              i Lund.
            </seg>
          </u>
          <u>
            <seg>
              Man har också gett föräldralediga och arbetslösa en större möjlighet
              att ha barn på förskolan än vad lagen kräver. Det ligger till
              grund för beslutet att utreda och titta på konsekvenserna av vårdnadsbidraget.
              Jag har fullt förtroende för att mina borgerliga kamrater i Lund
              kommer att se till vad som är bäst för valfriheten och möjligheten
              till olika alternativ för de lundaföräldrar som finns.
            </seg>
          </u>
          <u>
            <seg>
              Jag vill också rekommendera Marie Granlund lokaltidningen Lunds
              artikel den 30 januari 2008 där man konstaterar att det är bra
              betyg till Lunds förskola där man kan se dessa olika delar. Jag
              lägger artikeln på din plats, Marie, så kan du titta på den sedan.
            </seg>
          </u>
          <note type="speaker">
            Anf. 101 ULF NILSSON (fp):
          </note>
          <u>
            <seg>
              Herr talman! Jag inbillar mig att jag kan läsa innantill. Jag
              undrar om jag har fel på glasögonen när Marie Granlund sade att
              jag hade läst fel. Men sedan hittade jag den här meningen i interpellationen:
              I Lunds kommun har den borgerliga majoriteten beslutat att skatten
              ska sänkas, detta samtidigt som det finns en lång kö till barnomsorgen.
            </seg>
          </u>
          <u>
            <seg>
              Lund har kortare kötider till barnomsorgen än snittet. Ambitionen
              är att ha en månad kortare tid än vad lagen säger. Det står att
              skatten ska sänkas. Lunds kommun har tidigare sänkt skatten till
              Malmös nivå men har inga uttalade planer att sänka skatten framöver.
            </seg>
          </u>
          <u>
            <seg>
              Faktum kvarstår att kvaliteten på barnomsorg och förskola är
              hög, grupptätheten låg och lärartätheten hög, och det gäller hela
              skolan. Det är ingen tillfällighet. Det är inget att stå här och
              skryta om. Men det är ett väldigt olyckligt exempel från Marie
              Granlunds sida på en kommun som skulle ha problem. Den hamnar
              normalt sett bland de fem bästa i Sverige i jämförelser av både
              barnomsorg och skola.
            </seg>
          </u>
          <u>
            <seg>
              Herr talman! Hela den här debatten är egentligen mindre ett bekymmer
              om förskolan och mer en skräckmålning av vårdnadsbidraget. Jag
              förstår det inte, och det är också inkonsekvent. Å ena sidan kommer
              vårdnadsbidraget att göra att barnen stannar hemma till sju års
              ålder och inte får någon skolförberedande verksamhet. Å andra
              sidan säger ni i andra sammanhang att det är så låg summa på vårdnadsbidraget
              att inga människor kommer att ha råd att använda sig av det.
            </seg>
          </u>
          <u>
            <seg>
              Det är över huvud taget en väldig inkonsekvens i debatten. Hade
              vi i stället diskuterat familjepolitik hade det varit lämpligare
              med den utgångspunkten. Som helhet är paketet ett stort steg framåt
              för både jämställdhet och valfrihet med tanke på den jämställdhetsbonus
              som regeringen föreslår.
            </seg>
          </u>
          <note type="speaker">
            Anf. 102 PETER HULTQVIST (s):
          </note>
          <u>
            <seg>
              Herr talman! Internationellt hyllas Sverige för kombinationen
              av generös föräldraförsäkring och sammanhållen förskola för barn
              i åldern ettfem år med god kvalitet. Satsa på föräldraförsäkringen
              i stället för ett vårdnadsbidrag som Norge nu avskaffar. Det är
              inte så att man internationellt hyllar några vårdnadsbidrag.
            </seg>
          </u>
          <u>
            <seg>
              Jag vill också upprepa min kritik som också Lärarförbundet så
              målande visade i sitt remissvar. Det är en slarvig analys och
              dålig ekonomiskt underlag. Regeringen har gjort ett dåligt jobb
              att titta på konsekvenserna för kommunerna av vårdnadsbidragets
              införande.
            </seg>
          </u>
          <u>
            <seg>
              En förälder som arbetar heltid ska samtidigt kunna få ett vårdnadsbidrag.
              Det är inte förälderns tid med barnen som är det viktiga. Förskolan
              ska betala det i form av kvalitetssänkning. Är det rimligt?
            </seg>
          </u>
          <u>
            <seg>
              Man tar pengar från förskolan för att föräldrar ska anställa
              barnflicka i välbeställdas hem. Det är ett kompletteringsbidrag
              för välbeställda. Är det var vi ska ha? Är det rimligt? I kombination
              med hushållsnära tjänster och avdragsrätten ser vi den ena strukturen:
              hjälp till välavlönade.
            </seg>
          </u>
          <u>
            <seg>
              Den andra strukturen är invandrargrupper som cementeras i hemmet.
              Det är invandrarkvinnor som cementeras där och barn som blir utan
              språkutveckling som de behöver. Så ser det ut. Man cementerar
              de som behöver intensiv språkutveckling i hemmen och skickar pengarna
              till de välbeställda.
            </seg>
          </u>
          <u>
            <seg>
              Man stärker utanförskapet och för en högerinriktad klasspolitik.
              Det är sanningen, Björklund.
            </seg>
          </u>
          <note type="speaker">
            Anf. 103 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Det lät ett tag som att vi var på väg till en SSU-demonstration
              på första maj i Pajala. Det var ett kamptal utan dess like. Det
              fanns inte en enda olycka som inte skulle vederfaras svenska folket
              med det lilla bidrag som införs den 1 juli som en frivillig möjlighet
              för kommunerna. Jag tror med förlov sagt, Peter Hultqvist, att
              det är en något överdriven bild du ger.
            </seg>
          </u>
          <u>
            <seg>
              Jag tror att vi alla i grunden inser problematiken för småbarnsföräldrar
              att få tiden att gå ihop. Om vårdnadsbidraget i någon liten mening
              kan hjälpa till och ge föräldrarna något större möjlighet att
              få mer tid för sina egna barn är det inte så att vi tycker att
              det är en katastrof.
            </seg>
          </u>
          <u>
            <seg>
              Däremot, Marie Granlund, är det helt riktigt att det skulle få
              en helt annan effekt om vårdnadsbidragen skulle konstrueras som
              någon form av heltidslön som man har möjlighet att ta ut år efter
              år och man i princip skulle finansiera en hemmafrukarriär. Det
              är inte så det är upplagt.
            </seg>
          </u>
          <u>
            <seg>
              Upp till att barnen är tre år får man en summa som de flesta
              tycker är ganska blygsam. Det ger en någon liten möjlighet att
              vara lite mer med sina barn. Jag tror inte att Sveriges föräldrar
              tycker att det är något katastrofalt. Det är en möjlighet som
              en del kommer att utnyttja, och andra gör det inte. Men det kommer
              inte att skapa någon permanent ny svensk hemmafrukår à la 50-talet.
            </seg>
          </u>
          <u>
            <seg>
              Ni har ett behov av att se spöken på ljusa dagen. Det är sanningen.
              Det är skrattretande hur ni drar på mot reformen som är rätt blygsam.
              Jag lovar att jorden inte kommer att gå under den 1 juli, och
              i varje fall inte av det här skälet.
            </seg>
          </u>
          <u>
            <seg>
              När det gäller förskolans kvalitet är det intressant. Marie Granlund
              säger att Socialdemokraterna är för att förskollärarna ska ha
              ansvaret för förskolan. Det var bara det att ni förlorade valet
              som gjorde att det inte blev så. Det är intressant.
            </seg>
          </u>
          <u>
            <seg>
              Redan år 1997 när ni införde läroplanen för förskolan fanns det
              en borgerlig opposition här i kammaren som föreslog att det då
              skulle skrivas in att förskollärarna skulle ha ansvaret. Men ni
              sade att arbetslaget skulle ha ansvaret. Ni kapitulerade för LO.
            </seg>
          </u>
          <u>
            <seg>
              Från år 1997 hade ni år 1998, 1999, 2000, 2001, 2002, 2003, 2004,
              2005 och 2006 på er. Ni hade sju åtta år på er att genomföra detta
              som ni nu säger är så självklart. Det var synd att ni förlorade
              valet. Men säg inte att ni inte haft tid att ändra på det. Vi
              hävdade detta hela tiden.
            </seg>
          </u>
          <u>
            <seg>
              Lärarförbunden, som ni citerar, var mycket kritiskt till ert
              beslut år 1997. I de byrålådor som jag letar i på Utbildningsdepartementet
              hittar jag ingenting som tyder på något omtänkande för er del
              när det gäller att förskollärarna skulle ha ansvaret.
            </seg>
          </u>
          <u>
            <seg>
              Det regleras över huvud taget inte om Marie Granlund nu lyssnar
              på mig i skollagen utan i läroplanen för förskolan. Det har ingenting
              med skollagen att göra. Ni fattade besluten att underkänna förskollärarnas
              utbildning och ansvar.
            </seg>
          </u>
          <u>
            <seg>
              Vi kan slå olika kommuner i huvudet på varandra som exempel och
              se på hur de styrs. Jag konstaterar bara att det är det socialdemokratiska
              Göteborg som får mest kritik av Skolverket. Men det vi kan göra
              någonting åt är bland annat förskollärarutbildningen.
            </seg>
          </u>
          <u>
            <seg>
              Där är det intressant, Marie Granlund. Kommer ni att ställa er
              bakom att riva upp den reform som gjordes år 2001 när ni i praktiken
              lade om förskollärarutbildningen så att allt färre vill gå den?
            </seg>
          </u>
          <u>
            <seg>
              Kommer ni att ställa er bakom att nu återge förskollärarutbildningen
              en egen identitet igen som ni avskaffade år 2001? Kan ni erkänna
              att den reformen har blivit problematisk?
            </seg>
          </u>
          <note type="speaker">
            Anf. 104 MARIE GRANLUND (s):
          </note>
          <u>
            <seg>
              Herr talman! Det är bara att konstatera vilken vikt Jan Björklund
              lägger vid förskolan. Han använder inte ens den talartid som finns
              för att diskutera dessa viktiga frågor.
            </seg>
          </u>
          <u>
            <seg>
              Först vill jag fråga Ulf Nilsson: Har skatten sänkts eller inte
              i Lund? Jag inser att det börjar bli lite löjligt. Skatten har
              sänkts, föräldrarna protesterar, barngrupperna har blivit större
              och ett vårdnadsbidrag ska införas. Det kan du inte säga någonting
              emot. Jag kan också lämna över en tidningsartikel om just detta.
            </seg>
          </u>
          <u>
            <seg>
              Ett bidrag på 3 000 kronor i månaden kommer inte att göra att
              vem som helst kommer att vara hemma. Det kommer att vara väldigt
              många lågutbildade kvinnor som kommer att välja det. Det är lågutbildade
              kvinnor som inte fått komma in på arbetsmarknaden som kommer att
              välja detta. Deras barn kommer att stängas ute från förskolan.
              Det är många gånger dessa barn som behöver förskolan allra mest.
            </seg>
          </u>
          <u>
            <seg>
              Ni kan hålla på med era språktester och annat, men språkutvecklingen
              i förskolan är otroligt viktig. Många barn kommer att stängas
              ute från detta, och de kommer inte att räddas av några språktester.
            </seg>
          </u>
          <u>
            <seg>
              Jag tycker, precis som Peter Hultqvist, att det är viktigt att
              se detta i ett sammanhang. Det handlar om att springa och städa
              hos varandra och göra avdrag för hushållsnära tjänster. Då behövs
              inte den utbildningsnivå som har funnits tidigare. Det handlar
              om vårdnadsbidraget. Barnomsorgspengen blir nästa slag.
            </seg>
          </u>
          <u>
            <seg>
              Det kommer att bli en påverkan. Det här är inget nollsummespel.
              Pengarna ska tas någonstans ifrån, och de kommer i många fall
              att tas från förskolan. I Lunds kommun säger man att detta kommer
              att minska trycket mot barnomsorgen. Det är väl så tydligt som
              det kan bli?
            </seg>
          </u>
          <u>
            <seg>
              Jan Björklund vet att vi hade på gång att införa att förskollärarna
              skulle få ansvaret. Jag förstår inte varför vi behöver tjafsa
              om det. Jag tycker att det som kommer att hända är oerhört allvarligt,
              och jag beklagar Folkpartiets omsvängning.
            </seg>
          </u>
          <note type="speaker">
            Anf. 105 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Det blir inte mer sant för att man upprepar saker
              gång på gång uppenbarligen bluffsiffror.
            </seg>
          </u>
          <u>
            <seg>
              Ni som är riksdagsledamöter från Skåne får göra upp med kommunerna
              i Skåne. Jag konstaterar att i den kommun där Marie Granlund har
              varit ordförande i socialdemokratiska partiet som styrs av Socialdemokraterna
              sedan 1990-talet satsar man mindre på förskolan än vad grannkommunen
              Lund gör, som Marie Granlund tar som exempel. Det är bara att
              konstatera. Jag förstår inte varför Marie Granlund inte kan erkänna
              det rakt upp och ned.
            </seg>
          </u>
          <u>
            <seg>
              Vi har på gång ett antal reformer på förskoleområdet. Jag tycker
              att det vore bra om vi kunde nå enighet om att bland annat avveckla
              den reform som Socialdemokraterna genomförde 2001 om Marie Granlund
              kunde lyssna när jag försöker svara på hennes frågor.
            </seg>
          </u>
          <u>
            <seg>
              Förskollärarutbildningen är en riktig nyckelfråga för förskolan.
              Vi kan stå här och slå varandra i huvudet om allt möjligt, men
              riksdagen förfogar inte över hur mycket kommunerna satsar på förskolan.
              Riksdagen förfogar över bland annat förskollärarutbildningen.
              Den reform som genomfördes 2001 har lett till att allt färre vill
              bli förskollärare. Nu måste alltså i stor utsträckning outbildad
              personal eller barnskötare anställas i stället för förskollärare.
              Avsikten med reformen var säkert att få fler förskollärare. Vi
              varnade för att det inte skulle bli så, och vi fick rätt. Det
              är färre och färre som vill bli förskollärare. Trendbrottet kom
              precis med er reform. Vi varnade för det.
            </seg>
          </u>
          <u>
            <seg>
              Är ni beredda, Marie Granlund, att hjälpa till att återge förskollärarutbildningen
              den tydliga identitet den hade före 2001? Det är det centrala.
              Det kan riksdagen avgöra. Det är inte en kommunal fråga.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Svar på interpellation 2007/08:388 om nedläggningen av Myndigheten
            för skolutveckling
          </note>
          <note type="speaker">
            Anf. 106 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Mats Pertoft har frågat mig om hur jag avser att
              garantera att förmedlingen av vetenskaplig pedagogisk forskning
              till de enskilda skolorna upprätthålls när Myndigheten för skolutveckling
              läggs ned och hur jag förhåller mig till en fördröjning av framtida
              kvalitetshöjande reformer i den svenska skolan på grund av nedläggningen
              av Myndigheten för skolutveckling.
            </seg>
          </u>
          <u>
            <seg>
              Jag vill satsa på undervisning, inte på byråkrati. Regeringen
              har i linje med denna prioritering lämnat förslag som innebär
              en mer effektiv myndighetsstruktur för skolväsendet (prop. 2007/08:50).
              Genom att skapa en tydlig och överskådlig myndighetsstruktur,
              med färre myndigheter, ges förutsättningar för att på bästa möjliga
              sätt understödja en god måluppfyllelse inom skolväsendet.
            </seg>
          </u>
          <u>
            <seg>
              Statens skolverk övertar Myndigheten för skolutvecklings viktigaste
              uppgifter, till exempel uppdraget att sprida kunskap om de senaste
              pedagogiska forskningsrönen till skolorna. Skolverket kommer också
              att få i uppdrag att genomföra de nationella utvecklingsinsatser
              som staten fattar beslut om.
            </seg>
          </u>
          <u>
            <seg>
              Den viktigaste utvecklingen sker ute i skolor och verksamheter
              genom initiativ från lärare och skolledare. Staten ska stödja
              skolornas och huvudmännens utvecklingsarbete genom att ge dem
              bättre tillgång till kvalificerade sammanställningar av forskningsbaserad
              kunskap. Denna kunskap kan härröra från olika vetenskapliga discipliner
              som på olika sätt bidrar till att förbättra kvaliteten i skolan.
              Som regeringen har aviserat i budgetpropositionen för 2008 (prop.
              2007/08:1) och i propositionen Nya skolmyndigheter (prop. 2007/08:50)
              kommer en utredning att tillsättas för att se över statens samlade
              resurser för analys och utvärdering inom utbildningsområdet. Det
              är bland annat viktigt att se över hur information om forskning
              av relevans för skolans måluppfyllelse och pedagogiskt verksamma
              bäst kan spridas.
            </seg>
          </u>
          <u>
            <seg>
              Vad gäller Mats Pertofts andra fråga är svaret att jag inte har
              för avsikt fördröja några kvalitetshöjande reformer på grund av
              nedläggningen av Myndigheten för skolutveckling. Tvärtom ligger
              regeringens förändringsagenda för den svenska skolan fast. Jag
              uppfattar att det finns ett brett stöd bland såväl lärare och
              rektorer som föräldrar och elever för huvuddelen av våra förslag.
            </seg>
          </u>
          <note type="speaker">
            Anf. 107 MATS PERTOFT (mp):
          </note>
          <u>
            <seg>
              Herr talman! Tack, utbildningsministern, för svaret! Jag uppskattade
              svaret mycket, och jag uppfattade det som positivt.
            </seg>
          </u>
          <u>
            <seg>
              Men däremot när jag sedan läser själva propositionstexten förstår
              jag inte riktigt hur detta går ihop. Ministern sade i sitt svar
              att man ska fortsätta att satsa på skolutveckling, forskning och
              så vidare. Där är vi helt överens. Det behövs inte mindre utan
              mer pedagogisk forskning, framför allt spridning av resultaten
              i svensk skola i dag.
            </seg>
          </u>
          <u>
            <seg>
              Propositionstexten är full av begränsningar. Man ska hålla sig
              till kärnuppgifter. Där framgår att skolsystemet ska förtydligas,
              renodlas och begränsas till sådana kärnuppgifter som följer av
              ansvarsfördelningen. Man menar att ett mål- och resultatstyrt
              skolväsen och kvalitetsutveckling på lokal nivå först och främst
              är ett ansvar för varje huvudman, skola och verksamhet. Man upprepar
              gång på gång att det blir mindre.
            </seg>
          </u>
          <u>
            <seg>
              På Myndigheten för skolutvecklings hemsida finns siffror. Man
              menar att de resurser som följer med inte är de 98 miljoner som
              finns i dag utan 74. Det betyder 24 miljoner mindre i resurser,
              vilket innebär en minskning på ca 25 procent.
            </seg>
          </u>
          <u>
            <seg>
              Även om jag kan helt hålla med om att jag föredrar verksamhet
              framför byråkrati, tror jag inte att det är fråga om motsvarande
              25 procent byråkrati på Myndigheten för skolutveckling. Vid upphandlingar
              av en verksamhet brukar man prata om en kostnad för byråkratin
              motsvarande 10 procent. Inte ens det skulle gälla i det här fallet.
            </seg>
          </u>
          <u>
            <seg>
              Jag måste ställa en konkret fråga till ministern. Vad ska bort?
              Det här går inte ihop. Vi kan inte först säga att vi ska satsa
              på skolutveckling och sedan dra ned på densamma. Någonting försvinner.
              Är det arbetet för hållbar utveckling, inflytande, kultur, demokrati,
              jämställdhet eller utsatta barn? Någonting måste försvinna om
              jag ska ta propositionen på allvar. Statsrådets svar på min interpellation
              är snarare att vi ska fortsätta att satsa.
            </seg>
          </u>
          <u>
            <seg>
              För min och Miljöpartiets räkning är inte organisationsformen
              viktig, om det ska vara en egen myndighetsform eller ett framtida
              större skolverk i en ändrad uppdragsbeskrivning. Det är inte det
              fundamentala. Min oro handlar om att det går att ha en fortsatt
              stark satsning på forskning, utveckling och nätverksbygge för
              Sveriges skolor så att de bästa resultaten från hela landet kommer
              alla skolor till del.
            </seg>
          </u>
          <note type="speaker">
            Anf. 108 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Tack för interpellationen, vill jag också säga.
              Jag tycker att detta ämne är centralt. Det är fullt med knepiga
              målkonflikter i detta med en kommunal skola vad ska statens roll
              då vara?
            </seg>
          </u>
          <u>
            <seg>
              Det räcker inte att läsa just den sida som Mats Pertoft har läst,
              utan man måste nog läsa lite mer för att förstå vad staten satsar
              på skolutveckling.
            </seg>
          </u>
          <u>
            <seg>
              Den enskilt största satsning på skolutveckling som staten nu
              kommer att göra under kommande år är ungefär 1 miljard varje år
              i Lärarlyftet. Det är skolutveckling att lyfta kvaliteten på svensk
              lärarkår. Det är den största insatsen.
            </seg>
          </u>
          <u>
            <seg>
              Mats Pertoft talar om att det fattas några tjugotal miljoner
              på just det där kontot, men man kan inte bara stirra på det. Staten
              kommer att satsa väsentligt mycket mer på skolutveckling sammantaget
              under kommande år än vad som gjordes under föregående mandatperiod.
            </seg>
          </u>
          <u>
            <seg>
              Lärarlyftet och en ny rektorsutbildning är de stora satsningarna.
              Vi satsar 40 nya miljoner på forskning om mobbning som ska föras
              ut till skolorna en satsning som aldrig någonsin tidigare i svensk
              historia har gjorts när det gäller att ta reda på hur man bäst
              bemöter och bekämpar mobbning.
            </seg>
          </u>
          <u>
            <seg>
              Det går inte att bara stirra sig blind på just de 20 miljonerna
              som dras ned, utan man måste se på helheten. Det satsas mer än
              någonsin på statlig skolutveckling i Sverige. Men vi gör det på
              definierade uppgifter. Vi försöker inte skjuta en hagelsvärm mot
              precis allting, utan vi bestämmer oss för att det centrala nu
              är Lärarlyftet, lärarkvaliteten, rektorernas utbildning och kompetens,
              mobbning och ett antal andra saker.
            </seg>
          </u>
          <u>
            <seg>
              Det kommer alltså att satsas väsentligt mer på skolutveckling
              än under den tid som Miljöpartiet var delansvarigt för Sveriges
              utbildningspolitik. Men det är bra att vi kan vara överens om
              att det är en bra utveckling.
            </seg>
          </u>
          <note type="speaker">
            Anf. 109 MATS PERTOFT (mp):
          </note>
          <u>
            <seg>
              Herr talman! Tack för svaret, ministern! Vi kan vara helt överens
              om fördelarna med Lärarlyftet och så vidare. Miljöpartiet har
              också stött den satsningen från regeringen.
            </seg>
          </u>
          <u>
            <seg>
              Men ministern svarade fortfarande inte på min fråga. Det är en
              sak att göra specifika satsningar, som Lärarlyftet och rektorsutbildning
              jättebra. Men vad är det som ska försvinna av det arbete som i
              dag görs av Myndigheten för skolutveckling? Det som är viktigt
              är det som jag läste ur propositionstexten. Det som ligger som
              grund som regeringen själv har skrivit och ministern själv har
              skrivit under är den principiella utgångspunkten att man ska begränsa
              sig till kärnuppgifterna, att man ska lämna över mycket av det
              som görs i dag till kommunerna.
            </seg>
          </u>
          <u>
            <seg>
              Det är ju där jag blir orolig för att det finns för mycket Stockholmsperspektiv,
              att statsrådet lever kvar i sin roll som skolborgarråd i Stockholms
              stad. Jag är inte orolig för att till exempel Stockholms stad
              kommer att sluta att utveckla skolan, för här i huvudstaden finns
              det stora resurser. Men ute i landet, i skolorna i de mindre kommunerna,
              måste de få veta vad det är som är nytt och var det finns bra
              exempel.
            </seg>
          </u>
          <u>
            <seg>
              Man kan naturligtvis diskutera om det borde vara andra som har
              denna uppgift, att sprida de goda exemplen, att sprida exempel
              på hur man arbetar i invandrartäta områden etcetera. Detta har
              Myndigheten för skolutveckling skött. Man har byggt nätverk. Man
              har spridit kunskaper. Man har gjort det på ett sådant sätt att
              det har blivit erkänt. Man är känd i hela Skol-Sverige för att
              arbeta på ett lyssnande, bra och kommunikativt sätt och få ut
              exemplen.
            </seg>
          </u>
          <u>
            <seg>
              Det är där jag är orolig för vad som händer, särskilt när jag
              inte kan få något svar från statsrådet om vad det är som ska bort.
              Det är ändå 25 procent av verksamheten rent ekonomiskt som ska
              bort. Det här måste göra konkreta avtryck.
            </seg>
          </u>
          <u>
            <seg>
              Jag ställde denna interpellation eftersom jag är oroad över detta.
              Jag är oroad över att de bästa exemplen av Skol-Sverige inte når
              ut till de skolor ute i landet som behöver det mest. Det är de
              bitarna som jag skulle vilja ha svar om från statsrådet: Vad är
              det man tänker ta bort? Eller är det så att det inte ska bort
              någonting? I så fall undrar jag hur det är tänkt, när det ska
              vara 24 miljoner mindre.
            </seg>
          </u>
          <note type="speaker">
            Anf. 110 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Jag säger det en gång till: Det är mer miljarder
              än förut. Men att vi satsar 1 miljard på lärarkompetens verkar
              vara oviktigt för Mats Pertoft. Det är kvalitetsutveckling av
              svensk skola i verkligheten. Det är väsentligt mycket mer resurser
              än när Mats Pertofts parti hade ansvaret för skolutveckling under
              förra mandatperioden.
            </seg>
          </u>
          <u>
            <seg>
              Den totala volym som staten satsar på skolutveckling är mycket
              större än vad den har varit förut, och där är Lärarlyftet och
              rektorsutbildningen de två största komponenterna det är två nyckelgrupper
              som vi investerar mycket resurser i.
            </seg>
          </u>
          <u>
            <seg>
              Inom ramen för den mycket utökade kakan sker omprioriteringar,
              där någonting tas bort och någonting nytt satsas. Så är det väl
              alltid. Om man påstår att staten inte skulle ansvara för skolutveckling
              menar man att Lärarlyftet inte betyder något. Det är ett ytterst
              märkligt påstående. Det var faktiskt inte under den förra regeringen
              med Miljöpartiets inflytande som Lärarlyftet kom till. Det var
              vi som gick till val på det och nu genomför det.
            </seg>
          </u>
          <u>
            <seg>
              Sedan finns det en annan intressant fråga. Jag representerar
              ett parti som anser att skolan ska förstatligas. Men det är inte
              Mats Pertofts åsikt, utan Miljöpartiet anser att skolan ska vara
              kommunal. Då funderar jag mycket på detta: Varför är ni så oroliga
              för att kommunerna ska ha inflytande? Det måste väl vara själva
              kärnan. Varför ska skolan vara kommunal om allting ska lösas av
              staten? Det är en intressant fråga.
            </seg>
          </u>
          <u>
            <seg>
              Jag för min del ser just detta att det är skillnad mellan Stockholm
              och småkommuner, och jag är fundersam och bekymrad över att många
              kommuner inte klarar av skolan tycker jag. Därför har jag och
              mitt parti landat i att skolan borde återförstatligas. Men det
              tycker inte Pertoft, och då måste jag fråga: Varför ska skolan
              vara kommunal om statliga myndigheter hela tiden ska tala om för
              kommunerna hur de ska sköta allting?
            </seg>
          </u>
          <note type="speaker">
            Anf. 111 MATS PERTOFT (mp):
          </note>
          <u>
            <seg>
              Herr talman! Tack för detta inlägg, statsrådet! Om Folkpartiet
              fick som de ville och vi förstatligade det hela skulle staten
              verkligen behöva ha Myndigheten för skolutveckling.
            </seg>
          </u>
          <u>
            <seg>
              Man kan naturligtvis diskutera om det här ligger på stat eller
              kommun. Samtidigt skriver ni i propositionstexten om ekonomiska
              konsekvenser att hela propositionen inte innebär något ökat ansvar
              på kommuner och andra huvudmän, och man bedömer att det inte kommer
              att leda till några kostnader. Det är lite märkligt, med tanke
              på det som står tidigare i texten, att staten ska avhända sig
              sitt ansvar kring de utvecklingsbitar som man anser att kommunerna
              ska ha. Det finns motsatser där.
            </seg>
          </u>
          <u>
            <seg>
              Jag menar att man visst kan diskutera det här, men då måste det
              ske öppet. Då måste man diskutera med SKL, Kommun- och Landstingsförbunden,
              att man ska ta över utvecklingsarbetet inom det pedagogiska området.
            </seg>
          </u>
          <u>
            <seg>
              Jag vill också lägga till en sak. Som jag sade tidigare är Lärarlyftet
              en jättebra satsning, men det är något annat än att bygga nätverk
              kring pedagogisk utveckling. Det handlar om lärarkompetensen.
              Nätverket handlar om andra bitar, om att föra ut bra exempel egentligen
              lite grann av det som SVT nu gör med sin jättefina serie om klass
              9 A i Malmö. Det är lite grann av det arbetet som ni kommer att
              sänka när ni drar ned på de satsningar som myndigheten hittills
              har ansvarat för.
            </seg>
          </u>
          <u>
            <seg>
              Där saknar jag fortfarande ett svar från statsrådet: Vad är det
              som ska bort? Är det hållbar utveckling, jämställdhet, demokrati,
              invandrartäta områden? Eller vad är det som ni ska ta bort i ert
              regleringsbrev till det nya Skolverket, som tidigare Myndigheten
              för skolutveckling hade ansvaret för? Jag saknar fortfarande statsrådets
              svar på denna konkreta fråga.
            </seg>
          </u>
          <note type="speaker">
            Anf. 112 Utbildningsminister JAN BJÖRKLUND (fp):
          </note>
          <u>
            <seg>
              Herr talman! Mats Pertoft vet ju att utvecklingsanslagen till
              Myndigheten för skolutveckling har fördelats på två sätt. Det
              ena är att staten har gått in och sagt: Nu ska ni göra det här.
              Och så får de en summa pengar för det. Dit hör nu Lärarlyftet,
              som är en del i skolutvecklingen för 1 miljard varje år ungefär,
              och rektorsutbildningen. Sedan har Myndigheten för skolutveckling
              haft en egen liten pott, och det är den som Mats Pertoft talar
              om. Där har myndigheten själv fått bestämma vilka initiativ man
              ska ta. Den potten minskar nu något det är helt korrekt därför
              att vi fördelar om pengarna bland annat till Lärarlyftet, som
              vi anser vara viktigare.
            </seg>
          </u>
          <u>
            <seg>
              Då frågar Mats Pertoft mig vilka projekt som utgår. Men det är
              precis det som är poängen, att varken regering eller riksdag har
              lagt sig i hur de pengarna har använts utan skolutvecklingsmyndigheten
              har själv fått bestämma vilka projekt man ska använda dessa resurser
              till. Hur den potten bestäms i fortsättningen tänker jag inte
              heller lägga mig i, utan det är de behov som myndigheten upplever
              som får tillgodoses med den potten.
            </seg>
          </u>
          <u>
            <seg>
              Däremot tillförs de pengar som minskas i den potten i stället
              Lärarlyftet. Om Pertoft påstår att Lärarlyftet inte är en pedagogisk
              utvecklingsinsats tror jag att han behöver tänka om. Jag kan säga
              att Lärarlyftet kommer att vara en mycket större pedagogisk utvecklingsinsats
              än något av de andra projekt som Myndigheten för skolutveckling
              har hållit på med. Det kan jag lova.
            </seg>
          </u>
          <note>
            Överläggningen var härmed avslutad.
          </note>
          <note>
            15 § Svar på interpellation 2007/08:362 om diskrimineringslagstiftningens
            effekter på jämställdheten i arbetslivet
          </note>
          <note type="speaker">
            Anf. 113 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Ann-Christin Ahlberg har frågat mig vilka initiativ
              jag vill ta för att motverka att regeringens förslag till ny diskrimineringslagstiftning
              blir ett bakslag för jämställdhetsarbetet på de svenska arbetsplatserna.
            </seg>
          </u>
          <u>
            <seg>
              Bakgrunden till hennes fråga är att de tidigare reglerna om att
              arbetsplatser med minst tio anställda årligen ska upprätta en
              jämställdhetsplan i förslaget ändras till att gälla arbetsplatser
              med minst 25 anställda och vart tredje år.
            </seg>
          </u>
          <u>
            <seg>
              Enligt regeringens förslag i lagrådsremissen Ett starkare skydd
              mot diskriminering ska alla arbetsgivare, liksom i dag, vara skyldiga
              att bedriva ett målinriktat arbete för att främja jämställdhet
              i arbetslivet, att vidta åtgärder för att arbetsförhållandena
              ska lämpa sig för alla oavsett kön, att förebygga sexuella trakasserier,
              att underlätta för både kvinnor och män att förena förvärvsarbete
              med föräldraskap med mera. Kravet på arbetsgivare att upprätta
              planer föreslås gälla även i fortsättningen. Däremot föreslås,
              som Ann-Christin Ahlberg nämner i sin interpellation, ändringar
              när det gäller periodiciteten på upprättandet av planer och vilka
              arbetsgivare som ska undantas från skyldigheten att upprätta planer.
            </seg>
          </u>
          <u>
            <seg>
              Jag bedömer att jämställdhetsarbetet inte blir lidande av dessa
              förändringar. Jämställdhetsplaner kan i många fall vara ett bra
              verktyg, framför allt för arbetsgivare med ett större antal anställda,
              men det är inte uteslutet att vissa arbetsgivare i dag tvingas
              lägga ned alltför stor tid och resurser på att uppfylla formella
              krav i stället för på sakfrågorna.
            </seg>
          </u>
          <u>
            <seg>
              Vår kunskap om i vilken utsträckning just upprättandet av planerna
              verkligen leder till ökad jämställdhet på arbetsplatserna är nämligen
              alltför begränsad. Jag har därför för avsikt att låta frågan om
              aktiva åtgärder, däribland frågor om jämställdhetsplaner, utredas
              vidare.
            </seg>
          </u>
          <u>
            <seg>
              Jag vill också betona att regeringen lämnar andra förslag i lagrådsremissen
              som väsentligt ökar skyddet mot diskriminering på grund av kön.
              I förslaget föreslås att tillämpningsområdet för diskrimineringsgrunden
              kön utökas till samhällsområden där det saknas ett skydd i dag.
              Det gäller inom områdena socialtjänst, hälso- och sjukvård, offentlig
              anställning och värn- och civilplikt. Regeringen skapar också
              bättre förutsättningar för högre ersättningsnivåer vid diskriminering.
              Det ska kosta att diskriminera. Förslaget innebär också ett mer
              heltäckande skydd mot diskriminering. Till exempel föreslås att
              inhyrd eller inlånad personal, till skillnad från i dag, ska omfattas
              av förbudet mot trakasserier på grund av kön eller sexuella trakasserier.
            </seg>
          </u>
          <u>
            <seg>
              Frågan om jämställdhet mellan kvinnor och män är och förblir
              en central och prioriterad fråga för mig och för regeringen. Frågorna
              kommer även i fortsättningen att drivas med samma tyngd och kraft.
              Det finns därför ingen risk för ett bakslag för jämställdheten
              så länge vi är i regeringsställning.
            </seg>
          </u>
          <note type="speaker">
            Anf. 114 ANN-CHRISTIN AHLBERG (s):
          </note>
          <u>
            <seg>
              Herr talman! Tack, jämställdhetsministern, för svaret! Jag måste
              börja med att säga att jag inte delar Nyamko Sabunis uppfattning
              att det inte är någon risk för bakslag för jämställdheten så länge
              den borgerliga regeringen är i regeringsställning.
            </seg>
          </u>
          <u>
            <seg>
              Vi har ju erfarenhet från den här tiden av hur mycket ni har
              försämrat för kvinnor. Jag tänker bland annat på a-kassan. Det
              slår oerhört hårt mot just kvinnor. Nyamko Sabuni gjorde inte
              något alls för att motverka det. Eller hon har kanske inte kunnat
              förstå hur ojämställd a-kassan har blivit till kvinnors nackdel,
              eller så har hon kanske inte fått gehör för det i regeringen.
            </seg>
          </u>
          <u>
            <seg>
              Nu ser vi nästa steg. Nu är det vårdnadsbidraget, som kommer
              att slå extra hårt mot kvinnor. I tisdagens interpellationsdebatt
              blev det väldigt tydligt från den borgerliga sidan att det är
              just mammor som ska ha vårdnadsbidrag och ta ansvar för familj
              och barn för 3 000 kronor i månaden.
            </seg>
          </u>
          <u>
            <seg>
              Ni drog tillbaka en handlingsplan för jämställda löner och en
              möjlighet att lagstifta om heltid, något som är extra bra för
              just jämställdheten och speciellt för kvinnor.
            </seg>
          </u>
          <u>
            <seg>
              Vi socialdemokrater kan alltså inte känna oss säkra på att den
              regering som jämställdhetsministern företräder ska arbeta för
              jämställdhet. Vi är snarare väldigt oroliga för jämställdheten
              med den borgerliga regeringen.
            </seg>
          </u>
          <u>
            <seg>
              Men åter till svaret. Utifrån vilka erfarenheter bedömer regeringen
              att jämställdhetsarbetet inte blir lidande av dessa förändringar?
              Det blir ju färre företag som behöver ha jämställdhetsplaner.
              De behöver inte heller upprättas lika ofta som i dag.
            </seg>
          </u>
          <u>
            <seg>
              Enligt det nya förslaget ska bara företag med minst 25 anställda
              vara skyldiga att upprätta jämställdhetsplaner. I dag går gränsen
              vid tio. Det innebär att väldigt många fler företag inte kommer
              att behöva göra jämställdhetsplaner, trots att bara var tredje
              arbetsgivare i dag uppger att de har aktuella planer.
            </seg>
          </u>
          <u>
            <seg>
              Skulle det inte vara bättre att jobba för att fler företag ska
              ha jämställdhetsplaner?
            </seg>
          </u>
          <u>
            <seg>
              Förslaget att undanta alla företag med mindre än 25 anställda
              får stora effekter på mindre företag inom den mansdominerade verkstadsindustrin.
              Jag kan ge ett exempel.
            </seg>
          </u>
          <u>
            <seg>
              Bland LO-förbundet IF Metalls mansdominerade arbetsplatser kommer
              omkring 1 600 färre företag att beröras av den nya lagen. Det
              innebär en halvering av antalet företag som behöver upprätta jämställdhetsplaner.
              Är det bra?
            </seg>
          </u>
          <u>
            <seg>
              Det är 1 600 färre företag bara när det gäller IF Metalls arbetsplatser.
              Dessutom säger var tredje arbetsgivare redan i dag att de inte
              har jämställdhetsplaner. Är inte det ett bakslag för jämställdhetsarbetet?
            </seg>
          </u>
          <u>
            <seg>
              Planen ska inte heller behöva tas fram varje år. Regeringen anser
              att det räcker med vart tredje år. Motivet är att man ska minska
              företagens administrativa börda. Men är det inte bättre att göra
              något som man tycker är svårt lite oftare? Då är det lättare att
              lära sig. Man förbättrar också sina kunskaper, och det går faktiskt
              lättare nästa gång, eftersom det då inte har gått så väldigt lång
              tid sedan förra gången. Ska det gå tre år mellan varje jämställdhetsplan
              är det inte ens säkert att samma personal finns kvar inom företaget.
              Blir det då lättare för företagen att göra jämställdhetsplaner?
            </seg>
          </u>
          <note type="speaker">
            Anf. 115 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Ann-Christin Ahlberg inleder sitt inlägg med att
              prata om a-kassan. Jag skulle vilja säga att det är väldigt komiskt
              när Socialdemokraterna är i opposition. Allt som de har gjort
              förut och som regeringen i dag också gör är fruktansvärt för många
              människor. A-kassan har sänkts av Socialdemokraterna tidigare.
              Deltidsstämplandet har begränsats i olika omgångar av Socialdemokraterna.
            </seg>
          </u>
          <u>
            <seg>
              Jag föreslår att Ann-Christin Ahlberg läser LO-tidningen för
              några nummer sedan. Där står det exakt vad Socialdemokraterna
              gjorde med samma motivering som denna regering. Att ha för långa
              ersättningstider för deltidsstämplande leder till att arbetsgivare
              inte alltid erbjuder kvinnor de heltidsjobb som kvinnorna vill
              ha, eftersom staten ersätter kvinnorna med det som saknas på deras
              deltid.
            </seg>
          </u>
          <u>
            <seg>
              När det är högkonjunktur på arbetsmarknaden är det naturligt
              att göra denna typ av förändringar. Vi ska nämligen uppmuntra
              kvinnorna, stimulera till att de faktiskt går upp i arbetstid.
              Det finns jobb. Vi ser också trenden att det är flera som får
              heltid. Många kommuner slår sig nu för bröstet och säger att det
              går att få ihop det bara man vill. Den viljan har nu skapats.
              Jag är inte alls orolig för de kvinnor som Ann-Christin Ahlberg
              oroar sig för.
            </seg>
          </u>
          <u>
            <seg>
              Det fanns tvärtom anledning att vara orolig över att kvinnorna
              inte kunde ha en heltidsinkomst som de kunde försörja sig på utan
              var beroende av staten eller kommunerna. I det här fallet kommer
              de upp i arbetstid. Det är det som vi måste eftersträva. Jag hoppas
              att Ann-Christin Ahlberg håller med om det.
            </seg>
          </u>
          <u>
            <seg>
              När det gäller aktiva åtgärder eller upprättande av planer är
              det så att den här lagen, precis som den vi snart kommer att lämna,
              ålägger alla arbetsgivare att arbeta aktivt för jämställda arbetsplatser,
              för arbetsplatser där likabehandling gäller.
            </seg>
          </u>
          <u>
            <seg>
              Den lag som vi snart ska lämna säger att arbetsgivare med färre
              än tio anställda inte behöver upprätta planer. Men också de arbetsplatserna
              har skyldigheten att jobba för jämställda löner och jämställda
              arbetsplatser.
            </seg>
          </u>
          <u>
            <seg>
              Det här arbetet kommer att fortgå, och jag utgår från att arbetsgivarna
              arbetar med det dagligen, åtminstone regelbundet.
            </seg>
          </u>
          <u>
            <seg>
              Upprättandet av själva planen är en metod för vissa arbetsgivare,
              som man kan använda sig av. Det är en metod som vi politiker har
              hittat på och som vi ålägger ett antal arbetsgivare att använda.
              Men det kan finnas många olika metoder. Jag utgår från att arbetsgivarna
              kommer att hitta dessa metoder därför att arbetsgivarna vet att
              det är förbjudet med lönediskriminering. Arbetsgivarna vet att
              JämO när som helst kan besöka deras arbetsplatser och se till
              att få denna redovisning.
            </seg>
          </u>
          <u>
            <seg>
              Att arbeta för jämställda löner måste inte nödvändigtvis gå hand
              i hand med upprättande av planer. Det finns säkert andra sätt
              och metoder att jobba med det. Det är det som jag hoppas att arbetsgivarna
              ska kunna utveckla.
            </seg>
          </u>
          <u>
            <seg>
              Jag är rädd att upprättandet av dessa planer har tagit alldeles
              för mycket tid och varit för krångligt. Det är därför som bara
              en tredjedel av arbetsgivarna som har haft skyldighet att upprätta
              de här planerna har gjort det. Frågan kan inte bara vara: Hur
              ska vi göra för att de ska upprätta dem? Jag tycker också att
              det finns en skyldighet att vi tänker: Är det rimligt med regelverk
              som den som åläggs dem anser vara orimliga att leva upp till?
              Då måste vi hitta enklare sätt och se till att arbetsgivarna kan
              leva upp till de regler och lagar vi har.
            </seg>
          </u>
          <u>
            <seg>
              Jag ska utvärdera hur de aktiva åtgärderna fungerar. Vi får väl
              se om upprättandet av planer är det som har skapat jämställdhet
              eller om det är det konkreta arbete som man gör på arbetsplatserna
              som är ännu viktigare.
            </seg>
          </u>
          <u>
            <seg>
              I vårt regelförenklingsarbete har alla myndigheter fått svara
              på: Hur kan man förenkla regelverket för arbetsgivare på era områden?
              Och det här var det som JämO inkom med, att här kan man göra förändringar
              visserligen inte vart tredje år, de sade vartannat år och framför
              allt ska det kombineras med sanktioner. Också det ska utredas.
              Vilken typ av sanktioner ska vi införa för att se till att arbetsgivare
              lever upp till lagen?
            </seg>
          </u>
          <note type="speaker">
            Anf. 116 ANN-CHRISTIN AHLBERG (s):
          </note>
          <u>
            <seg>
              Herr talman! Jag förstår att Nyamko Sabuni inte förstår helheten
              med a-kassans regelsystem. A-kassans regelsystem är kanske svårt
              att sätta sig in i i detalj. Om hon hade känt till det tror jag
              att hon hade reagerat på ett annat sätt. Jag antar att kunskapen
              inte är tillräckligt stor i den frågan.
            </seg>
          </u>
          <u>
            <seg>
              I den fråga som vi diskuterar nu som handlar om jämställdhetsplanerna
              har man i många olika tidningar haft uttalanden. Många har varit
              kritiska i denna fråga. Flera kritiker befarar att jämställdhetsarbetet
              på arbetsplatserna försvagas om regeringens förslag klubbas. Det
              händer mycket på tre år vad gäller personalomsättning och löneutveckling
              som man inte ser om kartläggningen sker så sällan, säger Eva Nordmark,
              ordförande i SKTF. Vi vet till exempel att arbetsgivare har en
              tendens att ge nyanställda kvinnor lägre löner än nyanställda
              män. Det kan man i värsta fall inte komma åt förrän tre år senare.
            </seg>
          </u>
          <u>
            <seg>
              JämO som är en statlig myndighet som övervakar att kvinnor och
              män har lika rättigheter varnar också för att arbetet med jämställdheten
              kan försvagas och beklagar faktiskt förslagen. Planerna om de
              görs på rätt sätt fungerar bra, säger Jämställdhetsombudsmannen.
            </seg>
          </u>
          <u>
            <seg>
              Kommunal har i ett uttalande sagt: Det är inte ens värt att kallas
              jämställdhetspolitik.
            </seg>
          </u>
          <u>
            <seg>
              Ordföranden för ST skriver en artikel i deras tidning. Hon säger
              att det är ett feltänk att utöka arbetsgivare som slipper lönekartläggning.
            </seg>
          </u>
          <u>
            <seg>
              I LO-tidningen kan man läsa att TCO och LO kritiserar förslaget
              och är oroliga för ett bakslag för jämställdheten. De tycker att
              det definitivt inte är bra att tidigare regler som gäller arbetsplatser
              med fler anställda än tio ska ändras till att gälla för arbetsplatser
              med mer än 25 anställda och vart tredje år. Det viktigaste är
              ju, säger de, att det lokala förebyggande arbetet ska pågå. Risken
              är att en förskjutning sker från ett lokalt fackligt förebyggande
              arbete till en domstolsprövning av redan inträffad diskriminering.
              Det kan ändå inte vara något att föredra. Det bästa sättet man
              kan arbeta på måste vara nära och lokalt med ett förebyggande
              arbete för ökad jämställdhet.
            </seg>
          </u>
          <u>
            <seg>
              Här i riksdagen har talmannen en referensgrupp för jämställdhet
              och bjuder in ledamöter och anställda på frukostmöte. Det är ett
              mycket bra initiativ. I onsdags var det ett frukostmöte som handlade
              om kön, makt, statistik, karriärer och barriärer. Där föreläste
              Anita Göransson som är professor i genus och särskild utredare
              i utredningen Kvinnor och män på maktpositioner. Det var en mycket
              intressant föreläsning. Jag kan verkligen rekommendera Nyamko
              Sabuni att läsa lite om vad hon anser och har kommit fram till.
            </seg>
          </u>
          <u>
            <seg>
              När jag ställde frågan till henne om vad hon tyckte att det nya
              förslaget hade för betydelse för jämställdheten sade hon att det
              var direkt förödande för jämställdheten, speciellt att öka antalet
              anställda för företag som ska slippa lönekartläggning. Det här
              är människor som dagligen jobbar med de här frågorna, som forskar
              och tittar på det i detalj. De måste ändå ha väldigt stor kunskap.
              Jag har stort förtroende för att hon har rätt. Så det är inte
              bara vi socialdemokrater som kritiserar förslaget.
            </seg>
          </u>
          <note type="speaker">
            Anf. 117 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Jag är fortfarande övertygad om att det är de aktiva
              främjande åtgärderna som leder till jämställdhet och inte upprättandet
              av planer. Och jag är fortfarande övertygad om att arbetsplatserna
              själva kan hitta sätt att jobba med de aktiva åtgärderna och dokumentera
              dem för att följa upp att de lever upp till lagen. Om det nu är
              så förödande, var har alla dessa röster varit när det har visat
              sig att bara en tredjedel av arbetsgivarna har genomfört de här
              planerna? Varför har man inte skrikit högt om att jämställdheten
              drabbas på det sättet?
            </seg>
          </u>
          <u>
            <seg>
              Jag tror att det bästa arbetet sker lokalt på arbetsplatserna
              och att de kan hitta metoder. Man kan jämföra med anonymiserade
              ansökningar. Vi har bett ett antal myndigheter att använda sig
              av den metoden, men vi låter andra myndigheter använda egna metoder,
              hitta på egna metoder att rekrytera utan att diskriminera. Jag
              är övertygad om att vi kommer att få se att det finns flera sätt
              att jobba med den här typen av frågor än bara det som vi politiker
              vid något tillfälle listar ut. Det är det jag menar med de här
              handlingsplanerna.
            </seg>
          </u>
          <u>
            <seg>
              Vi har hittat ett sätt att jobba med främjande åtgärder på arbetsplatserna,
              men det betyder inte att det är det enda sättet. Nu ser vi till
              att arbetsgivare med färre antal anställda kan hitta på ett eget
              sätt att jobba med främjande arbete. I stället för att ägna tiden
              åt att fylla i planerna kan de hitta andra enklare sätt att jobba
              på, eftersom det är mindre arbetsplatser. Men för de större arbetsplatserna
              tror jag att den här typen av handlingsplaner kan vara bra.
            </seg>
          </u>
          <u>
            <seg>
              Det återstår också att se när vi utvärderar de här metoderna
              att arbeta på. Vi ska utvärdera dem. Skulle det visa sig att det
              här är det mest revolutionerande sättet att jobba för jämställda
              löner då får vi väl i så fall tänka över saken.
            </seg>
          </u>
          <u>
            <seg>
              Men just nu är det också viktigt att komma ihåg att lika viktigt
              som det är med jämställda löner är det viktigt att det finns företag
              som utvecklas, som kan äga sig åt sitt företagande, anställa människor
              också kvinnor och sedan kunna jobba för de främjande åtgärderna.
              Ju fler regelverk vi har, ju färre som startar företag desto svårare
              blir det för människor att komma ut på arbetsmarknaden. Därmed
              blir jämställdhetsarbetet ännu mer lidande.
            </seg>
          </u>
          <u>
            <seg>
              Det måste ändå vara så att ekonomisk självständighet är grunden
              för jämställdheten. Vi måste skapa förutsättningar för jämställdhet
              men också ge utrymme för företagen att kunna växa.
            </seg>
          </u>
          <note type="speaker">
            Anf. 118 ANN-CHRISTIN AHLBERG (s):
          </note>
          <u>
            <seg>
              Herr talman! Nyamko Sabuni säger i svaret att vår kunskap om
              i vilken utsträckning just upprättandet av planerna verkligen
              leder till ökad jämställdhet på arbetsplatserna är alltför begränsad.
              Om kunskapen för regeringen är alltför begränsad om jämställdhetsplaner,
              varför lägger man ett sådant här förslag innan man tar reda på
              mer? Varför tillsätter man inte en utredning innan, eller tar
              till sig den forskning och de kunskaper som finns? Är det inte
              bättre att man innan man lägger ett sådant här förslag tar till
              sig vad de som jobbat med det här säger, de som forskat kring
              det och har stora kunskaper, och ger forskarna möjlighet att forska
              kring detta?
            </seg>
          </u>
          <u>
            <seg>
              Jag undrar också vad Nyamko Sabuni menar med aktiva åtgärder
              och frågor om jämställdhetsplaner. Att det ska utredas förstår
              jag. Men det är ju efter att det förslag som nu ligger har verkställts.
              Man kan undra hur det kommer att bli. Då kommer man kanske att
              se ett negativt svar, som jag tror att det kommer att bli.
            </seg>
          </u>
          <u>
            <seg>
              Det är faktiskt ett bra verktyg att arbeta med planerna som bland
              annat innehåller lönekartläggningar och en handlingsplan för jämställda
              löner. De företag som redan i dag arbetar väl med jämställdhet
              har helt andra förutsättningar att klara det också utan en handlingsplan.
              Men det finns ju de som inte ens jobbar med jämställdhetsplaner
              och inte vill jobba med jämställdhet, för de vill inte se det,
              de vill inte få kunskap. De vill helt enkelt inte. Då gör man
              det alldeles för enkelt för de arbetsgivare som inte tycker att
              det är viktigt att jobba med jämställdhet.
            </seg>
          </u>
          <note type="speaker">
            Anf. 119 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! I lagrådsremissen står det att dessa åtgärder ska
              utvärderas under mandatperioden. Jag lovar Ann-Christin Ahlberg
              att jag inte kommer att sitta tolv år senare, om man nu förlorar
              valet, och säga: Ja, hade vi bara vunnit ett val till så hade
              vi gjort detta. Det kommer jag inte att säga.
            </seg>
          </u>
          <u>
            <seg>
              Vi ska utvärdera dessa aktiva åtgärder under mandatperioden,
              och i så fall är det knappast den nya lagen som ska utvärderas.
              Den lär ju knappast ha hunnit sätta några spår, utan det är det
              som har varit som ska utvärderas. Därmed kommer vi att ha bra
              kunskaper om exakt vad det är som fungerar.
            </seg>
          </u>
          <u>
            <seg>
              Vi måste, återigen, se skillnaden mellan aktiva åtgärder och
              planerna som upprättas för att se till att de aktiva åtgärderna
              fungerar. Jag tror nämligen inte att detta måste göras i form
              av planer. Jag tror att man kan följa upp om ens arbete fungerar
              också på andra sätt.
            </seg>
          </u>
          <u>
            <seg>
              Dessa sätt måste arbetsgivarna själva kunna komma på. De vet
              att de ska följa lagen. De vet att de inte får lönediskriminera.
              De vet att JämO kan komma när som helst och kontrollera deras
              arbetsplatser, och framför allt kan de anställda anmäla sina arbetsgivare
              om de upptäcker eller anser att det finns lönediskriminering.
            </seg>
          </u>
          <u>
            <seg>
              Man måste alltså leva upp till lagen i alla fall. Det måste inte
              ske i form av upprättande av planer. Men det är viktigt att ni
              ändå ser skillnaden mellan aktiva åtgärder och upprättande av
              planer. Jag är inte alls orolig för att planerna ska minska jämställdheten.
              Jag är mer orolig för att man i så fall inte har aktiva åtgärder
              på sina arbetsplatser. Men av JämO, som kontrollerar dessa arbetsplatser,
              kan vi i så fall lära oss hur pass bra det fungerar, snarare än
              att planen ska tala om för oss om aktiva åtgärder fungerar eller
              inte.
            </seg>
          </u>
          <note>
            Överläggningen var härmed avslutad.
          </note>
          <note>
            16 § Svar på interpellation 2007/08:370 om konsumenternas rättigheter
            vid handel på Internet
          </note>
          <note type="speaker">
            Anf. 120 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Hillevi Larsson har frågat mig om svensk lag gäller
              för svenska Internetföretag även om de förmedlat varan från bolag
              utanför Sverige och, om så inte är fallet, om jag tänker ta några
              initiativ till åtgärder. Hon har också frågat vad jag gör för
              att informera om gällande regler och stärka konsumenternas rättigheter
              vid handel över Internet.
            </seg>
          </u>
          <u>
            <seg>
              Som konsument lockas man dagligen att ingå olika avtal eller
              köpa olika produkter och tjänster. Då är det viktigt att det finns
              information om konsumentens rättigheter och att det finns ett
              regelverk som skyddar mot oseriösa försäljare och försäljningsmetoder.
            </seg>
          </u>
          <u>
            <seg>
              När det gäller handel på Internet finns utförliga regler i distans-
              och hemförsäljningslagen som ger konsumenterna ett bra skydd.
              Om ett svenskt företag erbjuder varor till svenska konsumenter
              gäller lagen även om varan förmedlats från ett företag från ett
              annat land. Väljer konsumenten att köpa en vara från ett annat
              land inom EU kan han eller hon känna sig trygg, eftersom alla
              EU-länder har infört regler om konsumentskydd vid distansförsäljning
              som grundar sig på ett EU-direktiv. Direktivet är ett minimidirektiv,
              vilket betyder att EU-länderna kan införa ett bättre konsumentskydd,
              men det betyder också att de måste ha åtminstone den skyddsnivå
              som anges i direktivet.
            </seg>
          </u>
          <u>
            <seg>
              Konsument Europa, som ingår i EU-nätverket European Consumer
              Centre och som är en del av Konsumentverket, tillhandahåller omfattande
              information om handel över Internet, både inför ett köp och när
              något har gått fel efter köpet. Hos Konsument Europa kan konsumenterna
              även få personlig rådgivning. Dessutom har både Konsumentverket
              och Tullverket information på sina hemsidor om vad som gäller
              vid Internethandel.
            </seg>
          </u>
          <u>
            <seg>
              Men även privata aktörer arbetar för att göra Internethandeln
              säkrare. Exempelvis har Pricerunner tagit initiativ till att tillsammans
              med bland andra Konsumentverket, Konsumenternas bank- och finansbyrå
              och Allmänna reklamationsnämnden ta fram kriterier för märkning
              av e-handelssidor.
            </seg>
          </u>
          <u>
            <seg>
              Jag anser att det finns ett bra regelverk som tillvaratar konsumenternas
              intressen och att det finns mycket information att tillgå. Om
              ett Internethandelsföretag inte följer reglerna eller har felaktig
              information på sin hemsida kan konsumenten anmäla detta till Konsumentverket
              som är tillsynsmyndighet. Det finns även ett konsumentskyddssamarbete
              på europeisk nivå, Consumer Protection Cooperation System. Via
              det kan Konsumentverket och KO begära hjälp av andra länders konsumentskyddsmyndigheter
              när svenska konsumenter drabbas av utländska företag som bryter
              mot konsumentskyddsregelverket när de säljer till konsumenter
              i Sverige.
            </seg>
          </u>
          <note type="speaker">
            Anf. 121 HILLEVI LARSSON (s):
          </note>
          <u>
            <seg>
              Herr talman! Det har varit en väldigt snabb utveckling på detta
              område. Redan tidigare har man kunnat beställa via postorderföretag.
              Man får hem en katalog i brevlådan, och så kan man beställa. Jag
              minns bland annat att jag tittade i en sådan katalog på den tiden
              Leif Loket Olsson ledde Bingolotto. Man kunde köpa en liten staty
              av honom. Vem skulle vilja göra det? tänkte jag när jag såg bilden.
              Men det visade sig att det var väldigt många som ville det. Man
              skulle betala 100 kronor i förväg, men statyn dök aldrig upp.
              När de ringde företaget hade numret upphört, och det gick inte
              att få tag i dem.
            </seg>
          </u>
          <u>
            <seg>
              Det här är ändå bara problem som dykt upp i samband med postorderföretag.
              Nu är handel på Internet det som växer allra snabbast. Det är
              mestadels positivt. Konsumenterna får en bra överblick över vilka
              varor man kan välja mellan. Man kan jämföra priser. Man kan handla
              från andra länder där det kanske finns saker som är svåra att
              få tag på i Sverige och även bättre priser.
            </seg>
          </u>
          <u>
            <seg>
              Men problemet är de oseriösa företagen som bedriver handel och
              som avsvär sig allt ansvar om någonting går fel, om varan kanske
              inte ens levereras eller om den levereras men inte uppfyller det
              som har utlovats vid köpet. Den kanske är sönder.
            </seg>
          </u>
          <u>
            <seg>
              Det senaste är svenska företag som förmedlar varor från andra
              länder. Det kan vara EU-länder men även länder utanför EU. De
              skyller ifrån sig när det är något fel på varan och säger att
              det inte är deras fel, utan det är företaget i det andra landet
              som har ansvaret. Det finns faktiskt till och med företag som
              på sina hemsidor redan från början informerar kunderna om att
              det är företaget i det andra landet man ska vända sig till om
              det blir något fel.
            </seg>
          </u>
          <u>
            <seg>
              Det är få som har våra konsumentlagar i bokhyllan och dagligen
              sitter och bläddrar i dem. Visst finns det många skyddande regler,
              men som konsument är det lätt att lita på den information man
              får. Skulle man sedan få problem är risken att man inte ens vet
              om de rättigheter man har.
            </seg>
          </u>
          <u>
            <seg>
              Jag tror att det viktiga är att dels informera om rättigheterna
              så att man känner till dessa som kund, dels försöka komma åt dessa
              företag. Som kund kan man anmäla företag som bryter mot reglerna
              till Konsumentverket, men det är väldigt få som känner till det.
            </seg>
          </u>
          <u>
            <seg>
              Därför tror jag att det kan vara bra även med någon form av kontrollverksamhet
              där man faktiskt går igenom företagen från offentligt håll eller
              från Konsumentverket och ser till att den vägen råda bot på problemet.
            </seg>
          </u>
          <u>
            <seg>
              Det är väldigt många konsumenter som är villrådiga och inte vet
              hur de ska göra eller vilka regler som egentligen gäller. Det
              kan förstås låta rätt och riktigt, det här med att har man bara
              förmedlat en vara så har man heller inget ansvar för varans skick,
              utan det är den som har sålt varan i det andra landet som har
              ansvaret. Men vad jag har förstått på lagstiftningen och av ministerns
              svar stämmer inte det, utan det är så att även om man bara levererar
              en vara åt kunden så är det det svenska företaget som är ansvarigt.
            </seg>
          </u>
          <u>
            <seg>
              Därför är det väldigt viktigt att man verkligen informerar om
              detta. Det är också viktigt, nu när vi ska harmonisera konsumentlagstiftningen
              i EU, att man ser till att frågorna verkligen följs upp så att
              de inte hamnar mellan stolarna. Vi har minimilagstiftning nu,
              och med harmonisering kan det kanske bli en sänkning av skyddet.
              Jag hoppas att vi kämpar för att det inte blir så.
            </seg>
          </u>
          <note type="speaker">
            Anf. 122 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Jag kan bara hålla med Hillevi Larsson om att konsumenterna
              behöver information. Det råder ingen brist på information, men
              det är klart att vi alltid kan hitta andra och nya kanaler för
              information.
            </seg>
          </u>
          <u>
            <seg>
              Som jag läste i mitt svar är det väldigt många som tillhandahåller
              information, och jag tror att de projekt som pågår i skolan kring
              just konsumentinformation också kan innehålla många olika delar.
              Just nu är det väldigt intensiv information när det gäller ekonomi
              på grund av sms-lånen som framför allt drabbar många unga, men
              man kan se att det också finns nya fenomen som dyker upp och sprider
              sig.
            </seg>
          </u>
          <u>
            <seg>
              Vi delar uppfattning.
            </seg>
          </u>
          <u>
            <seg>
              Det finns information. Konsumenterna bör ta till vara den informationen.
              Som du också påpekade är det fel när det påstås att det är ett
              annat företag som är ansvarigt. Det är den som man skriver kontrakt
              med, den som äger hemsidan, som är skyldig att se till att konsumenten
              kan få tillbaka sina pengar.
            </seg>
          </u>
          <u>
            <seg>
              I den mån affären sker inom EU-länder finns ett väldigt högt
              skydd, och det finns också hjälp att få. I den mån det handlar
              om länder utanför EU finns det väl anledning att vara försiktig.
              Där blir det fråga om annorlunda lagar, och där är det också svårare
              för våra tillsynsmyndigheter att hjälpa konsumenten i fråga.
            </seg>
          </u>
          <u>
            <seg>
              Jag skulle nog vilja säga till alla som Internethandlar att handla
              inom EU och helst inte utanför. Skulle man handla utanför kanske
              man också ska betala med hjälp av kort. Det underlättar. Då kanske
              man kan vända sig till banken, och banken kan ta det ansvaret
              om leverantören vägrar att göra det.
            </seg>
          </u>
          <u>
            <seg>
              Det finns olika sätt att skydda sig, men jag tror att man ska
              vara försiktig med att handla på Internet från länder utanför
              EU, om det inte finns en svensk leverantör, för då är det denne
              som har skyldigheten att ersätta varan.
            </seg>
          </u>
          <note type="speaker">
            Anf. 123 HILLEVI LARSSON (s):
          </note>
          <u>
            <seg>
              Herr talman! Jag tror att det är väldigt bra, precis som ministern
              säger, att man börjar tidigt, redan i skolan, med att informera
              om de här frågorna. Då når man ju alla barn. Risken är annars
              att man enbart når de medvetna konsumenterna, de som redan är
              uppdaterade, som redan vet vem de ska vända sig till och som har
              kontakt med Konsumentverket. De som riskerar att hamna i kläm
              är kanske inte just de utan de konsumenter som inte ens vet om
              vilka rättigheter de har.
            </seg>
          </u>
          <u>
            <seg>
              Vi har också konsumentvägledare i många kommuner runt om i landet.
              Tyvärr finns det en del blinda fläckar. Det är de kommuner som
              av en eller annan anledning har valt att inte ha konsumentvägledare.
              Det handlar väl ofta om ekonomiska skäl. I en del kommuner delar
              man konsumentvägledare, det vill säga att konsumentvägledaren
              ambulerar mellan olika kommuner. Det är bättre än ingenting alls,
              men det bästa är så klart om man kan ha en heltidstjänst. Det
              går självklart inte om det är alldeles för små kommuner. Men jag
              tror att ett sätt att komma till rätta med det här kanske kunde
              vara att Konsumentverket på något sätt samordnade resurserna och
              såg till att de konsumenter som saknar konsumentvägledare i sin
              kommun kan få hjälp.
            </seg>
          </u>
          <u>
            <seg>
              Det finns ingen telefonlinje till Konsumentverket. Däremot finns
              personlig rådgivning på Konsument Europa. Det tror jag tyvärr
              inte är så känt. Det är verkligen viktigt att sprida den informationen,
              inte minst med tanke på att människor gör allt fler affärer över
              gränserna. Det är också någonting som vi i grunden uppmuntrar.
              Det har ju väldigt positiva effekter för konsumenten och ökar
              helt enkelt valfriheten.
            </seg>
          </u>
          <u>
            <seg>
              En del försöker hänga upp sig på hårklyverier, att konsumenten
              inte har anmält på rätt sätt att någonting var fel. På det sättet
              skulle leverantören slippa ansvar. Då gäller det att man ska anmäla
              till både förmedlingsföretaget och producentföretaget när det
              är fel på en vara. Där är det nog väldigt viktigt att informera
              om att det faktiskt är förmedlingsföretaget som är huvudansvarigt.
              Annars finns risken att de kan använda argumentet att man inte
              har anmält i vederbörlig ordning till alla instanser.
            </seg>
          </u>
          <u>
            <seg>
              Jag tror att den här frågan kommer att växa i betydelse hela
              tiden. Vi kan se redan i dag att Internet framför allt för ungdomar
              är en väldigt naturlig värld att röra sig i. Det går också snabbt
              upp i åldrarna. Till och med PRO-föreningar lär sig alltmer att
              hantera Internet. Jag tror att det kommer att finnas anledning
              att jobba vidare med de här frågorna.
            </seg>
          </u>
          <u>
            <seg>
              Tyvärr tror jag inte att det räcker att bara hänvisa till Konsumentverket
              och den information som finns, för vi kommer att ha en stor andel
              konsumenter även i framtiden som inte har en aning om det här
              utan som helt enkelt litar på företaget. Det är den största risken
              av alla, som jag ser det.
            </seg>
          </u>
          <u>
            <seg>
              Om man inte överklagar beslut eller vänder sig till ansvariga
              myndigheter är risken att man helt enkelt accepterar företagets
              besked att de tyvärr inte kommer att ersätta till exempel transportkostnaden
              för en trasig vara. Det är något vi har tvingats att ligga ute
              med, och det kommer vi inte att ersätta. De kanske inte ens vill
              ersätta den trasiga varan. Många konsumenter riskerar att förlora
              pengar och att ha blivit lurade utan att ens veta om att det faktiskt
              fanns en chans att få rätt.
            </seg>
          </u>
          <u>
            <seg>
              Jag tror också att ju fler konsumenter vi har som får veta att
              de faktiskt har rättigheter, desto färre oseriösa företag kommer
              vi att ha, för då finns det ju inga konsumenter att utnyttja längre.
            </seg>
          </u>
          <note type="speaker">
            Anf. 124 ANTI AVSAN (m):
          </note>
          <u>
            <seg>
              Herr talman! De frågor som Hillevi Larsson tar upp i sin interpellation
              är naturligtvis angelägna. Det finns ett antal olika tänkbara
              scenarier, eftersom det talas om företag i Japan och Tyskland.
              Men utgår man från att det företag som förmedlar varan ändå är
              ett svenskt företag blir det enklare. Då ska naturligtvis svenska
              regler gälla. Det är egentligen fråga om två saker: för det första
              behörig domstol, och för det andra vilket lands lag som ska tillämpas.
            </seg>
          </u>
          <u>
            <seg>
              När det gäller frågorna om reklamation och andra klagomål är
              det naturligtvis så, precis som Nyamko Sabuni har sagt tidigare,
              att en avtalspart får vända sig till sin avtalspart. Det gäller
              ju hela tiden. Om det finns en kedja av avtalsparter längre bort,
              man kan ju tänka sig att förmedlingen har gått genom flera led,
              är det den förmedlare som så att säga står närmast konsumenten
              som har det fulla ansvaret.
            </seg>
          </u>
          <u>
            <seg>
              Skulle det vara på det sätt som Hillevi Larsson också tog upp,
              att det finns någon form av avtalsvillkor där man har avtalat
              bort sitt ansvar så att den enskilde konsumenten i praktiken avskärs
              från sin möjlighet att kräva ut sin rätt därför att det finns
              ett företag långt borta någonstans, det kan vara i vilket land
              som helst egentligen, skulle det kunna betraktas som oskäligt.
              De möjligheter att jämka avtal som vi ändå har i avtalslagen är
              mer långtgående i konsumentförhållandena.
            </seg>
          </u>
          <u>
            <seg>
              Men om det är ett svenskt företag är huvudreglerna i rättegångsbalkens
              10 kap. tillämpliga. Då är det rätten på den ort där svaranden
              har sin hemvist som i första hand gäller. Men man kan också välja
              Konsumentforum, alltså rätten på den ort där konsumenten har sin
              hemvist. Det är det som gäller i en sådan situation där det är
              ett svenskt Internetföretag som har sitt säte i Sverige eller
              som har förvaltningen här.
            </seg>
          </u>
          <u>
            <seg>
              I fråga om tillämplig lag kan jag säga att distans- och hemförsäljningslagen
              är tvingande till konsumentens förmån. Men det finns en möjlighet
              att avtala bort svensk lag. När det gäller regler som avser just
              distansavtal eller hemförsäljningsavtal går det också att avtala
              om ett lands lag som ligger utanför EES-området. Det är EES-området
              som är gränssättande. Men förutsättningen för det är att den lagen
              ger konsumenten ett bättre skydd än vad den annars tillämpliga
              lagen inom EES-området hade gett. Målsättningen här är naturligtvis
              att konsumenten ska ha högsta möjliga skydd. Avtalar man om ett
              ännu bättre skydd än som framgår av svensk lag eller av någon
              lag inom EES-området kan ett annat lands lag gälla.
            </seg>
          </u>
          <u>
            <seg>
              I övrigt är det så att har man inte avtalat någonting är det
              svensk lag som gäller. Inom EU-området är det i den här typen
              av situationer anknytningslandets lag, alltså det land som avtalet
              har störst anknytning till, som ska gälla.
            </seg>
          </u>
          <note type="speaker">
            Anf. 125 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Eftersom vi samtliga tre i mångt och mycket håller
              med varandra ska inte jag förlänga debatten i onödan. Men jag
              kan passa på att tacka för den och säga att den har varit nyttig.
              Framför allt tror jag att de som förhoppningsvis har lyssnat på
              oss hemma framför tv-rutorna har fått lite bättre kunskap om hur
              konsumentregelverket fungerar när det gäller Internethandel.
            </seg>
          </u>
          <u>
            <seg>
              Jag kan också kommentera det som Hillevi Larsson var inne på
              när det gäller konsumentvägledarna. De utgör en bra service till
              medborgarna och en kommunal angelägenhet. De flesta kommuner har
              konsumentvägledare. Några delar på dem.
            </seg>
          </u>
          <u>
            <seg>
              Jag skulle vilja uppmana de få kommuner som i dag inte har konsumentvägledare
              att försöka tänka på det. Det är en oumbärlig service till medborgarna
              att de har någon att vända sig till. Det är klart att det går
              att få tag på information via Konsumentverkets eller andras hemsidor
              och genom att prata med någon. Men det är alltid bättre om stödet
              och hjälpen finns där man bor. Jag håller med om att verksamheten
              behöver utvecklas. På det sättet kan konsumenterna känna sig trygga
              på marknaden.
            </seg>
          </u>
          <note type="speaker">
            Anf. 126 HILLEVI LARSSON (s):
          </note>
          <u>
            <seg>
              Herr talman! Det är viktigt att klargöra att det är skillnad
              om man handlar i en utländsk affär när man är utomlands på semester
              eller i ett annat ärende. Då är det detta lands lag som gäller.
              Man kanske är i Belgien eller något annat europeiskt land eller
              i ett land utanför Europa. Det är lagen i det land där man handlar
              varan som gäller.
            </seg>
          </u>
          <u>
            <seg>
              Om varan däremot förmedlas via ett svenskt företag när man sitter
              i Sverige och beställer från ett annat land är det förmedlingsföretaget
              som har ansvaret för att varan håller måttet. Man ska inte ens
              behöva betala transportkostnader om varan är felaktig.
            </seg>
          </u>
          <u>
            <seg>
              Jag tror att det är viktigt att man klargör det här. Det är klart
              att det kan låta trovärdigt när dessa företag säger: Det säger
              ju sunda förnuftet att det är företaget som varan kommer ifrån
              som man ska vända sig till om något är fel! De avsvär sig ansvaret
              och säger att de inte kan hjälpa att varan hade gått sönder redan
              innan de transporterade den till Sverige. Företagen säger rent
              ut att konsumenten ska vända sig till företaget i det andra landet.
            </seg>
          </u>
          <u>
            <seg>
              Det är glädjande att det ändå finns ett minimiskydd i EU. Då
              kan man i alla fall inom EU hjälpa konsumenterna, även de konsumenter
              som inte vet om att det är förmedlingsföretaget i Sverige som
              är ansvarigt. Problemet är företagen utanför EU. Det är viktigt
              att informera om att det även för dessa är det svenska förmedlingsföretaget
              som gäller.
            </seg>
          </u>
          <u>
            <seg>
              När det gäller konsumentvägledare kan man inte nog understryka
              vikten av att så många som möjligt får tillgång till deras hjälp.
              Det finns många fall där konsumentvägledaren vänder sig till oseriösa
              företag. Då vänder plötsligt företaget 180 grader; då vågar man
              inte luras längre. Det yttersta målet är så många medvetna konsumenter
              som möjligt.
            </seg>
          </u>
          <note type="speaker">
            Anf. 127 ANTI AVSAN (m):
          </note>
          <u>
            <seg>
              Herr talman! Jag ska återknyta till det som Hillevi Larsson var
              inne på. Med de regler som gäller inom EU är det så att om man
              till exempel handlar i Belgien och det blir en konsumenttvist
              kan köparen, men däremot inte säljaren, välja att väcka talan
              i sitt eget land. Det är en stor fördel i sammanhanget.
            </seg>
          </u>
          <u>
            <seg>
              Jag noterar att det finns ett meddelande från kommissionen som
              gäller en inre marknad för framtidens Europa. Där uttalar sig
              kommissionen just om konsumentens rättigheter och tillgång till
              rättsmedel. Om man läser vad som står där får man tycka att det
              är en bra och långtgående målsättning när det gäller just möjligheten
              att handla i andra EU-länder och de rättigheter som konsumenter
              får i en sådan kommission. Det står så här:
            </seg>
          </u>
          <u>
            <seg>
              Ett samlat tillvägagångssätt i fråga om konsumenters rättigheter
              i EU bör leda till en förenklad rättslig ram som är lättare att
              tillämpa samtidigt som det kan bidra till att undanröja sådana
              hinder för handel över nationsgränserna som konsumenter och företag
              kan stöta på.
            </seg>
          </u>
          <u>
            <seg>
              Ett centralt mål för den konsumentpolitiska strategin är att
              öka inflytandet för konsumenterna genom att fastställa deras rättigheter
              och sätta standarder för tillgänglighet och skydda dem mot hot
              och risker som de inte kan påverka som individer. Med utgångspunkt
              från sin översyn av den befintliga EU-lagstiftningen inom konsumentområdet
              kommer kommissionen att lägga fram ytterligare initiativ om konsumenters
              rättigheter enligt avtal samt om kollektiva mekanismer för prövning,
              bland annat för att underlätta skadeståndskrav i de fall det har
              förekommit brott mot konsumenters rättigheter och konkurrensbestämmelser.
            </seg>
          </u>
          <u>
            <seg>
              Vi vet också att propositioner om ett europeiskt betalningsföreläggande
              och ett europeiskt småmålsförfarande är på väg.
            </seg>
          </u>
          <note type="speaker">
            Anf. 128 Integrations- och jämställdhetsminister NYAMKO SABUNI
            (fp):
          </note>
          <u>
            <seg>
              Herr talman! Det var ett fint avslut med en utblick mot framtiden.
              Konsumenterna kommer att få mer enhetliga och harmoniserade lagar
              på den gemensamma marknaden, vilket är viktigt. Som Anti Avsan
              läste upp är det just så. Det är bara när konsumenterna är trygga
              som de kan bli aktiva konsumenter inte bara i sina egna länder.
              Då kan de nyttja hela den gemensamma EU-marknaden. Tack för samtalet!
            </seg>
          </u>
          <note>
            Överläggningen var härmed avslutad.
          </note>
          <note>
            17 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            18 § Beslut om förlängd motionstid
          </note>
          <note>
            Kammaren biföll talmannens förslag att motionstiden för denna
            proposition skulle förlängas till tisdagen den 11 mars.
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 21 februari
          </note>
          <u>
            <seg>
              Jasenko Omanovic
            </seg>
          </u>
          <note>
            Kristina Zakrisson
          </note>
          <note>
            Marie Nordén
          </note>
          <note>
            Sylvia Lindgren
          </note>
          <note>
            Sylvia Lindgren
          </note>
          <note>
            Ann-Kristine Johansson
          </note>
          <u>
            <seg>
              Mats Pertoft
            </seg>
          </u>
          <note>
            Ibrahim Baylan
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 4 mars.
          </note>
          <note>
            20 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 21 februari
          </note>
          <note>
            Andreas Norlén
          </note>
          <note>
            Finn Bengtsson
          </note>
          <note>
            Margareta Persson
          </note>
          <note>
            Lars Wegendal
          </note>
          <note>
            Yilmaz Kerimo
          </note>
          <note>
            Lars Wegendal
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 4 mars.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 februari
          </note>
          <u>
            <seg>
              Thomas Bodström
            </seg>
          </u>
          <u>
            <seg>
              Thomas Bodström
            </seg>
          </u>
          <note>
            Phia Andersson
          </note>
          <note>
            Ulla Andersson
          </note>
          <note>
            Hans Olsson
          </note>
          <note>
            Hans Hoff
          </note>
          <note>
            Marietta de Pourbaix-Lundin
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 4 mars.
          </note>
          <note>
            22 § Kammaren åtskildes kl. 17.35.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
