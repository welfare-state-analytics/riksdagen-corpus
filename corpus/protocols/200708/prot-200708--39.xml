<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--39</head>
          <docDate when="2007-12-07 00:00:00">2007-12-07 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:39
          </note>
          <note>
            Fredagen den 7 december
          </note>
          <note>
            Kl. 09:00 - 14:17
          </note>
          <note>
            1 § Meddelande om ändring i kammarens sammanträdesplan
          </note>
          <note>
            Förste vice talmannen meddelade att onsdagen den 12 december
            skulle arbetsplenum börja kl. 10.30. Voteringen kl. 9.00 skulle
            utgå.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2007/08:208
          </note>
          <note>
            Interpellation 2007/08:208 Regelförenkling i företag
          </note>
          <note>
            Interpellationen kommer att besvaras tisdagen den 11 december
            2007.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Margareta Gårdmark Nylén
          </note>
          <note>
            Interpellation 2007/08:211
          </note>
          <note>
            Interpellation 2007/08:211 Gömda kvinnor utsatta för våld
          </note>
          <note>
            Interpellationen kommer att besvaras tisdag den 18 december 2007.
          </note>
          <note>
            Skälet till dröjsmålet är sedan tidigare inbokade arrangemang
            som inte går att flytta på och att det inte finns tid i kammaren.
          </note>
          <note>
            Cecilia Bergman
          </note>
          <note>
            Interpellation 2007/08:212
          </note>
          <note>
            Interpellation 2007/08:212 Könsmaktsperspektiv i kampen mot mäns
            våld mot kvinnor
          </note>
          <note>
            Interpellationen kommer att besvaras tisdag den 18 december 2007.
          </note>
          <note>
            Skälet till dröjsmålet är sedan tidigare inbokade arrangemang
            som inte går att flytta på och att det inte finns tid i kammaren.
          </note>
          <note>
            Cecilia Bergman
          </note>
          <note>
            Interpellation 2007/08:215
          </note>
          <note>
            Interpellation 2007/08:215 Jämställdhet i folkrörelsepolitiken
          </note>
          <note>
            Interpellationen kommer att besvaras tisdag den 18 december 2007.
          </note>
          <note>
            Skälet till dröjsmålet är sedan tidigare inbokade arrangemang
            som inte går att flytta på och att det inte finns tid i kammaren.
          </note>
          <note>
            Cecilia Bergman
          </note>
          <note>
            Interpellation 2007/08:218
          </note>
          <note>
            Interpellation 2007/08:218 Anställdas meddelarfrihet i skattefinansierad
            verksamhet
          </note>
          <note>
            Interpellationen kommer att besvaras tisdagen den 11 december
            2007.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Beatrice Ask
          </note>
          <note>
            Interpellation 2007/08:226
          </note>
          <note>
            Interpellation 2007/08:226 Nedskärningar i exportfrämjandet och
            konsekvenser för småföretagen
          </note>
          <note>
            Interpellationen kommer att besvaras tisdagen den 18 december
            2007.
          </note>
          <note>
            Skälet till dröjsmålet är utlandsresa.
          </note>
          <note>
            Ewa Björling
          </note>
          <note>
            Interpellation 2007/08:228
          </note>
          <note>
            Interpellation 2007/08:228 Arbetslivsforskningen
          </note>
          <note>
            Interpellationen kommer att besvaras den 18 december 2007.
          </note>
          <note>
            Skälet till dröjsmålet är andra åtaganden.
          </note>
          <note>
            Lars Leijonborg
          </note>
          <note>
            Interpellation 2007/08:230
          </note>
          <note>
            Interpellation 2007/08:230 Äldreomsorgen
          </note>
          <note>
            Interpellationen kommer att besvaras tisdagen den 11 december
            2007.
          </note>
          <note>
            Skälet till dröjsmålet är tjänsteresor och andra sedan tidigare
            inbokade arrangemang.
          </note>
          <note>
            Beatrice Ask
          </note>
          <note>
            3 § Svar på interpellation 2007/08:232 om utnämningspolitiken
            i praktiken
          </note>
          <note type="speaker">
            Anf. 1 Statsrådet MATS ODELL (kd):
          </note>
          <note>
            Herr talman! Berit Andnor har frågat statsministern om denne
            avser att verka för att Statsrådsberedningens samordningskansli
            arbetar med uppföljning av utnämningspolitiken vad avser regeringens
            målsättningar om annonsering. Hon har vidare frågat om statsministern
            avser att se till att det i Statsrådsberedningen byggs upp kompetens
            för att undvika att konsulter behöver anlitas för rekryteringsförfarandet.
            Slutligen frågar hon hur, enligt statsministerns avsikter, rekryteringen
            av styrelse till de myndigheter som lyder under Statsrådsberedningen,
            Sieps och Harpsundsnämnden, kommer att gå till i den reformerade
            utnämningspolitiken.
          </note>
          <note>
            Arbetet inom Regeringskansliet är så fördelat att det är jag
            som ska svara på interpellationen.
          </note>
          <note>
            I mitt ansvarsområde ingår frågor om chefsförsörjningen i statsförvaltningen.
            Det ankommer således på mig att följa upp regeringens målsättning
            om annonsering.
          </note>
          <note>
            Regeringen har inga planer på att i Statsrådsberedningen bygga
            upp kompetens i syfte att undvika att externa konsulter anlitas
            i rekryteringsförfarandet. Regeringen kommer ibland att välja
            att i sin helhet genomföra en rekryteringsprocess med stöd av
            tjänstemän i Regeringskansliet, ibland att därutöver även samarbeta
            med externa konsulter. Av budgetpropositionen för 2008, utgiftsområde
            2, Statliga arbetsgivarfrågor, framgår att regeringen för närvarande
            genomför en upphandling av externa leverantörer såvitt avser stöd
            vid chefsrekryteringar. Regeringen har inte för avsikt att avbryta
            den pågående upphandlingen.
          </note>
          <note>
            Myndighetschefer är anställda av regeringen. Det betyder att
            de är arbetstagare och därmed omfattas av arbetsrättsliga villkor.
            Styrelseledamöter i statliga myndigheter och ledamöter i nämnder
            är arvoderade uppdragstagare. Regeringen har inte för avsikt att
            annonsera efter ledamöter till statliga styrelser eller nämnder.
          </note>
          <note type="speaker">
            Anf. 2 BERIT ANDNOR (s):
          </note>
          <note>
            Herr talman! Ja, det är ändå lite överraskande, Mats Odell, att
            inte statsministern själv besvarar interpellationen eftersom den
            rör de myndigheter som sorterar under Statsrådsberedningen.
          </note>
          <note>
            Mot bakgrund av tidigare besked från Mats Odell om att det är
            varje departement som själv bestämmer hur och om statliga chefstjänster
            ska annonseras ut eller inte anser jag att det hade varit på sin
            plats om statsministern hade besvarat de frågor som jag har ställt
            om myndigheterna under Statsrådsberedningen.
          </note>
          <note>
            Jag vill också påminna oss alla om det som de borgerliga partierna
            gick till val på, när man skulle bryta den socialdemokratiska
            makthegemonin. Man ställde ut klara och tydliga vallöften om att
            den statliga utnämningspolitiken skulle reformeras i grunden.
            Mycket stora reformer utlovades. Det togs fram en särskild rapport.
            Den skulle ligga till grund för reformerna. Kravprofiler skulle
            upprättas. Det är i och för sig inget nytt, det har gjorts tidigare
            men ändå. Annonsering skulle genomföras när det gäller alla chefstjänster.
            Intressenter vilka nu de skulle vara skulle få nominera kandidater.
            Ett särskilt rekryteringsråd skulle inrättas. Fackutskotten skulle
            i öppna utfrågningar pröva kandidaterna. I rapporten, som i sig
            är en stark förvanskning av den verklighet vi har, sägs det att
            det långvariga socialdemokratiska maktinnehavet har lett till
            att Sverige har antagit många av enpartistatens klassiska kännetecken.
          </note>
          <note>
            Återigen Mats Odell: Denna rapport är en fantastisk läsning observera
            ironin. Det finns anledning, och jag kommer att fortsätta att
            tycka att det finns anledning, att lyfta fram denna rapport. Den
            retorik som fördes med de klara vallöftena har det inte blivit
            så mycket av i hanteringen därav rubriken på denna interpellation
            om hur det ser ut i praktiken när det gäller utnämningspolitiken.
          </note>
          <note>
            Resultatet har blivit att i budgetpropositionen för 2008 står
            det att annonseringar ska bli mer regel än undantag när det gäller
            de högsta tjänsterna i den statliga förvaltningen.
          </note>
          <note>
            I tidigare debatter har Mats Odell sagt att det är varje departement
            som bestämmer hur man ska göra med annonseringen. Man ska anmäla
            till en särskild statssekreterargrupp vilka högre tjänster man
            vill annonsera ut. Men samtidigt ska flertalet annonseras ut.
            Det står i budgetpropositionen. Hur ska man då följa upp målsättningen?
            Där kommer frågan om Statsrådsberedningens roll in i sammanhanget.
            Redan i starten blir det problem. När varje departement gör ett
            urval, vem håller då ordning på de tjänster som inte tillsätts?
            Ska de räknas av vid varje regeringssammanträde? Hur ska Mats
            Odell göra om kvoten är negativ i slutet av året? Ska man tvinga
            departementen att annonsera mot deras vilja? Hur är statusen på
            den statssekreterargrupp som ska vara styrgruppen? Lyder den verkligen
            under Finansdepartementet?
          </note>
          <note>
            Många frågor reses som vanligt när man har med Mats Odell att
            göra i de debatter vi har haft ett antal gånger. Det vore intressant
            att veta om det är Finansdepartementet som hanterar frågorna,
            Mats Odell.
          </note>
          <note>
            I detta anförande instämde Nikos Papadopoulos (s).
          </note>
          <note type="speaker">
            Anf. 3 Statsrådet MATS ODELL (kd):
          </note>
          <note>
            Herr talman! Det är trevligt att se att partigruppen är samlad
            i denna fråga och närvarande.
          </note>
          <note>
            Många frågor reses, säger Berit Andnor. Ja, jag kan se tre frågor
            som reses i interpellationen.
          </note>
          <note>
            Kommer statsministern att verka för att Statsrådsberedningens
            samordningskansli arbetar med uppföljning av utnämningspolitiken
            vad avser regeringens målsättningar om annonsering?
          </note>
          <note>
            Det kommer vi att göra. Svaret är ja.
          </note>
          <note>
            Kommer statsministern att se till att det i Statsrådsberedningen
            byggs upp kompetens för att undvika att konsulter behöver anlitas
            för rekryteringsförfarandet?
          </note>
          <note>
            Där är svaret nej. Vi håller på med en upphandling runt detta.
          </note>
          <note>
            Den tredje frågan är: Hur kommer, enligt statsministerns avsikter,
            rekryteringen av styrelse till de myndigheter som lyder under
            Statsrådsberedningen, Sieps och Harpsundsnämnden, att gå till
            i den reformerade utnämningspolitiken?
          </note>
          <note>
            Där är svaret att när det gäller styrelser och nämnder har tanken
            aldrig någonsin varit att man ska annonsera efter dem, utan det
            är för myndighetschefer som har ett anställningsförhållande som
            annonsering är aktuell. Jag tror att Berit Andnor ganska snabbt
            kan sluta sig till det om hon läser de dokument som finns i det
            här ärendet.
          </note>
          <note>
            Berit Andnor är lite förvånad över att det inte är statsministern
            som dyker upp här på morgonen i den här frågan. Det beror på att
            de frågor som Berit Andnor ställer gäller övergripande frågor
            runt den här politiken, och där är det jag som har ansvaret.
          </note>
          <note>
            Den övergripande frågan här är huruvida vi ska annonsera efter
            ledamöter i styrelser och nämnder. Det är inte en fråga för statsministern,
            utan det är mitt ansvarsområde. Där har jag svarat nej. Det kommer
            vi inte att göra, och det har vi heller aldrig föreslagit.
          </note>
          <note>
            Sedan ger inte Berit Andnor mycket för den rapport som alliansen
            tog fram. Det må så vara, men om Berit Andnor studerar den lite
            noggrant ska hon finna att den bygger på rapporter från Statskontoret,
            rapporter från Ekonomistyrningsverket samt ett arbete från Stockholms
            universitet och ett antal internationella forskare.
          </note>
          <note type="speaker">
            Anf. 4 BERIT ANDNOR (s):
          </note>
          <note>
            Herr talman! Ja, det må vara hur det vill med underlaget för
            den där rapporten. Jag säger som jag brukar göra: Läs denna rapport!
            Den är mycket intressant att ta del av. Den visar att det mycket
            höga tonläge som fanns före valet har förbytts i någonting helt
            annat efter valet. Det är just det här som vi debatterar, Mats
            Odell.
          </note>
          <note>
            Vad var det för vallöften som ställdes ut från de borgerliga
            partierna inför valet? Det skulle göras rent hus. Man skulle reformera
            utnämningspolitiken i grunden. Det vi har sett efter valet är
            någonting helt annat.
          </note>
          <note>
            Det som har blivit resultatet hittills i alla fall vi får väl
            se är att man helt har lämnat tanken på utskottsförhör av kandidater
            till chefspositioner i staten. Varför då? Varför var det en sak
            som gällde före valet och en annan efter valet?
          </note>
          <note>
            För att återgå till exakt denna fråga, som också finns i min
            interpellation, kan vi konstatera att ett refererat från statsministerns
            pm presenterades för ungefär ett år sedan det är grunden för många
            av de frågor jag ställer där just reformering av utnämningsmakten
            var det centrala. Där står det under punkten 7 att det behövs
            en förstärkning av personalresurserna inom Regeringskansliet.
            Det kommer dessutom, står det här, att behöva tillföras rekryteringskompetens
            till Regeringskansliet. Det är något som i dag till stora delar
            saknas, säger statsministern. Själva syftet bakom detta skulle
            då vara att undvika att konsulter behöver anlitas för att sköta
            betydande delar av rekryteringsförfarandet.
          </note>
          <note>
            Man skulle också göra en inventering av vilken personal som fanns
            inom Regeringskansliet och vilken som skulle behöva tillföras
            för att möjliggöra ett professionellt rekryteringsförfarande.
            Uppenbarligen ansåg statsministern för ett år sedan att denna
            kompetens inte fanns i Regeringskansliet. Han säger det dessutom
            väldigt tydligt.
          </note>
          <note>
            I dag får vi höra att detta motsägs av Mats Odell i det svar
            som lämnas. Det finns inga planer på att bygga upp kompetens i
            Regeringskansliet i syfte att undvika att externa konsulter ska
            anlitas. Tvärtom! Tvärtom, får vi höra nu.
          </note>
          <note>
            Just nu genomförs en upphandling av externa konsulter. Jag kan
            bara konstatera att statsministern alltså hade fel i det han sade
            för ett år sedan om att det skulle byggas upp kompetens något
            som då enligt statsministern saknades i Regeringskansliet.
          </note>
          <note>
            Ska jag då tolka detta på det sättet att rekrytering i fortsättningen
            ska ske via externa konsulter? Vi återkommer till den frågan i
            nästa interpellation, om hur det där ska gå till i praktiken.
          </note>
          <note>
            Det finns fortfarande mycket stora oklarheter kring hur den statliga
            utnämningspolitiken ska genomföras i praktiken. Låt mig återigen
            konstatera att det är stora skillnader mellan vad som sades före
            valet och vad som sägs efter valet. Fortfarande har jag inte fått
            svar på min fråga, Mats Odell. Hade statsministern så fel i det
            han sade för ett år sedan? Är det verkligen Finansdepartementet
            som är helt och fullt ansvarigt för att se till att de här processerna
            fungerar på det sätt som Mats Odell nu säger?
          </note>
          <note type="speaker">
            Anf. 5 Statsrådet MATS ODELL (kd):
          </note>
          <note>
            Herr talman! Om jag börjar med den rapport som vi tog fram har
            vi genomfört eller håller på att genomföra samtliga förslag som
            fanns utom just när det gäller utskottsförhör runt rekryteringarna.
            Där finns det också det är det som vår utvärdering och vår fördjupade
            diskussion har visat en del konstitutionella utmaningar. Jag tycker
            att Berit Andnor som ordförande i konstitutionsutskottet borde
            ha en viss förståelse för det. Vi är inte färdiga med den analysen.
          </note>
          <note>
            I övrigt kan jag säga att den utvärdering som vi har gjort visar
            att det finns kompetens på Finansdepartementets enhet för statlig
            arbetsgivarpolitik och att det finns kompetens i Statsrådsberedningen
            som används som en resurs för de olika departementen.
          </note>
          <note>
            Dessutom har vi kommit fram till att det är mest kostnadseffektivt
            att köpa in de tjänster av mer speciell karaktär som kan behövas
            i vissa sammanhang från konsulter. Det trodde jag inte var någonting
            som skulle vara särskilt uppseendeväckande för Berit Andnor, som
            själv har varit statsråd och, antar jag, svarat för ganska mycket
            upphandling av olika konsulter under sin tid som departementschef.
          </note>
          <note type="speaker">
            Anf. 6 BERIT ANDNOR (s):
          </note>
          <note>
            Herr talman! Nu är det ju inte fråga om vad jag gjorde som minister,
            utan det är fråga om vad Mats Odell och den borgerliga regeringen
            gör, nu när man har ansvar för att leda landet och ansvar för
            den statliga utnämningspolitiken.
          </note>
          <note>
            Låt mig då konstatera att det fortfarande är mycket stora oklarheter
            i hur den borgerliga regeringen ska leva upp till det man lovade
            väljarna inför valet. Det har gjorts diverse pm, uttalanden och
            artiklar, som ju är en specialitet för denna regering, där man
            säger än det ena och än det andra. Men vad händer i praktiken?
            Vad resulterar alla dessa uttalanden och pm i? Vad blir resultatet?
            Det är ju det som är det väsentliga. Det är ju det vi måste värdera
            utifrån. Vad händer i praktiken?
          </note>
          <note>
            Annonsering av myndighetschefer kommer att bli mer regel än undantag.
            Det är ju det som hittills har varit resultatet av vad den borgerliga
            regeringen har orkat prestera på ett och ett halvt år. Det står
            att läsa i budgetpropositionen. Det saknas mycket stora delar.
          </note>
          <note>
            Låt mig när det gäller annonsering konstatera att det inte sker
            som regel. Dessutom har man upptäckt att man behöver komplettera
            detta just med rekryteringsföretag. Det är svårigheter att hantera
            chefstillsättningar på det sätt som de borgerliga partierna sade
            sig vilja göra före valet. När verkligheten tränger sig på och
            man ska genomföra det man satt och fantiserade om blir det problem.
          </note>
          <note>
            Låt mig bara säga att man på s. 31 i denna skrift om att bryta
            den socialdemokratiska makthegemonin kan läsa vad det var ni föreslog.
            Låt mig säga att mycket lite av det som står där är gjort, Mats
            Odell. Det är vad ni gör i praktiken som ska värderas, inte vad
            ni säger.
          </note>
          <note type="speaker">
            Anf. 7 Statsrådet MATS ODELL (kd):
          </note>
          <note>
            Herr talman! Berit Andnor har varit medlem i en regering vars
            utnämningspolitik präglades av slutenhet och väldigt dålig insyn
            i vad som hände. Det är en historia som jag förstår att Berit
            Andnor inte gärna vill tala om.
          </note>
          <note>
            Det vi har gjort är att vi har gått igenom det här före valet.
            Vi har talat om vad vi ville göra. Vi har lagt om utnämningspolitiken.
            Vi har lagt om den mot ökad öppenhet, mot ökad transparens och
            spårbarhet. Vi upprättar kravprofiler på varje tjänst som blir
            ledig, som läggs i akten, som är möjlig att se efteråt. Man kan
            se om den person som fått tjänsten uppfyller de krav som ställdes
            från början.
          </note>
          <note>
            Vi har startat annonsering. Vi har, Berit Andnor, uppfyllt de
            löften som vi gick ut med före valet. Det enda undantaget är och
            där pågår det fortfarande en fördjupad diskussion det här med
            öppna utskottsförhör. Det är nämligen inte helt trivialt att riksdagen
            ska medverka till att tillsätta regeringens myndighetschefer när
            det är riksdagen som ska granska regeringens arbete. Där finns
            en utmaning.
          </note>
          <note>
            Vi är förvånade över att det har gått så bra att genomföra de
            här förändringarna utan att göra det som vi sade före valet det
            handlar om möjligheten att också förändra sekretesslagen.
          </note>
          <note>
            Vi har faktiskt upprättat ett pm där vi går igenom punkt för
            punkt vad vi lovade och vad vi har gjort, där vi har bockat av
            detta. Jag ska se till att Berit Andnor får detta pm, så kan vi
            återkomma och se vad Berit Andnor tycker om de resultat som faktiskt
            har uppnåtts så här långt.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2007/08:234 om allmänna handlingar
            hos rekryteringskonsulter
          </note>
          <note type="speaker">
            Anf. 8 Statsrådet MATS ODELL (kd):
          </note>
          <note>
            Herr talman! Då var det nästa interpellation, om utnämningsfrågor,
            från Berit Andnor. Hon har frågat mig om jag avser att vidta några
            åtgärder för att försäkra mig om att alla rekryteringsfirmor följer
            det av mig utlovade kring de handlingar som lämnas in där.
          </note>
          <note>
            Jag vill inledningsvis göra ett förtydligande. Jag kan, som statsråd,
            naturligtvis inte lägga mig i myndighetsutövning mot enskild.
            Jag kan således inte heller utlova något i ett enskilt ärende.
            Däremot kan jag i generell bemärkelse uttala mig, vilket jag också
            gjorde i den av Berit Andnor åberopade interpellationsdebatten.
          </note>
          <note>
            Det jag stöder min generella uppfattning på är ett avgörande
            i Regeringsrätten 1996, målnummer 240-1995. Av detta framgår att
            intresseanmälningar i ett kommunalt tjänstetillsättningsärende
            ansågs som inkomna till kommunen och förvarade där även när de
            faktiskt funnits hos enskilt företag som haft i uppdrag att medverka
            i rekryteringen.
          </note>
          <note>
            Jag har ingen anledning att ifrågasätta den beskrivning av egna
            erfarenheter Berit Andnor redovisar i sin interpellation.
          </note>
          <note>
            Uppdragsgivaren, i det här fallet Regeringskansliet genom departementen
            i fråga, har naturligtvis ett ansvar att klargöra rättsläget för
            uppdragstagaren i samband med ett uppdrag.
          </note>
          <note>
            Jag utgår från att varje departement vidtar de åtgärder som krävs
            för att korrekt information lämnas till uppdragstagare i ärenden
            av detta slag.
          </note>
          <note>
            Jag är för min del ändå beredd, herr talman, att ta initiativ
            till att klarläggande information om rättsläget avseende handlingars
            offentlighet sprids i Regeringskansliet.
          </note>
          <note type="speaker">
            Anf. 9 BERIT ANDNOR (s):
          </note>
          <note>
            Herr talman! Jag kan konstatera att statsrådet ger mig rätt i
            att rekryteringsföretag som agerar på statens uppdrag ska följa
            offentlighetsprincipen. Jag vill bara få ett klart och tydligt
            svar från Mats Odell om att min tolkning av detta är riktig.
          </note>
          <note>
            Bakgrunden till den här frågan och interpellationen i dag är
            ju Mats Odells tidigare påstående i en debatt som vi har haft
            om utnämningsmakten och hur den borgerliga regeringen försöker
            sköta det här området. Då sade Mats Odell att de rekryteringsföretag
            som anlitas ska lämna ut ansökningshandlingar precis på samma
            sätt som myndigheterna.
          </note>
          <note>
            Efter den debatten tänkte jag: Det är väl bäst att kontrollera
            hur det här är. Är det verkligen på det sättet? Det visade sig
            att det inte stämde. Jag begärde handlingarna i två ärenden. Det
            ena gällde sökande till Socialstyrelsen, och det andra gällde
            sökande till generaldirektörstjänsten på Banverket.
          </note>
          <note>
            I det ena fallet, när det gällde Socialstyrelsen, fick jag ut
            handlingarna. I det andra fick jag det inte.
          </note>
          <note>
            Nu säger statsrådet att han för sin del är beredd att ta initiativ
            till att klarläggande information om rättsläget avseende handlingars
            offentlighet sprids i Regeringskansliet. Det borde egentligen
            vara en självklarhet att kunskapen om offentlighetsprincipen finns
            i Regeringskansliet. Men det är väl bra att Mats Odell försöker
            se till att man är uppdaterad och vet vad som gäller enligt svenska
            grundlagar.
          </note>
          <note>
            Men hur blir det med informationen till de här anlitade rekryteringsföretagen?
            När ska de få veta vad det är som gäller? Är det i samband med
            upphandling av tjänsterna? Eller ska det ske på annat sätt?
          </note>
          <note>
            Detta är naturligtvis en väldigt aktuell fråga, särskilt mot
            bakgrund av, som vi fick höra Mats Odell säga tidigare, att man
            i Regeringskansliet just nu upphandlar den här typen av tjänster,
            nämligen tjänster från rekryteringsföretag. Uppenbarligen anser
            man jag kan inte tolka det som händer just nu på något annat sätt
            att Regeringskansliets egen personal, som sysslar med de här frågorna,
            enligt vad statsministern tidigare uttalat saknar den kompetens
            som krävs.
          </note>
          <note>
            Då är min fråga till Mats Odell: Vilket ansvar tar Mats Odell
            för att även rekryteringsföretagen ska få den här informationen
            om hur handlingar som gäller ansökningar till högre statliga tjänster
            ska betraktas? Vilket ansvar är Mats Odell beredd att ta för att
            även rekryteringsföretagen ska få denna kunskap?
          </note>
          <note>
            De här interpellationerna rör naturligtvis varandra. Mats Odell
            säger att han kan bocka av alla punkterna i det program som de
            borgerliga partierna gick till val på. Låt mig ändå säga att jag
            har väldigt svårt att se att det är fallet.
          </note>
          <note>
            När det gäller de så kallade öppna utskottsförhören som skulle
            genomföras tycker jag att det var en idé som inte var särskilt
            klartänkt, genomtänkt och analyserad. Detta borde ha stått klart
            även för Mats Odell och det tror jag också att det gjorde. Mats
            Odell är nämligen en mycket erfaren politiker. Han har suttit
            i denna kammare tidigare och har dessutom en erfarenhet som minister.
            Han har självklart en kunskap om att utskottsförhör på det sätt
            som då föreslogs naturligtvis inte skulle kunna komma att genomföras.
          </note>
          <note type="speaker">
            Anf. 10 Statsrådet MATS ODELL (kd):
          </note>
          <note>
            Herr talman! Jag tycker att det är väldigt bra att Berit Andnor
            och andra riksdagsledamöter fullföljer riksdagens granskande funktion
            och följer upp och ser att saker och ting fungerar också ute i
            verkligheten när riksdag och regering har beslutat olika saker.
            Det är, tycker jag, väldigt bra. Ett seriöst arbete belönas, och
            i det här fallet är det bra att det här uppmärksammas.
          </note>
          <note>
            Låt mig bara säga att informationen utåt nu går till så, i första
            hand, att rättschefen på Finansdepartementet tar upp det här med
            rättscheferna på samtliga departement. Den ansvariga statssekreteraren
            tar upp det med samtliga statssekreterare. Det är så det här fungerar
            i Regeringskansliet.
          </note>
          <note>
            Frågan var huruvida det här kommer att finnas med tydligt vid
            upphandling och i samband med uppdrag. Svaret är självklart att
            upphandlingen inkluderar den här förutsättningen. Det är en självklarhet.
            Det är samma sak som att den lagstiftning som gäller på det här
            området kommer att framgå vid varje enskilt uppdrag. Det tycker
            jag är en fullständig självklarhet.
          </note>
          <note type="speaker">
            Anf. 11 BERIT ANDNOR (s):
          </note>
          <note>
            Herr talman! Om nu Mats Odell tycker att det är en självklarhet
            att den här kunskapen och de här kraven ska finnas med i samband
            med upphandlingen av rekryteringsföretagen är frågan: Varför har
            detta i så fall inte tillämpats tidigare när man gjorde upphandlingarna
            i de aktuella ärenden som jag tidigare refererade till? Vad var
            det som gjorde att man inte ställde de kraven då?
          </note>
          <note>
            Bakgrunden till den diskussion som vi har, Mats Odell och jag,
            är att regeringen ville annonsera chefstjänster inom den statliga
            förvaltningen. Man upptäckte något efter att ha försökt ägna sig
            åt det som Mats Odell tidigare har betecknat som någon form av
            försöksverksamhet. Det stod nämligen ganska tidigt klart att man
            behövde komplettera detta med en rekrytering vid sidan om. Det
            var då rekryteringsföretagen dök upp.
          </note>
          <note>
            Varför ville man göra så, då? Jo, det var helt enkelt för att
            det, som Mats Odell tidigare har sagt och som har sagts i artiklar
            från de borgerliga partiernas företrädare, kanske fanns personer
            som skulle kunna vara aktuella för dessa tjänster och som inte
            ville söka eftersom det var offentligt. Det är det som är bakgrunden
            till att rekryteringsföretagen kom in i bilden. Man insåg och
            det är ingen nyhet för någon av oss att på den typ av topptjänster
            som detta handlar om kan det vara svårt att få de tillräckligt
            kvalificerade krafterna genom ett öppet annonseringsförfarande.
            Det var då rekryteringskonsulterna och företagen kom in i bilden.
          </note>
          <note>
            Min fråga har hela tiden varit: Hur ska detta kunna hållas ihop
            så att det blir en hel process? Hur ska man kunna garantera öppenhet
            och spårbarhet om man kör två parallella processer på det sätt
            som den borgerliga regeringen nu har gjort? Man har uppenbara
            problem att få sin retorik från före valet att gå ihop med den
            verklighet som man nu möter.
          </note>
          <note>
            Ett av de företag som har anlitats och som inte heller lät mig
            få ut handlingarna säger på sin hemsida att en av fördelarna med
            att anlita just dem är att det är en konfidentiell sökprocess.
            När det gäller intresseanmälningar från personer ger man en tydlig
            försäkran om att personuppgifter hanteras konfidentiellt och inte
            ska lämnas ut utan den sökandes medgivande.
          </note>
          <note>
            På företagets hemsida finns också en intervju med en av de anställda
            som säger: Det vi sysslar med är konfidentiellt. De flesta av
            våra uppdragsgivare vill inte skylta med att de söker nya chefer,
            och kandidaterna vill inte avslöja att de funderar på nya jobb.
            Så gick det med öppenheten, spårbarheten och transparensen, Mats
            Odell!
          </note>
          <note>
            Sedan Mats Odell har fått ansvar för den statliga utnämningspolitiken
            är tydligen devisen: Största möjliga sekretess ska ge bästa möjliga
            kandidater. Sedan står han här och anklagar mig och den tidigare
            socialdemokratiska regeringen för att ha ägnat oss åt att inte
            ha någon öppenhet. Det är mycket märkligt mot bakgrund av vad
            Mats Odell och den borgerliga regeringen just nu genomför.
          </note>
          <note>
            Men det räcker inte med detta. Det finns också en utredning det
            säger Mats Odell i alla fall om att man ska förändra sekretesslagen,
            så att man verkligen kan mörka vad man egentligen håller på med.
          </note>
          <note type="speaker">
            Anf. 12 Statsrådet MATS ODELL (kd):
          </note>
          <note>
            Herr talman! Jag ska svara på en annan fråga som Berit Andnor
            ställde tidigare. Det är mitt ansvar att se till att det blir
            relevanta underlag i de här sammanhangen. Jag kommer att bevaka
            det, och jag är glad för att Berit Andnors granskande verksamhet
            har lett till att uppmärksamheten nu kan skärpas ytterligare.
          </note>
          <note>
            Berit Andnor testade ju två rekryteringskonsulter. I det ena
            fallet fungerade det helt enligt gällande lag. I det andra fallet
            gjorde det inte. Men det som står på det företagets hemsida kan
            absolut inte gälla rekrytering till offentlig sektor. Det skulle
            vara ett lagbrott om det var så. Jag utgår från att det kommer
            att tydliggöras i det sammanhanget.
          </note>
          <note>
            Tack vare Berit Andnors granskning har detta nu rättats till.
            Berit Andnor säger att vi använder rekryteringskonsulter för att
            kunna hemligstämpla. Nej, så är det inte. Det går inte. Det finns
            inte på en skala. Det finns inga möjligheter att göra så. Däremot
            är det som vi sade före valet: Vi kommer att utreda om det behövs
            en ändring av sekretesslagen, så att de sökande kan hållas under
            sekretess en viss tid. Den utredningen tror vi är viktig att genomföra.
            Den ska ske på ett rättssäkert och bra sätt, men utredningen har
            vi utlovat före valet, och den arbetar vi med.
          </note>
          <note type="speaker">
            Anf. 13 BERIT ANDNOR (s):
          </note>
          <note>
            Herr talman! Låt mig avslutningsvis konstatera att det är stor
            skillnad mellan vad de borgerliga partierna sade före valet och
            vad de säger efter valet. Det är väldigt svårt att finna spår
            av den retorik som då fördes i högt tonläge från de borgerliga
            partierna. Mycket av det som man bygger sin rapport på den har
            det fantastiska namnet Att bryta Socialdemokraternas makthegemoni
            finns det egentligen inte mycket stöd för.
          </note>
          <note>
            Som Mats Odell vid ett flertal tillfällen har påpekat är jag
            ordförande i konstitutionsutskottet. Låt mig säga att en av konstitutionsutskottets
            uppgifter som vi just nu sysslar med är att granska hur utnämningspolitiken
            sköts och vilka det är som regeringen utser. Vi har nu en lång
            tidsperiod att se på, som gör att vi har en god grund att uttala
            oss utifrån.
          </note>
          <note>
            Den retorik som används i er rapport har inget stöd i verkligheten.
            Men det vi granskar är vad den borgerliga regeringen nu gör i
            förhållande till vad man sade före valet. Då kvarstår frågan:
            Varför sade ni en sak före valet när ni nu gör något helt annat?
          </note>
          <note>
            I grund och botten handlar det om det som står i budgetpropositionen
            om att annonsering av myndighetschefers tjänster ska bli mer regel
            än undantag. Nu får vi höra att den utredning om sekretesslagen
            som jag har frågat om några gånger är på gång. Största möjliga
            sekretess är tydligen det som vägleder Mats Odell i hans arbete.
            Öppenheten, transparensen och spårbarheten är som bortblåsta.
            Det gäller också en del andra saker.
          </note>
          <note type="speaker">
            Anf. 14 Statsrådet MATS ODELL (kd):
          </note>
          <note>
            Herr talman! Jag tycker att det här har varit en väldigt trevlig
            och uppfriskande debatt, där Berit Andnors granskande verksamhet
            har lett till att brister i tillämpningen av lagstiftningen kan
            rättas till hos de externa konsulter som har använts.
          </note>
          <note>
            Jag förstår att Berit Andnor är aktiv på det här området för
            att försöka överskyla den utnämningspolitik som ligger bakom oss
            och som var en stor belastning för Socialdemokraterna under tidigare
            skeden. Nu har vi lagt om den politiken. Vi gick före valet ut
            med en rapport om hur det låg till. Den byggde på studier gjorda
            av Statskontoret, Ekonomistyrningsverket, Stockholms universitet
            och ett antal internationella forskare.
          </note>
          <note>
            Vi har lagt om politiken så att vi nu upprättar kravprofiler
            inför varje tillsättning. Så var det inte tidigare, Berit Andnor.
            Det går numera att spåra om den person som utnämns bara är en
            partikamrat eller om det är någon som också uppfyller de kriterier
            som är uppställda. Detta är något nytt i svensk utnämningspolitik.
          </note>
          <note>
            Vi har dessutom tagit fram en rapport jag ska se till att Berit
            Andnor får den där vi visar att samtliga löften som vi gav när
            det gäller förändringar i utnämningspolitiken har påbörjats eller
            genomförts utom på en punkt, och det handlar om öppna utskottsförhör.
            Där finns ett antal konstitutionella utmaningar som jag tror att
            det är väldigt viktigt att vi tittar närmare på innan vi börjar
            genomföra också en sådan sak.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2007/08:197 om rätt till äldreomsorg
            på hemspråk
          </note>
          <note type="speaker">
            Anf. 15 Statsrådet MARIA LARSSON (kd):
          </note>
          <note>
            Herr talman! Nikos Papadopoulos har frågat mig vilka initiativ
            jag avser att ta för att dels garantera att äldre med utländsk
            bakgrund får rätt till äldreomsorg på eget hemspråk, dels kartlägga
            behovet av äldreomsorg och äldrevård.
          </note>
          <note>
            Jag har stort förtroende för kommunernas förmåga att ta fortsatt
            ansvar för att alla som behöver äldreomsorg också ska kunna erbjudas
            en vård och omsorg av god kvalitet. Det finns brister, men samtidigt
            genomför många kommuner förbättringar på vissa områden. Statens
            roll är att bevaka att alla får del av välfärden och att stödja
            utvecklingen genom strategiskt viktiga initiativ.
          </note>
          <note>
            Socialstyrelsen och Sveriges Kommuner och Landsting genomförde
            en enkätundersökning 2006. Drygt hälften av kommunerna svarade
            att det finns brukare som behöver hjälp av personal som kan tala
            deras språk eller har kulturkompetens. Av dessa kan var tredje
            kommun erbjuda alla eller en majoritet hjälp av personal som talar
            brukarens språk och har kulturkompetens. I en enkät om matfrågor
            uppgav 80 respektive 86 procent av kommunerna att de kan erbjuda
            religions- eller kulturanpassad kost i ordinärt boende respektive
            i särskilt boende. Av dem som nyanställdes 2006 hade 20 procent
            invandrarbakgrund. För tio år sedan var den andelen ca 5 procent.
          </note>
          <note>
            Det är särskilt vanligt att kommunerna erbjuder anhöriganställningar
            för brukare med utomeuropeisk bakgrund, vilket enligt Socialstyrelsen
            sannolikt betyder att det är en dotter som utför insatserna.
          </note>
          <note>
            Sedan år 2000 har enskilda en lagstadgad rätt till äldreomsorg
            helt eller delvis på samiska, finska respektive meänkieli inom
            sju kommuner i Norrbottens län. Frågan om en utvidgning av denna
            rättighet till att omfatta fler individer har belysts i en statlig
            utredning, och förslagen bereds för närvarande inom Regeringskansliet.
          </note>
          <note>
            Regeringen har den 22 november 2007 beslutat om direktiv till
            en utredning om en kompetensreform för äldreomsorgen. Ett viktigt
            skäl för att tillsätta denna utredning är bland annat behoven
            av att långsiktigt säkra tillgången till personal som utöver goda
            vårdkunskaper också kan tala brukarnas språk och har kulturell
            kompetens.
          </note>
          <note>
            I direktiven till Värdighetsutredningen lyfter regeringen bland
            annat fram behovet av trygghet för de sköraste individerna som
            oavsett kulturell eller etnisk bakgrund måste kunna bli förvissade
            om att vården och omsorgen är av god kvalitet. Värdighetsutredningen
            ska redovisa sitt arbete senast den 31 mars 2008.
          </note>
          <note>
            Fritt-val-utredningen ska bland annat redovisa förslag till utformning
            av ett valfrihetssystem för äldre och personer med funktionshinder
            med insatser enligt socialtjänstlagen. Fritt val leder till ett
            ökat utbud av utförare och en ökad anpassning till brukares önskemål
            till exempel när det gäller språkkunskaper och kulturell kompetens.
            Fritt-val-utredningen ska redovisa sitt arbete senast den 29 februari
            2008.
          </note>
          <note type="speaker">
            Anf. 16 NIKOS PAPADOPOULOS (s):
          </note>
          <note>
            Herr talman! Jag vill först tacka ministern för svaret.
          </note>
          <note>
            Statsrådet hänvisar i sitt svar till två utredningar. I den ena
            berörs frågan inte alls. I den andra finns frågan med, men det
            finns inga krav på åtgärder. Det ser inte jag som något svar på
            frågan om regeringen tänker ta några initiativ. Vad jag kan utläsa
            av direktivet och statsrådets svar är att det inte görs några
            satsningar. Regeringen avsätter inga pengar i budgeten för att
            göra något åt detta.
          </note>
          <note>
            Det är också märkligt att regeringen behöver vänta på en utredning
            när det redan finns ett förslag på hur man kan främja fler möjligheter
            till äldreomsorg med särskilda språkinriktningar.
          </note>
          <note>
            Herr talman! I Socialdemokraternas budgetalternativ satsas 50
            miljoner kronor årligen för att stimulera kommunerna att satsa
            mer pengar på detta. Om statsrådet läser den nationella utvecklingsplanen
            för vård och omsorg om äldre som den socialdemokratiska regeringen
            lade fram 2006 kan hon se att det finns en bra början för att
            starta arbetet.
          </note>
          <note>
            Jag vill också lyfta fram att vi socialdemokrater har ett stort
            förtroende för kommunerna. Trots detta är det enligt statsrådets
            egna siffror knappt 50 kommuner som kan erbjuda denna form av
            omsorg. Det kan inte anses tillräckligt om två tredjedelar av
            kommunerna där det kan finnas behov inte kan erbjuda detta.
          </note>
          <note>
            Herr talman! Antalet äldre med invandrarbakgrund som har ett
            tilltagande vårdbehov ökar snabbt. I dag har mer än 10 procent
            av befolkningen över 65 år invandrarbakgrund. När det gäller utvecklingen
            de närmaste tio åren är prognosen att andelen pensionärer med
            utländsk bakgrund kommer att öka kraftigt. Vården och omsorgen
            står därför inför nya utmaningar som man i en majoritet av kommunerna
            inte har någon strategi för. Därför anser vi att det krävs åtgärder
            snarast.
          </note>
          <note>
            Vår politik innebär att vi tillsammans med kommunerna vill utveckla
            omsorgen och vården om de äldre. Många äldre invandrare har bristfälliga
            kunskaper i det svenska språket på grund av att de flyttat till
            Sverige sent i livet. Samtidigt vet vi att språkkunskaperna försämras
            i takt med åldrandet, särskilt om man drabbas av sjukdom.
          </note>
          <note>
            Herr talman! Det mångkulturella Sverige kommer att ställa äldreomsorgen
            och vården inför nya krav på exempelvis språkkunnig personal.
            Visst är det bra att flera kommuner satsar på att anställa flerspråkig
            personal, men det är trots allt fortfarande bara ett fåtal. Det
            är därför vi avsätter pengar till att stimulera utvecklingen.
            Om vi ska skynda på utvecklingen behöver kommunerna stöd och stimulans.
          </note>
          <note>
            Min fråga till ministern är: Kommer statsrådet att ta några initiativ
            för att stimulera kommunerna och landstingen att förbättra den
            nuvarande situationen för äldre med invandrarbakgrund?
          </note>
          <note type="speaker">
            Anf. 17 EVA OLOFSSON (v):
          </note>
          <note>
            Herr talman! Nikos Papadopoulos har ställt en väldigt viktig
            interpellation, och jag tar därför chansen att delta i debatten.
          </note>
          <note>
            Det första jag vill säga är att äldre människor i Sverige som
            är födda i ett annat land inte utgör någon enhetlig grupp. Utgångspunkten
            måste därför vara att alla är olika individer med olika behov
            och önskemål.
          </note>
          <note>
            Vi vet dock att det i dag finns brister när det gäller äldreomsorg
            till människor som är födda i ett annat land. Det gäller både
            hemtjänst och äldreboende. Dessa tjänster utnyttjas i lägre grad
            av utrikes födda än av oss som är födda i Sverige. Ibland förklarar
            man dessa sociala frågor på kulturell grund och säger att det
            beror på att äldre invandrare bor tillsammans med sina familjer.
            Det är så man vill ha det. Ibland är det sant, många gånger är
            det inte sant, utan detta underutnyttjande kan förklaras av att
            vi inte har en äldreomsorg som är anpassad till vårt mångkulturella
            Sverige med, som Nikos Papadopoulos sade, fler och fler äldre
            invandrare. I min hemstad Göteborg kommer snart 20 procent av
            de äldre över 65 år att vara födda i ett annat land än Sverige.
          </note>
          <note>
            Det finns en mängd förklaringar till detta. En del handlar om
            okunskap, anser jag. En del handlar om ren diskriminering. En
            del handlar om synsättet att äldre invandrare ska anpassa sig
            till den svenska äldreomsorgen, att de ska integreras. Men en
            7075-årig assyrisk kvinna som kommit hit som anhöriginvandrare,
            kanske är analfabet och inte har lärt sig svenska, ska inte börja
            integreras på äldre dagar.
          </note>
          <note>
            Det är bra att Maria Larsson som ansvarig minister har förtroende
            för kommunerna. Jag tycker att statsrådet abdikerar från det faktum
            att man kan göra mycket även på nationell nivå. Samarbetsorganisationen
            för etniska organisationer i Sverige, Sios, har lagt ned ett jättejobb
            för att lyfta fram dessa frågor. När jag var kommunalråd i Göteborg
            hade jag många samtal med dem. De har lyft fram en hel radda brister
            som finns att äldreomsorgen inte tar hänsyn till etniska minoriteters
            behov, att det inte finns äldreomsorgsenheter på etnisk grund
            eller personal med rätt språkkunskaper som kan hjälpa dem som
            bor på en äldreboendeenhet, att det inte finns träffpunkter och
            att det många gånger inte finns hemtjänst med språkkunnig personal.
          </note>
          <note>
            Herr talman! Jag tror precis som Nikos Papadopoulos att det behövs
            nationella initiativ. Ett är stimulanspengar. Ett annat är att
            man faktiskt lyfter fram denna fråga tydligt och, som vi Vänsterpartiet
            föreslår i vår motion, kräver nationella riktlinjer.
          </note>
          <note>
            Statsrådet säger i sitt svar att många kommuner svarar att man
            har personal som kan prata olika språk. Men detta är inte alltid
            detsamma som att den personalen hjälper äldre invandrare med det
            språket. Att man har människor i ett äldreboende som talar det
            språket är inte alltid detsamma som att man faktiskt vårdar språket,
            kulturkompetensen, vet när högtider infaller, vet bakgrunden för
            människor som har kommit från olika länder och kan ge det bra
            stöd som behövs.
          </note>
          <note>
            Herr talman! Jag tror inte heller att kundvalsmodeller och annat
            automatiskt löser den här frågan. Jag tror att det behövs tydliga
            mål, en tydlig nationell politik som stöttar en bra kommunal politik,
            med stimulanspengar och med tidiga riktlinjer.
          </note>
          <note type="speaker">
            Anf. 18 Statsrådet MARIA LARSSON (kd):
          </note>
          <note>
            Herr talman! Jag tycker att det är välgörande att höra Eva Olofsson
            säga att det finns brister. Det var precis vad jag sade i mitt
            svar. Det är brister som har åstadkommits genom ett ganska långvarigt
            socialdemokratiskt regeringsinnehav då man inte har åstadkommit
            de förbättringar som har varit nödvändiga. Jag tycker att det
            är bra att företrädare för Socialdemokraterna och Vänsterpartiet
            faktiskt tar på sig det ansvaret.
          </note>
          <note>
            Sedan hoppas jag att vi är överens om att det trots allt är kommunerna
            som har huvudansvaret men att en del kan göras från statligt håll.
            Det är precis det som vi försöker göra nu bidra till att stärka
            det som ska hända ute i kommunerna.
          </note>
          <note>
            Nikos Papadopoulos anser att jag har abdikerat. Jag skulle vilja
            säga att det är precis tvärtom. Regeringen gör den största äldresatsning,
            och de flesta åtgärderna inom kort tid, som har gjorts någon gång
            i Sverige. Vi tar äldreomsorgens brister på allvar. Men vi ser
            också tydligt att det är strukturella reformer som behövs.
          </note>
          <note>
            Socialdemokraterna gör som vanligt. De pytsar in pengar, 50 miljoner,
            och säger: Nu har vi gjort något. Men 50 miljoner fördelat på
            300 kommuner räcker inte särskilt långt. Det kan var och en räkna
            ut. Det kanske är under 200 000 jag gjorde snabbt ett överslag
            här per kommun. Det åstadkommer naturligtvis inga förbättringar,
            inga förändringar på sikt.
          </note>
          <note>
            Det vi är ute efter är att förändra strukturerna för att möjliggöra
            för kommunerna att se, att rusta sig och att svara upp mot de
            enskilda individernas behov. Det är därför som vi bland annat
            tillför stimulansmedel till kommunerna för att utveckla kvaliteten
            i verksamheten. Det är därför som vi har tillsatt de här två utredningarna
            som jag pekar på i svaret. Nikos Papadopoulos säger att de inte
            betyder någonting. Då får jag nog be Papadopoulos att läsa direktiven
            till utredningen. Jag vet inte om han har gjort det. Man kan nämligen
            väldigt tydligt läsa till exempel på s. 7 i direktiven till Värdighetsutredningen
            att utredaren i sina överväganden ska analysera olika vägar att
            öka tryggheten och förvissningen om att kvinnor och män oavsett
            kulturell eller etnisk bakgrund får den vård och omsorg de har
            behov av i rätt tid och att vården och omsorgen är av god kvalitet.
            Vidare står det: I sitt arbete ska utredaren särskilt ta hänsyn
            till hur en värdig omsorg ska tillförsäkras de sköraste individerna,
            de som inte själva kan göra sin röst hörd.
          </note>
          <note>
            Några sådana direktiv har det aldrig skrivits tidigare. Det uppdrag
            som utredaren har fått är att tillförsäkra människor bland annat
            med annan etnisk bakgrund en möjlighet till en värdig äldreomsorg.
            I utredarens uppdrag ligger också att titta på om det behövs någon
            form av nationella riktlinjer för att tillförsäkra den enskilde
            att få sina behov tillgodosedda.
          </note>
          <note>
            Papadopoulos har uppenbarligen inte heller läst direktiven till
            utredningen Fritt val. Här är ett stycke som jag skulle vilja
            läsa högt och hoppas att tiden medger det. På s. 3 i direktiven
            till fritt val tycker jag att Papadopoulos borde ha läst följande
            och sett vilka ambitioner vi verkligen har. Där står det nämligen:
            Regeringen vill stärka individens möjlighet till inflytande över
            den egna vardagen. Att öka valfriheten är ett sätt att öka tillgänglighet,
            kvalitet och effektivitet inom äldreomsorgen såsom i stödet för
            personer med funktionshinder. För personer med annat modersmål
            än svenska kan det till exempel innebära större möjligheter att
            få kommunicera på sitt eget modersmål och få de egna dagliga rutinerna
            anpassade efter den egna traditionen.
          </note>
          <note type="speaker">
            Anf. 19 NIKOS PAPADOPOULOS (s):
          </note>
          <note>
            Herr talman! Statsrådet säger att Socialdemokraterna satsar 50
            miljoner kronor och att det inte är någonting när det ska fördelas
            på 300 kommuner. Jag kan säga till statsrådet att noll kronor
            tilldelat till 300 kommuner är noll. Det står i utredningen på
            s. 1 detsamma som på s. 7, men det finns inga åtgärder. Det är
            det som jag har betonat.
          </note>
          <note>
            Jag har under hösten besökt ett flertal äldreverksamheter och
            träffpunkter med särskilda språkinriktningar i Stockholmsregionen,
            bland annat grekiska, arabiska och finska. Erfarenheterna är mycket
            positiva kortare vårdtider, friskare äldre och framför allt gladare
            människor med livskraft och energi. Man blir glad efter sådana
            möten.
          </note>
          <note>
            Trots att effekterna är kända är det, som jag sagt tidigare,
            få kommuner som har tagit egna initiativ. Sios och andra invandrarorganisationer
            har efterfrågat och ställt krav på att staten ska ge ett stöd
            till invandrargrupper som kommit till Sverige och bidragit till
            att utveckla välfärden. Att statsrådet i svaret hänvisar till
            utredningen om fritt val anser jag inte ger någon lösning på problemen.
            Vem som är utförare är av mindre betydelse. Det som jag är mycket
            intresserad av är att det ska vara en rättighet. Ansvaret att
            tillhandahålla omsorg måste vila på kommunerna, där håller jag
            med statsrådet.
          </note>
          <note>
            Herr talman! En undersökning om fördelningen av omsorgen i Stockholm
            visar att äldre invandrare får väsentligt mindre tillgång till
            äldreomsorg än motsvarande personer födda i Sverige. Delvis kan
            det förklaras av kulturella skillnader, men det är inte hela sanningen.
            Tyvärr är nog Stockholm inte unikt i detta sammanhang, utan denna
            situation är ganska lik situationen i andra kommuner.
          </note>
          <note>
            Därför borde det ställas krav på kommunerna att de ska tillhandahålla
            äldreomsorg med språklig och kulturell kompetens. Därför vill
            jag åter fråga statsrådet: Är statsrådet beredd att ta ett sådant
            initiativ?
          </note>
          <note type="speaker">
            Anf. 20 EVA OLOFSSON (v):
          </note>
          <note>
            Herr talman! Jag vill börja med att säga att om det är något
            som vi är överens om och som Vänsterpartiet samarbetade med Socialdemokraterna
            och Miljöpartiet om under förra mandatperioden är det att det
            behövs rejäla satsningar för äldreomsorgen. Därför tycker jag
            att det är lite tråkigt när statsrådet Maria Larsson försöker
            få det att framstå som att det bara är de borgerliga som gjorde
            sådana satsningar. Det är fel.
          </note>
          <note>
            Däremot tror jag inte att synen på den äldre som kund, kundvalsmodeller,
            privata initiativ och efterfrågestyrning löser den här frågan.
            Jag kan ta ett konkret exempel. Den judiska hemtjänsten i Stockholm
            gick i alla fall i konkurs jag vet inte om de har repat sig för
            kundvalssystemet fungerade inte. De hade äldre som behövde hjälp
            spridda över hela Stockholm, och den längre restiden ingick inte
            i deras förutsättningar.
          </note>
          <note>
            Det kan hända att det efterfrågas på sina håll, men på andra
            håll kommer det inte att efterfrågas. Då behövs det en tydlig
            politik i kommunerna och också på nationell nivå för att äldre
            invandrare ska få rätt till en äldreomsorg på det egna modersmålet
            för att kunna förstå och göra sig förstådd. Man har kanske inte
            fått chansen att lära sig svenska språket eller tappar språket
            när man blir demenssjuk även om man kunnat det.
          </note>
          <note>
            Men det gäller inte bara språket. Det gäller också att ha en
            omsorg och en kunskap om vad den äldre personen vill, vad personen
            har för bakgrund, hur det ser ut i det land personen kommer ifrån.
            Det finns ett antal goda exempel som man kan sprida och dra erfarenheter
            av. Men det finns alldeles för stora brister i dag.
          </note>
          <note>
            Det finns det goda exemplet med den spanskspråkiga enheten Dalian
            i Göteborg, där de inte bara talar språket utan hela avdelningen
            har en latinamerikansk prägel, och också Mångfalden, som jag hälsade
            på i Norrköping. Där träffas äldre invandrare från olika länder
            varje dag i veckan på en träffpunkt där det även finns andra.
          </note>
          <note>
            Men det behövs fler nationella initiativ. Och jag vill gärna
            ställa frågan till Maria Larsson: Vad är statsrådet beredd att
            göra?
          </note>
          <note type="speaker">
            Anf. 21 Statsrådet MARIA LARSSON (kd):
          </note>
          <note>
            Herr talman! Jag tycker att jag har pekat väldigt tydligt på
            att det här är en regering som är beredd att ta väldigt många
            nationella initiativ, och jag upprepar dem gärna om det var svårt
            att förstå eller höra. Men man måste naturligtvis ha respekt för
            hur det demokratiska arbetet bedrivs. Vi kan inte bara gå till
            riksdagen och lägga fram förslagen direkt, utan vi måste först
            ha ett utredningsförfarande.
          </note>
          <note>
            För oss är det centralt att vi kan presentera strukturella reformer
            som kan leda till en förbättrad situation för personer med annan
            etnisk bakgrund som åldras i vårt land. Det är hela syftet.
          </note>
          <note>
            Syftet med våra reformer, med våra satsade pengar, är att individen
            ska bli synlig och att individens behov ska kunna bli tillfredsställda
            också när man blir gammal, också när man blir dement.
          </note>
          <note>
            Det känns lite som att det inte riktigt finns respekt för att
            demokratin kräver att vi först utreder innan vi kan lägga fram
            förslag till riksdagen.
          </note>
          <note>
            Vi har för övrigt avsatt pengar i nästa års budget för att täcka
            initiala kostnader när kommuner inför fritt-val-system. Det är
            300 miljoner som är avsatta i budgeten, så visst satsar vi också
            ekonomiska medel tillsammans med de stimulanspengar som vi har
            avsatt i årets budget och som också ligger under hela mandatperioden.
            Vi tänker långsiktigt när det gäller äldreomsorgen.
          </note>
          <note>
            Fritt val-utredningen förkastas som att den inte skulle kunna
            vara till nytta. Det är precis tvärtom. Den kan säkra den enskildes
            möjligheter att göra ett val som bättre svarar mot de egna behoven,
            inte minst när det gäller möjlighet att ha hemtjänst eller äldreboende
            där personalen talar ens eget modersmål.
          </note>
          <note>
            Sios, som är en organisation som ser till att personer med annan
            etnisk bakgrund får en bra omsorg i vårt land, skrev 2003 nästan
            en beställning av anpassning till den enskildes önskemål. De pekade
            på att det är viktigt att det finns alternativ att välja mellan.
            Jag citerar ordagrant ur deras dokument.
          </note>
          <note>
            Detta förnekas här, tycker jag, när ni säger att nej, det ska
            inte finnas möjlighet att välja och att kommunerna fortsatt ska
            kunna bestämma och organisera som de själva vill. Men jag säger
            att det är människan och människans behov som är viktiga och som
            måste bli styrande i mycket större utsträckning. Det är därför
            som en fritt-val-reform är så viktig. Även om alternativen i en
            liten kommun inte blir jättemånga kan de bli fler än ett, som
            oftast är fallet i dag.
          </note>
          <note>
            Jag besökte Järfälla kommun som har ett fritt-val-system inom
            hemtjänsten. Jag träffade också ett företag där som erbjuder hemtjänst
            på 13 olika språk! De var certifierade av kommunen. De sade: Vi
            försöker att vara så lyhörda som möjligt för att kunna svara mot
            de behov som varje enskild äldre har som har valt vårt företag.
            Det är precis detta som ett fritt-val-system skapar, en ökad lyhördhet
            för vad den enskilda människan behöver. Det är därför som det
            är ett nytt tänkande och en strukturell reform som kan få väldigt
            stor betydelse för att människors behov ska kunna bli tillgodosedda
            i större utsträckning.
          </note>
          <note>
            Jag beklagar att både Vänsterpartiet och Socialdemokraterna i
            sina budgetförslag säger nej till de 300 miljoner kronorna som
            ligger i budgeten. Det här är en reform som efterfrågas av Sios.
            Det här är en reform som efterfrågas av de äldre som i dag känner
            att de inte kan välja bort något som de inte är nöjda med. Den
            friheten vill ni inte låta de äldre få i vårt samhälle.
          </note>
          <note type="speaker">
            Anf. 22 NIKOS PAPADOPOULOS (s):
          </note>
          <note>
            Herr talman! Jag håller med statsrådet om att det är viktigt
            att kommunerna har ansvaret. Statsrådet betonar starkt att det
            är viktigt med fritt val. Det är en alternativ lösning. Jag har
            inte något emot den. Men det viktiga är att kommunerna ska kunna
            ta hand om äldre invandrare som behöver kunna kommunicera där
            de befinner sig.
          </note>
          <note>
            När vi socialdemokrater var i regeringsställning införde vi utbildningsfonden
            som gav möjligheter att utbilda sig och etablera sig här. Nu är
            den borta. Ni avvecklade den när ni kom till makten.
          </note>
          <note>
            Herr talman! Det är viktigt att kommunerna tillhandahåller omsorgen.
            Jag håller med statsrådet om det. Men det handlar i första hand
            om att det fria valet, som statsrådet vill införa, ska hålla hög
            kvalitet och att det ska finnas tillgänglighet för personer med
            invandrarbakgrund.
          </note>
          <note>
            Jag anser att äldre som är i behov av vård måste ha rätt att
            kräva att de ska kunna kommunicera med personalen där de befinner
            sig.
          </note>
          <note>
            Statsrådet har de där 300 miljonerna. Jag hoppas att man med
            dessa uppnår effektivitet och kan ge något positivt i framtiden
            så att Sios, invandrarorganisationer och alla människor med invandrarbakgrund
            ska kunna se att det finns tillgång till personal som talar deras
            hemspråk.
          </note>
          <note>
            Herr talman! Innan jag avslutar vill jag bara önska statsrådet,
            talmannen och kansliet en god jul.
          </note>
          <note type="speaker">
            Anf. 23 Statsrådet MARIA LARSSON (kd):
          </note>
          <note>
            Herr talman! Ja, vi är helt överens om att situationen behöver
            förbättras. Så långt har vi kommit i den här debatten.
          </note>
          <note>
            Jag har försökt berätta om de strukturella reformer som vi avser
            att genomföra för att vi ska få en större lyhördhet för behovet
            hos varje människa som åldras, som blir gammal, som blir hjälpbehövande.
          </note>
          <note>
            Att ha möjlighet att kommunicera på sitt eget språk är en stor
            tillgång när man har blivit lite dement, tappat den svenska som
            man har lärt sig och behöver få kommunicera på sitt eget modersmål.
            Det är precis dit vi vill. Det är därför som vi tar oss tid att
            tillsätta utredningar som ska kunna presentera förslag som åstadkommer
            strukturella förändringar som kan bestå på sikt, inte bara pytsa
            in små pengar som egentligen inte skapar någon verklig förändring.
          </note>
          <note>
            Det är roligt att höra Nikos Papadopoulos säga att han inte har
            något emot fritt val. Det gläder mig. Det är tråkigt bara att
            inte hans parti Socialdemokraterna tycker detsamma eftersom man
            har sagt nej till de 300 miljoner kronor som vi vill ha på plats
            för att kunna införa det i kommunerna.
          </note>
          <note>
            Jag tror att det är en väldigt central reform för äldre som har
            en hemtjänst eller ett äldreboende som man inte är nöjd med att
            faktiskt ha rätten och möjligheten att välja något annat. Jag
            är också övertygad om att där det finns invandrargrupper som har
            ett behov kommer de här verksamheterna att växa fram. Där behoven
            finns blir det också tydligt att entreprenörskap växer ur behoven.
          </note>
          <note>
            Äldres trygghet är väldigt central. Parat med att vi vill ha
            fler som utför äldreomsorgen, som fortsatt ska vara gemensamt
            finansierad, ska vi också säkra kvaliteten. Därför har vi gett
            ett uppdrag till Socialstyrelsen att ta fram kriterier för nationella
            kvalitetsjämförelser. Det är ytterligare ett instrument som vi
            sätter på plats som kan garantera en värdig och trygg äldreomsorg
            för alla.
          </note>
          <note>
            Tack så mycket för debatten! Jag får också tillönska en god jul.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2007/08:213 om resurser till kvinnojourer
          </note>
          <note type="speaker">
            Anf. 24 Statsrådet MARIA LARSSON (kd):
          </note>
          <note>
            Herr talman! Marianne Berg har frågat integrations- och jämställdhetsministern
            vilka åtgärder hon avser att vidta för att garantera långsiktiga
            resurser till kvinnojourerna för att de ska kunna göra långsiktiga
            planeringar för sitt arbete. Hon har också frågat vilka åtgärder
            ministern avser att vidta för att kvalitetssäkra att ekonomiska
            satsningar på kvinnojourernas verksamhet verkligen kommer dem
            till godo. Arbetet inom regeringen är så fördelat att det är jag
            som ska svara på frågan.
          </note>
          <note>
            Kvinnojourerna gör i dag ett mycket omfattande arbete för våldsutsatta
            kvinnor och deras barn. De utgör ett viktigt komplement till kommunernas
            arbete. Jag vill dock framhålla att det är kommunerna som har
            det yttersta ansvaret för att alla som vistas i kommunerna får
            den hjälp och det stöd de behöver. Detta gäller inte minst våldsutsatta
            kvinnor.
          </note>
          <note>
            Genom den ändring i 5 kap. 11 § socialtjänstlagen (2001:453)
            som trädde i kraft den 1 juli 2007 har kommunernas ansvar att
            ge brottsoffer stöd och hjälp ytterligare tydliggjorts. Ändringen
            innebär att socialnämnden särskilt ska, i stället för som tidigare
            bör, beakta att kvinnor som är eller har varit utsatta för våld
            eller andra övergrepp av närstående kan vara i behov av stöd och
            hjälp för att förändra sin situation. Detta är en tydlig markering
            från regeringens sida hur viktigt det är att brottsoffer, och
            då framför allt kvinnor som utsätts eller har utsatts för våld
            eller andra övergrepp av närstående samt barn som bevittnar våld,
            får det stöd och den hjälp de behöver.
          </note>
          <note>
            Det är viktigt att vi i diskussionen här i dag har utgångspunkten
            att det är kommunerna som har det yttersta ansvaret. Regeringen
            kan bistå med möjligheter och förutsättningar för att arbetet
            med att bekämpa mäns våld mot kvinnor ska tas på allvar ute i
            kommunerna. Det gör vi, till exempel genom de särskilda utvecklingsmedel
            som kommunerna tilldelats för att förstärka kvinnojoursverksamheterna.
            Det handlar om 109 miljoner kronor årligen under 2007 och 2008.
            Syftet är en långsiktig satsning, och under förutsättning att
            riksdagen antar regeringens förslag kommer länsstyrelserna att
            få i uppdrag att årligen besluta om och fördela medel till kommunerna
            i detta syfte. Regeringen avser att återkomma med villkor och
            summa för 2009 och följande år.
          </note>
          <note>
            Ett övergripande mål med utvecklingsmedlen är att kvinno- eller
            brottsofferjourverksamhet på lokal nivå ska stärkas. Det finns
            tydliga riktlinjer för vad som krävs för att kommunerna ska få
            del av pengarna. De förväntas inom ramen för satsningen dels stödja
            frivilligorganisationernas ordinarie verksamhet, dels verka för
            att den kan utvecklas samt stimulera nya frivilligorganisationer
            att starta verksamhet där sådan inte redan finns. Vikten av att
            samarbete mellan kommunen och de ideella frivilligorganisationerna
            ökar och utvecklas lyfts också fram.
          </note>
          <note>
            Kommunen har också till uppgift att följa upp och utvärdera de
            beslutade insatserna medan Socialstyrelsen i samverkan med länsstyrelserna
            ansvarar för att följa upp och utvärdera satsningen på nationell
            nivå. Hela uppdraget ska redovisas till regeringen den 1 juni
            2009. Jag kommer därefter att noga gå igenom och analysera resultaten
            för att försäkra mig om att pengarna blivit använda på ändamålsenligt
            sätt, vilket också innefattar att de ska ha kommit kvinnojourerna
            till godo.
          </note>
          <note>
            Jag vill också passa på att nämna att det utöver de här särskilda
            utvecklingsmedlen finns statsbidrag som Socialstyrelsen årligen
            fördelar till ideella organisationer inom det sociala området.
            För 2007 betalades knappt 20 miljoner kronor ut till organisationer
            som arbetar mot mäns våld mot kvinnor. Som framgår av den handlingsplan
            om mäns våld mot kvinnor som nyligen presenterades är vår avsikt
            att öka det anslaget.
          </note>
          <note type="speaker">
            Anf. 25 MARIANNE BERG (v):
          </note>
          <note>
            Herr talman! Tack för svaret, statsrådet! Det är bra att regeringen
            satsar dessa miljoner på att bekämpa mäns våld mot kvinnor. Men
            frågetecknet kvarstår fortfarande för mig när det gäller hur regeringen
            ämnar garantera dels långsiktiga resurser till kvinnojourerna
            så att de ska kunna göra en långsiktig planering i sitt arbete,
            dels att pengarna verkligen kommer jourerna till godo. Det saknar
            jag i svaret.
          </note>
          <note>
            Statsrådet tar också upp att det i år och år 2008 ska tilldelas
            109 miljoner kronor för att förstärka bland annat kvinnojourernas
            verksamhet. Det är bra och helt i linje med Vänsterpartiets politik.
          </note>
          <note>
            Kvinnojourernas verksamhet har i vårt land bedrivits med frivilligt
            arbete i 30 år. Kvinnor arbetar gratis för att samhället inte
            har tagit ansvaret för mäns våld mot kvinnor och deras eventuella
            barn. Det är trist och otroligt sorgligt. Men jag ser inte, vare
            sig i svaret eller i den liggande handlingsplanen, att kvinnojourernas
            arbete nämnvärt förbättras.
          </note>
          <note>
            I handlingsplanen står det: Det arbete som bedrivs inom ideella
            kvinnojourer, brottsofferjourer och andra frivilligorganisationer
            är ett värdefullt komplement till det arbete som bedrivs inom
            ramen för kommunernas stödverksamhet.
          </note>
          <note>
            Kvinnojourerna ska vara ett komplement, det håller jag med om,
            men vi vet också att det i de flesta fall är precis tvärtom, nämligen
            att det är kommunen som är ett komplement. Många är de kommuner
            som inte tar sitt ansvar för de kvinnor som blivit utsatta för
            mäns våld. Jag vill påstå att många kommuner ofta skyfflar över
            ansvaret på jourerna. Samhällets ansvar har enorma brister. Samhället
            blundar för sitt ansvar och ser inte den könsmaktsordning som
            råder där mäns våld mot kvinnor är ett av många vapen för att
            hindra att man kommer till rätta med eller går steg i rätt riktning
            mot ett mer jämställt samhälle.
          </note>
          <note>
            Herr talman! Länsstyrelserna ska förmedla pengarna till kommunerna
            och kommunerna till jourerna. Den gången känner vi väl till. Men
            hur ämnar statsrådet följa upp att dessa pengar verkligen kommer
            jourerna till godo? Jag saknar svaret där. En utvärdering och
            analys har jag förstått ska göras, men hur ska dessa gå till?
            Är det riggat, om jag får uttrycka mig så, för att alla parter
            på ett likvärdigt sätt ska kunna komma till tals?
          </note>
          <note>
            Vi vet att det finns brister där det i vissa kommuner ges väldigt
            lite pengar till kvinnojourerna. Anledningen till detta kan vara
            att kommunen anser att det inte behövs någon verksamhet av denna
            form. Det finns personer som förnekar att våld mot kvinnor över
            huvud taget eller knappast existerar. Så tolkar jag min hemkommun
            Vellinges agerande. Eller så kan det vara att en kommun anser
            att ett samarbete inte fungerat på deras villkor. Det är ett stort
            problem, för inte ska det väl vara så att jourerna hela tiden
            ska sitta i knäet på kommunen?
          </note>
          <note>
            Denna problematik skulle jag önska att statsrådet tog tag i så
            att jourerna inte ska behöva sitta och vänta och inte ha en väl
            fungerande verksamhet på grund av att kommunerna aldrig kommer
            till skott att ge medel eller besked om det ena eller andra projektet
            är okej. Att ständigt vara beroende av kommunernas godtycke och
            ständigt driva allt i projektform är en börda. Denna problematik
            finns, och jag tror säkert att Maria Larsson känner till den.
          </note>
          <note>
            För att kunna garantera kvinnojourerna långsiktiga resurser och
            planering undrar jag om statsrådet har något bättre förslag i
            bakfickan för hur medel till kvinnojourerna kan fördelas så att
            de får arbetsro och kan göra långsiktiga planeringar.
          </note>
          <note>
            Hur ska Maria Larsson kvalitetssäkra att ekonomiska satsningar
            till kvinnojourerna verkligen kommer dem till godo när vi vet
            att det finns stor problematik inte i alla men i alltför många
            kommuner? Då räcker det inte att säga att det ska utvärderas.
          </note>
          <note type="speaker">
            Anf. 26 Statsrådet MARIA LARSSON (kd):
          </note>
          <note>
            Herr talman! Mäns våld mot kvinnor är ett mycket stort samhällsproblem.
            Jag har personligen fått många berättelser på vägen från kvinnor
            som jag har träffat och som har återgett sin livsberättelse. De
            har ibland lyckats bryta sig loss men till ett mycket högt pris.
          </note>
          <note>
            Detta är ett problem som jag kan hålla med om har negligerats
            och blundats för i många sammanhang i vissa kommuner. Man har
            inte riktigt velat se omfattningen av det.
          </note>
          <note>
            Jag tror att det är jätteviktigt att vid det här tillfället,
            apropå diskussionen om komplement och vem som är komplement till
            vem, säga att kommunerna och frivilligorganisationerna är jämbördiga
            parter i det här fallet. De kan inte ersätta varandra. Vi vet
            att i en utsatt situation drar sig många kvinnor för att söka
            hjälp hos socialtjänsten och bli registrerade och bli en handling
            som finns hos en myndighet. Därför söker man sig till kvinnojourerna
            som inte har det kravet på dokumentation. Där kan man få en första
            kontakt som kan leda vidare till att man i ett senare skede kanske
            både vågar göra en polisanmälan och söka stöd och hjälp också
            hos det officiella Sverige.
          </note>
          <note>
            Det är nödvändigt med en väl fungerande socialtjänst som arbetar
            på ett kunskapsbaserat sätt ute i kommunerna. Det är också nödvändigt
            och det kommer tyvärr att vara nödvändigt åtminstone under den
            framtid som Marianne Berg och jag kan överblicka att frivilligorganisationerna
            får goda förutsättningar att arbeta. Det går inte att ersätta
            deras arbete eftersom vi vet att många kvinnor då skulle välja
            att inte söka hjälp alls. Det är den problematiska situation som
            detta rymmer.
          </note>
          <note>
            Jag tycker att jag pekar på långsiktiga förutsättningar när jag
            säger att pengar finns anslagna framöver. De finns för 2007, de
            finns för 2008. Jag står här och talar tydligt om att de kommer
            att finnas också för 2009 och 2010, även om summorna inte syns
            i budgeten ännu. Vi har inte för avsikt att minska detta. Vi ser
            det som oerhört viktigt och centralt att stödet ligger där och
            att kvinnojourerna fortsatt kan räkna med det för sin verksamhet.
            Det finns inga planer på att förändra det på något sätt.
          </note>
          <note>
            Det här är ett bra tillfälle att ge det som en signal till kvinnojourerna
            där mycket arbete utförs på ideell nivå.
          </note>
          <note>
            Jag nämnde också att vi har för avsikt att öka den andra delen
            av stödet framöver. Vi ser på verksamheten som viktig.
          </note>
          <note>
            Den andra delen som det frågades om handlade om att det kan vara
            stora brister i vissa kommuner. Jag kan ibland vara förvånad över
            hur lite vi vet om den kommunala verksamheten. Som jag nämnde
            i den förra debatten har vi för avsikt att börja kvalitetsjämföra
            kommuner också när det gäller det sociala området. Jag tror att
            det är mycket centralt att ha ett system med kvalitetskriterier
            att mäta mot på likartat sätt i alla Sveriges kommuner. I dag
            har vi tillsynsmyndigheter som är egna myndigheter på det regionala
            planet. De gör också sin tillsyn på olika sätt.
          </note>
          <note>
            Det finns förbättringspotential. Vi arbetar både med tillsynsfrågan
            och med ett system för kvalitetsjämförelse. Där är det viktigt
            att man inte bara tittar på vad socialtjänstens företrädare säger
            och gör, utan att man mäter det ur ett brukarperspektiv.
          </note>
          <note type="speaker">
            Anf. 27 MARIANNE BERG (v):
          </note>
          <note>
            Herr talman! Jag inser naturligtvis att frivilligorganisationerna,
            det vill säga kvinnojourerna i det här fallet, och kommunerna
            många gånger har ett bra samarbete. Men jag har också sett de
            stora bristerna. Jag vet också att det är kommunerna som har det
            yttersta ansvaret. Därför är min sista fråga om statsrådet eventuellt
            har något i bakfickan eller kan tänka om i den frågan när vi ser
            de stora problemen med fördelningen via kommunerna.
          </note>
          <note>
            Som jag ser det finns det ett sätt att gå till väga. Det är att
            staten direkt ansvarar för resurserna i dialog med kvinnojourerna
            och att staten och jourerna fortsätter denna dialog och att det
            inte som nu är en dialog med varje kommun.
          </note>
          <note>
            Vi vet ju, som har sagts tidigare, att det är ett stort problem
            för många jourer i landet. Kommunerna prioriterar inte alltid
            denna form av verksamhet. Det finns, som jag sade tidigare, en
            mängd svar på det. Det kan nämnas ointresse, förnekande av problem
            och så vidare. Listan kan göras lång.
          </note>
          <note>
            I vårt land finns det i dag kvinnojourer i ungefär hälften av
            kommunerna. Jag är den första att understryka att de jourerna
            gör ett enormt arbete och besitter en otrolig kompetens när det
            gäller mäns våld mot kvinnor. Myndigheter som socialtjänsten och
            polisen säger många gånger klart och tydligt att jourerna ger
            ett mer heltäckande stöd åt utsatta kvinnor än vad de själva kan
            erbjuda.
          </note>
          <note>
            När vi vet allt detta är det sorgligt och upprörande att regeringen
            som gång på gång sedan den tillträtt har sagt att man vill se
            till att jourerna och deras arbete kan existera under säkra förhållanden
            och inte fortsätta under osäkra förhållanden så tolkade jag ert
            budskap, och det gladde mig mycket inte är beredd att se över
            systemet utan låter det fortsätta på den bana som vi har utvärderat
            inte fungerar till kvinnojourernas fördel.
          </note>
          <note>
            Kvinnojourerna ska förhoppningsvis inte finnas i vårt samhälle
            i flera årtionden till. Så länge inte vi stenhårt och målmedvetet
            arbetar för ett jämställt samhälle på alla plan lär jourerna finnas
            kvar. De finns kvar om inte samhället tar sitt ansvar. Jag pekar
            här på det stora samhällsansvaret som det finns stora brister
            i vad gäller mäns våld mot kvinnor. Många gånger struntar samhället
            i den könsmaktsordning som finns.
          </note>
          <note>
            Som jag tidigare sade är våld mot kvinnor ett vapen för att behålla
            könsmaktsordningen och inte driva på för ett mer jämställt samhälle.
          </note>
          <note>
            Jourerna står, oavsett om det är tjejjourer eller kvinnojourer,
            i stor utsträckning för de praktiska stödinsatserna för våldsutsatta
            kvinnor. Det är en fristad för tusentals kvinnor och flickor.
            Jag anser att kvinnojourerna i praktiken tar det samhällsansvar
            som kommunerna, landstingen eller staten borde axla. Varför ska
            jourerna fortsätta att existera under osäkra förhållanden med
            de ytterst små ekonomiska marginaler som många jourer har i dag?
          </note>
          <note>
            Vänsterpartiet och jag ser naturligtvis positivt på regeringens
            satsningar för att förstärka och utveckla kvinnojourernas verksamhet.
            Men vi anser att medlen ska fördelas på ett annat sätt när vi
            vet att det är svårt för de flesta jourer i landet. Så länge samhället
            inte tar sitt ansvar måste väl i rimlighetens namn jourerna kunna
            få arbeta under trygga förhållanden.
          </note>
          <note>
            Jag hoppas naturligtvis att regeringen ser över det föreliggande
            förslaget som gäller fördelningen av medel till jourerna och tar
            ett större ansvar och ett helhetsperspektiv så att det inte ska
            ligga enbart på kommunborden. Jag tycker att det behöver ses över
            eftersom vi känner till bristerna. Vi känner till problemet. Det
            är belyst vid flera tillfällen i dag.
          </note>
          <note>
            Jag ställer min fråga ännu en gång: Är statsrådet med denna kunskap
            beredd att se över frågan?
          </note>
          <note type="speaker">
            Anf. 28 Statsrådet MARIA LARSSON (kd):
          </note>
          <note>
            Herr talman! Jag tycker att det är viktigt att slå fast att det
            enligt socialtjänstlagen är kommunerna som har det yttersta ansvaret
            för att bistå våldutsatta kvinnor. Därför måste medlen fördelas
            till kommunerna och via kommunerna. Det är de som har det yttersta
            ansvaret för att se till att varje kvinna som bor i deras kommun
            får det stöd, det skydd och den hjälp hon behöver.
          </note>
          <note>
            Den här regeringen har gjort ganska mycket. I samband med att
            vi lade fram propositionen lade vi också fram förslag om flera
            åtgärder för att höja kvaliteten i kommunernas arbete så att det
            kan fungera bättre i hela landet och för att insatserna ska bli
            mer enhetliga.
          </note>
          <note>
            Vi gjorde en lagändring där vi sade att ett bör blir ett ska
            . Det är inte en frivillighet för kommunerna att ge stöd och hjälp
            åt våldutsatta kvinnor eller barn som bevittnar våld. Man ska
            det är inte längre frivilligt. Det är en väldigt tydlig signal
            om att man måste förbättra sitt arbete på många håll.
          </note>
          <note>
            Vi har också riktlinjer för tillämpningen av den lagstiftningen
            och hur den ska tolkas. Det gör att inga kommuner kan vara tveksamma
            om vilket ansvar de har. Vi har också ökat tillsynen på området.
            Vi ökar insatserna för att se till att socialtjänsten har ett
            bra kunskapsstöd när det gäller de här frågorna.
          </note>
          <note>
            Sammantaget blir det ganska många saker som vi under den korta
            tid som vi har varit i regeringsställning redan har hunnit införa
            för att förbättra situationen.
          </note>
          <note>
            Enhetligheten är väldigt viktig. Det ska inte spela någon roll
            i vilken kommun man bor för vilken hjälp man får när man är våldsutsatt.
            Därför är det återigen viktigt att det är kommunerna som har ansvaret
            och att pengarna måste betalas ut och kanaliseras via dem.
          </note>
          <note>
            Vi skriver tydligt i riktlinjerna att vi förväntar oss att kommunerna
            arbetar via frivilligorganisationernas ordinarie verksamhet och
            att de ser till att utveckla den där den inte finns.
          </note>
          <note>
            Jag har fått en del synpunkter från små kommuner som säger att
            man inte kan ha det i den lilla kommunen. Då kan man ju samarbeta
            mellan två kommuner.
          </note>
          <note>
            Det brukar visa sig att när man startar en verksamhet är det
            många fler som behöver den än man kanske först tänkte.
          </note>
          <note>
            Men, som sagt, det är viktigt att stödet går till kommunerna
            eftersom det är de som har det lagstadgade ansvaret. Vi kan inte
            lagstadga ett ansvar för kvinnojourerna. Då förlorar de sin ideella
            organisationsform, och därmed skulle de också sluta fungera just
            på det sätt som de är tänkta, att kunna vara en tillflyktsort
            för den kvinna som inte vill registreras hos en myndighet men
            som behöver stöd, hjälp och en tillflyktsort. Det är precis detta
            samspel mellan den ideella sektorn, det civila samhället och det
            offentliga som vi måste hitta bra former för. Därför tror jag
            att denna form är väl fungerande.
          </note>
          <note>
            Nu har vi skärpt lagstiftningen, och vi har skärpt riktlinjerna.
            Vi har en ökad tillsyn och har sett till att ökat kunskapsstöd
            finns på plats hos socialtjänsten. Här finns förutsättningar för
            att bygga ett system som fungerar mycket mer enhetligt i hela
            landet och som blir ett förstärkt skydd för kvinnor i en våldsutsatt
            situation.
          </note>
          <note type="speaker">
            Anf. 29 MARIANNE BERG (v):
          </note>
          <note>
            Herr talman! Jag är mycket väl medveten om kommunernas ansvar
            i denna fråga. Det är inte det som jag på något sätt har sagt
            att jag inte känner till. Men eftersom vi ser att det finns stora
            skillnader i landet när det gäller hur kvinnojourernas verksamhet
            kan bedrivas vill jag att statsrådet ska se över detta. Det är
            det som är poängen.
          </note>
          <note>
            Många kvinnojourer arbetar i dag under väldigt knappa förhållanden,
            där kommunerna inte betalar ut medel i rätt tid utan ligger och
            drar på dem och ska vara med och peta i vilket projekt och så
            vidare som ska igångsättas för att över huvud taget ge medel.
            Det är en stor problematik, och det är den som jag vill att statsrådet
            ska se över.
          </note>
          <note>
            Men det finns mycket att diskutera i denna fråga och som dyker
            upp efter hand. Kvinnojourerna lever hela tiden med mycket små
            medel. Samtidigt planerar man att slå ihop tingsrätter i landet.
            Detta blir problematiskt för många jourer beroende på var man
            befinner sig i landet. Det blir längre resor, och fler mänskliga
            resurser kommer att behövas. Det kommer naturligtvis att bli mer
            tidskrävande och dyrare för jourerna och så vidare. Vem ska stå
            för dessa extrakostnader för jourerna? Ska pengar tas från projektmedlen,
            eller hur har ni tänkt? Hur anser statsrådet att det ska kunna
            lösas på bästa sätt?
          </note>
          <note>
            Till sist: Hur ska statsrådet verka för att samhället tar sitt
            fulla ansvar för att det blir ett stopp för mäns våld mot kvinnor,
            att man ser till att det finns skyddat boende är en sak det är
            ett samhällsansvar men att man ser till att det skyddade boendet
            även gäller kvinnor med någon form av funktionsnedsättning och
            missbrukande kvinnor? Och hur ska det garanteras att kvinnojourerna
            inte ska behöva konkurrera med andra organisationer om de medel
            som finns tillgängliga i kommunerna? Detta är stora frågor som
            jag inte på något konkret eller tydligt sätt har sett att regeringen
            har presenterat.
          </note>
          <note type="speaker">
            Anf. 30 Statsrådet MARIA LARSSON (kd):
          </note>
          <note>
            Herr talman! En ökad likvärdighet i landet är eftersträvansvärd.
            Jag menar att de förändringar som vi har gjort i lagstiftning,
            i form av nya skärpta riktlinjer, i form av kunskapsstöd och i
            form av ökad tillsyn ger möjlighet till en ökad likvärdighet,
            så att det inte spelar någon roll i vilken kommun man bor för
            att man ska få stöd och hjälp i en våldsutsatt situation.
          </note>
          <note>
            Dessa saker är precis satta på plats, och det är ändå rimligt
            att vi låter dem få verka innan vi gör en utvärdering. Det är
            därför som utvärderingen ligger en bit framåt i tiden. Signaler
            som ges under tiden tas naturligtvis till vara. Men vi måste se
            hur långt det som vi nu har åstadkommit leder. Jag är övertygad
            om att det förbättrar situationen avsevärt ute i kommunerna till
            skydd och stöd för kvinnor som far illa.
          </note>
          <note>
            Sedan är det naturligtvis en problematik att man har längre att
            åka till tingsrätterna. Men det är en reform som Socialdemokraterna
            genomförde tillsammans med Vänsterpartiet och Miljöpartiet under
            den förra mandatperioden. Det är en reform som jag inte var nöjd
            med i alla delar och som jag också agerade emot. Men det är reform
            som är beslutad av den tidigare regeringen och som vi nu har att
            förvalta. Här finns en problematik, men den får nog Marianne Berg
            lasta framför allt sig själv för och inte den nuvarande regeringen.
          </note>
          <note>
            Det är egentligen i preventiva insatser för att förhindra mäns
            våld mot kvinnor som vi hittar lösningen. Vi ska ha ett väl fungerande
            system när våldsutsattheten finns där. Men framför allt måste
            vi jobba preventivt för att se till att män inte slår. Den man
            som slår ska naturligtvis få del av behandling för att hitta andra
            sätt att hantera aggressioner på. Inom ramen för den nya handlingsplanen
            finns det förslag om hur detta ska kunna stärkas. Vi ska hitta
            bra evidensbaserade metoder som kan användas överallt i landet.
            Det är en viktig del.
          </note>
          <note>
            En annan viktig del är att redan från början ge grabbar och tjejer
            sunda värderingar om hur man har relationer med varandra och att
            man samtalar och inte slår varandra.
          </note>
          <note>
            Jag vill tacka för debatten och tillönska en god jul.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellationerna 2007/08:100 och 101 om statens
            hundavelsverksamhet
          </note>
          <note type="speaker">
            Anf. 31 Jordbruksminister ESKIL ERLANDSSON (c):
          </note>
          <note>
            Herr talman! Eva Sonidsson har frågat försvarsministern vad han
            avser att göra för att genomföra utredningsförslaget som innebär
            att Försvarsmakten får i uppdrag att vara huvudman för tjänstehundsförsörjningen
            med verksamheten förlagd till Sollefteå. Försvarsministern har
            samtidigt också fått en interpellation från Hans Stenberg i vilken
            han har frågat vad försvarsministern avser att göra för att säkerställa
            att statens hundavelsverksamhet förläggs till Sollefteå.
          </note>
          <note>
            Arbetet inom regeringen är så fördelat att det är jag som ska
            svara på interpellationerna.
          </note>
          <note>
            Jag vill gärna inleda med att säga att jag tycker att tjänstehundarna
            utgör en betydelsefull resurs för såväl enskilda som samhället
            i stort. De fungerar bland annat som ett stöd och en hjälp till
            synskadade, som ett hjälpmedel i arbetet med att upprätthålla
            ordning och säkerhet och som ett led i samhällets arbete med att
            spåra och komma nödställda människor till undsättning. Hundarnas
            nytta överstiger även de nyss nämnda, från samhällssynpunkt, konkreta
            fördelarna. De fungerar till exempel säkert också som en god vän
            och en pålitlig arbetskamrat.
          </note>
          <note>
            Som båda interpellanterna har kommenterat tillsatte den förra
            regeringen en utredning med uppdrag att kartlägga behovet av tjänstehundar.
            I utredningen föreslogs bland annat att staten ska ansvara för
            att det produceras tillräckligt många så kallade tjänstehundsämnen.
            Utredningen föreslog också att regeringen ska skapa en organisation
            som ansvarar för detta. Organisationen föreslogs arbeta med styrning,
            planering och utveckling av tjänstehundsverksamheten samt att
            ombesörja viss avels- och fodervärdsverksamhet. En betydande del
            av den rent praktiska uppfödningen föreslogs dock genomföras av
            privata uppfödare genom att det upprättas samarbetsavtal med dem.
            Utredningen pekade ut fyra möjliga organisationslösningar: en
            stiftelse, ett statligt bolag, en ny myndighet eller inordnande
            av verksamheten i en befintlig myndighet. Däremot lämnade utredningen
            inte några förslag till hur denna organisation mer konkret ska
            utformas.
          </note>
          <note>
            Eva Sonidssons påstående om att förslaget i utredningen innebär
            att Försvarsmakten ska få i uppdrag att vara huvudman för tjänstehundsförsörjningen
            med verksamheten förlagd till Umeå stämmer således inte!
          </note>
          <note>
            När det gäller Hans Stenbergs interpellation vill jag understryka
            att Försvarsmakten har som mål för sin avelsverksamhet att få
            fram tillräckligt många hundar för att tillgodose myndighetens
            egna behov av hundar lämpliga att utbilda till tjänstehundar,
            vilket i dagsläget bedöms kräva ca 200 valpar per år. Någon utökning
            av verksamheten därutöver är inte aktuell.
          </note>
          <note>
            En sådan lösning som Hans Stenberg föreslår tar heller inte hänsyn
            till övriga tjänstehundsanvändares önskemål och behov. De allra
            flesta hundar som används som ledarhundar är till exempel labradorer.
            Nästan var femte hund som polisen använder är en malinois, och
            ungefär hälften av Tullverkets hundar är springer spaniels och
            labradorer.
          </note>
          <note>
            Så som nyss nämndes lämnade utredningen inte några förslag till
            hur ett eventuellt utökat statligt ansvar för framtagandet av
            tjänstehundar ska organiseras. Regeringen överväger för närvarande
            hur statens engagemang i frågan ska utformas. Regeringen kommer
            att återkomma i frågan när de relevanta övervägandena har gjorts
            och beredningsprocessen är avslutad.
          </note>
          <note type="speaker">
            Anf. 32 EVA SONIDSSON (s):
          </note>
          <note>
            Herr talman! Jag får börja med att tacka statsrådet för svaret,
            men jag kan inte påstå att jag känner mig särskilt nöjd. Jag tyckte
            också att statsrådet sade Umeå i stället för Sollefteå. Det är
            i varje fall Sollefteå jag talar om.
          </note>
          <note>
            Jag undrar om inte statsrådet misstolkat min interpellation och
            sagt att jag påstår fel saker. Jag skrev: Försvarsmakten föreslog
            i sitt remissvar att det skulle få i uppdrag att ta på sig huvudmannaskapet
            för en statlig tjänstehundsförsörjning. Detta skulle ligga väl
            linje med regeringsbeslutet den 20 februari 2003 som innebar att
            Försvarsmakten lokaliserat sin avelsverksamhet av tjänstehundar
            till Sollefteå. Jag sade inte att den nuvarande utredningen föreslog
            detta. Statsrådet har i så fall tolkat mig fel.
          </note>
          <note>
            Försvarsmakten har enligt sitt remissvar förutsättningar att
            bli huvudman och garantera försörjning av hundar för att täcka
            statens behov av tjänstehundar i framtiden och att säkerställa
            kvaliteten. Försvarsmaktens hundtjänstenhet hundavelsstationen
            i Sollefteå etablerades år 2004. Avdelningen påbörjade avelsarbetet
            med eget avelsmaterial år 2005.
          </note>
          <note>
            Tiden för uppbyggnad av en avelsbas på 80 tikar och ca 15 hanhundar
            beräknas till fem år. I dag består avelsmaterialet av 40 tikar,
            och de täckhanar som nyttjas är i huvudsak från den civila marknaden.
            Volymen på avelsmaterialet krävs för att kunna sluta populationen
            utan att inavelsgraden påverkas negativt.
          </note>
          <note>
            Ca 250 valpar har producerats i anläggningen, och det är enbart
            schäferhundar som används i dag. En sluten population är nödvändigt
            för att på sikt säkerställa kvaliteten. Det går inte att få en
            avel på för få hundar.
          </note>
          <note>
            Den 17 juni 2004 beslutade den dåvarande regeringen att tillsätta
            en utredning med uppgift att kartlägga och analysera behovet av
            tillgång till hundar lämpliga som tjänstehundar. Tjänstehundsutredningen
            mynnade i betänkandet Hundgöra att göra hundar som gör nytta.
          </note>
          <note>
            I dag har vi den 7 december 2007. Tre år har gått och ingenting
            har hänt. Utredningen föreslog att ett avelsprogram upprättas
            och att regeringen skapar en organisation som ansvarar för detta.
            I Försvarsmaktens svar föreslås att huvudmannaskapet för en statlig
            tjänstehundsförsörjning uppdras till Försvarsmakten.
          </note>
          <note>
            Ett krav måste ändå vara att det är ett statligt gemensamt ansvar
            för hundförsörjningen i vårt land för tjänstehundar. Vad är det
            regeringen väntar på? Varför kommer det inga besked?
          </note>
          <note>
            Herr talman! Jag undrar därför vad det är för relevanta överväganden
            som behöver göras. Vad är det för beredningsprocess som ska avslutas?
            Regeringen måste ändå kunna ge ett besked när beslut kommer att
            fattas. Det måste väl finnas en tidsplan för ställningstagande
            till utredningen.
          </note>
          <note type="speaker">
            Anf. 33 HANS STENBERG (s):
          </note>
          <note>
            Herr talman! Jag vill börja med att tacka jordbruksministern
            för svaret på interpellationen. Det finns ett stort antal tjänstehundar
            i Sverige som gör en ovärderlig nytta bland annat hos polisen,
            Tullverket och försvaret och som hjälp till synskadade. Under
            senare år har det blivit allt svårare att få tag på hundar med
            egenskaper som gör dem lämpliga för att utbilda till tjänstehundar.
            Det var mot den bakgrunden det år 2004 tillsattes en utredning
            för att finna en lösning på problematiken.
          </note>
          <note>
            Tjänstehundsutredningen presenterade sitt betänkande, som kallades
            för Hundgöra att göra hundar som gör nytta, i slutet av år 2005.
            Där föreslogs bland annat, som har sagts här tidigare, att staten
            ska ansvara för att det i Sverige produceras tjänstehundsämnen
            av tillräcklig omfattning och tillräckligt god kvalitet så att
            de statliga tjänstehundsanvändarnas behov av egna tjänstehundar
            kan tillgodoses på både kort och lång sikt.
          </note>
          <note>
            Utredningen föreslog också att ett avelsprogram skulle upprättas
            och att regeringen ska skapa en organisation med ansvar för det.
            Som Eva Sonidsson sade förut föreslog Försvarsmakten i sitt remissvar
            på utredningen att huvudmannaskapet för en statlig tjänstehundsförsörjning
            skulle uppdras till Försvarsmakten. I mina öron låter det som
            ett mycket klokt förslag eftersom en sådan verksamhet redan finns
            i Sollefteå. Det kan knappast finnas behov av mer än en statlig
            hundavelsverksamhet i landet när det gäller schäferhundar.
          </note>
          <note>
            Verksamheten i Sollefteå är under uppbyggnad och skulle inom
            några år kunna nå en full volym med en avkastning ca 400500 valpar
            per år. Det är den volymen man egentligen bör ha för att kunna
            garantera en fullgod kvalitet och ha kontroll på hela avelsmaterialet.
            Har man lägre volymer än så tvingas man använda hundar utifrån
            där men inte alls har samma möjlighet till kontroll av egenskaperna
            hos hunden.
          </note>
          <note>
            För att täcka Försvarsmaktens behov behövs ca 200 valpar per
            år. Ett rationellt utnyttjande av avelsmaterialet skulle således
            räcka till övriga statliga myndigheters behov av schäfervalpar.
            För mig faller det sig därför alldeles naturligt att ge Försvarsmakten
            i uppdrag att vara huvudman för statens hundavelsverksamhet när
            det gäller schäferhundar och förlägga verksamheten till Sollefteå.
            Tyvärr har man inte fått något sådant uppdrag ännu. Det är anledningen
            till att vi nu interpellerar i frågan.
          </note>
          <note>
            Jag vill avsluta med att fråga jordbruksministern när ett beslut
            om ett sådant uppdrag kan förväntas komma från regeringen.
          </note>
          <note type="speaker">
            Anf. 34 Jordbruksminister ESKIL ERLANDSSON (c):
          </note>
          <note>
            Herr talman! Som framgår av interpellationssvaret delar regeringen
            Tjänstehundsutredningens uppfattning att det är viktigt med långsiktighet
            i verksamheten. Det är viktigt att konstatera att avel tar tid.
            De åtgärder som väljs bör därför vara av långsiktig karaktär.
          </note>
          <note>
            Tjänstehundsutredningens förslag är inte så konkreta att de direkt
            kan ligga till grund för ett beslut på området. Det finns bland
            annat ett behov av ytterligare utredning av organisationsformerna,
            som jag nämnde i mitt huvudsvar, för ett eventuellt utvidgat statligt
            ansvar för tjänstehundsverksamheten samt för var gränserna ska
            gå för ett sådant ansvar.
          </note>
          <note>
            Det finns också ett behov, vilket verkligen bör poängteras i
            sammanhanget, av att ytterligare utreda de konkurrensmässiga och
            EG-rättsliga konsekvenserna av de förslag som finns i Tjänsthundsutredningen.
          </note>
          <note>
            Vi ska ha väl genomförda och välgrundade överväganden om hur
            vi ska ha den framtida verksamheten när regeringen från sin sida
            föreslår riksdagens någonting om så behövs eller när regeringen
            fattar ett eget beslut.
          </note>
          <note>
            Varför har det inte hänt någonting? Hade det ansetts vara en
            angelägenhet av sådan dignitet att den förra ministären hade velat
            göra någonting hade man de facto två år på sig att göra det. Men
            man gjorde ingenting. Man lämnade över detta som så många andra
            saker till den tillträdande regeringen.
          </note>
          <note>
            Nu har vi att börja på ruta noll, och därför tar det lite tid.
            Det är bland annat av de orsaker jag nämnde. Vi måste ha kvalitet
            i det arbete som vi ämnar gå fram med. Avel tar tid. Detta måste
            bli en verksamhet som får en långsiktighet i sig.
          </note>
          <note type="speaker">
            Anf. 35 EVA SONIDSSON (s):
          </note>
          <note>
            Herr talman! Den här typen av verksamhet har stor betydelse för
            det svenska samhället. Detta är hundar som ska vara med och försvara
            och jobba på ett sådant sätt och inte bara finnas som så kallade
            sällskapshundar eller för att vara trevliga.
          </note>
          <note>
            Jag hoppas att staten garanterar fortsatt verksamhet i Sollefteå.
            Där har man en lång tradition av verksamheten, precis som Hans
            nämnde. Den verksamhet som i dag finns i Sollefteå är ganska unik
            både internationellt och för oss här i Sverige.
          </note>
          <note>
            Man har varit i väg på olika besök och tittat runt. Sverige har
            rönt väldigt stort intresse utifrån den verksamhet vi jobbar med
            i dag i Sollefteå. Det är inte bara angeläget av sociala och samhällsekonomiska
            skäl utan också av regionalpolitiska skäl när staten är en viktig
            arbetsgivare för oss inlandskommuner och glesbygdskommuner.
          </note>
          <note>
            Eftersom regeringen säger att man nu ska satsa på regionalpolitiska
            åtgärder och att det är viktigt att göra det är detta ett ypperligt
            tillfälle att visa att ni inte bara säger det utan också gör det.
          </note>
          <note>
            Återigen: När kommer regeringen att ta beslut om ytterligare
            utredning? Man säger att man behöver mer på fötterna för att kunna
            fatta ett beslut. Kommer Försvarsmakten fortsättningsvis att få
            vara huvudman för tjänstehundsförsörjning? Kommer man att få fortsätta
            etableringen i Sollefteå? När kommer direktiven i så fall för
            den delen?
          </note>
          <note type="speaker">
            Anf. 36 HANS STENBERG (s):
          </note>
          <note>
            Herr talman! Jag vill börja med att kommentera det som jordbruksministern
            sade om att den socialdemokratiska regeringen hade haft två år
            på sig att åtgärda det här om man hade tyckt att det var så angeläget.
            Det är inte riktigt sant. Utredningen presenterades sent på hösten
            2005, skulle sedan remissbehandlas, och sedan var det faktiskt
            valår. Det fanns väldigt lite tid för den socialdemokratiska regeringen
            för överväganden.
          </note>
          <note>
            Jag kan ha en viss förståelse för jordbruksministerns synpunkter
            när det gäller att se på de EG-rättsliga aspekterna och andra
            delar i det här. Därför skulle jag i det sammanhanget vilja fråga
            vad man har vidtagit för åtgärder i regeringen för att utreda
            det. Jag har inte sett att det har tillsatts någon utredning eller
            liknande för att borra i de frågorna.
          </note>
          <note>
            Jag kan också ha en viss förståelse för jordbruksministerns synpunkter
            att det är andra hundraser som berörs än schäferhundar när det
            gäller tjänstehundar. Men man kan inte komma ifrån att en väldigt
            stor del av de tjänstehundar som behövs utanför Försvarsmakten
            är just schäferhundar. Med tanke på att det är en stor fördel
            i avelsverksamhet om man kan ha en stor volym på verksamheten
            vore det direkt dumt att bygga upp en parallell avelsverksamhet
            för schäferhundar.
          </note>
          <note>
            Jag tycker att det skulle vara självklart att förlägga statens
            hundavelsverksamhet med schäfer till Sollefteå. Man kan alltid
            diskutera om det ska ligga under Försvarsmakten eller om det ska
            vara en fristående verksamhet. Det kan man naturligtvis fundera
            på, men verksamheten finns där de facto i dag. Det vore väldigt
            välgörande för kvaliteten och kontinuiteten i verksamheten om
            man fick ett klart besked om en fortsättning och om hur volymen
            ska se ut framåt.
          </note>
          <note>
            Det finns anledning att fundera över hur det här ska se ut när
            det gäller andra hundraser. Men när det gäller schäferhundar finns
            det ingen anledning att tveka.
          </note>
          <note>
            Jag skulle vilja avsluta med att än en gång fråga jordbruksministern:
            Vad gör man för att utreda de oklarheter som fortfarande finns?
            Och hur snabbt kan man förvänta sig ett uppdrag från regeringen
            när det gäller schäferhundsverksamheten i första hand?
          </note>
          <note>
            Jag tycker verkligen att man kan behandla den för sig och sedan
            fundera vidare över de andra hundraserna. Där finns det kanske
            mer att fundera på. Det är lite lägre volymer, och där finns ingen
            färdig fungerande statlig verksamhet i dag. Men när det gäller
            schäferhundarna tycker jag att det är hög tid att sätta ned foten.
          </note>
          <note type="speaker">
            Anf. 37 Jordbruksminister ESKIL ERLANDSSON (c):
          </note>
          <note>
            Herr talman! Som jag nämnde i mitt interpellationssvar lämnade
            utredningen inte några konkreta förslag till hur ett eventuellt
            utökat statligt ansvar för framtagande av tjänstehundar ska organiseras.
            Vi måste med anledning av detta icke-ställningstagande i utredningen
            göra överväganden, som jag också sade i mitt interpellationssvar,
            kring hur ett sådant eventuellt utökat statligt åtagande ska organiseras.
            Ska det ske i stiftelseform, i ett statlig bolag, i en ny myndighet,
            eller ska det inordnas i någon av alla de myndigheter som redan
            finns inom statsförvaltningen?
          </note>
          <note>
            De här övervägandena lämpar sig för det mesta inte att göra i
            form av en utredning utan brukar vanligtvis göras inom ramen för
            förvaltningsapparaten inom Regeringskansliet. Sådana överväganden
            pågår, som jag avslutade mitt interpellationssvar med. Vi ber
            att få återkomma när de övervägandena är gjorda.
          </note>
          <note>
            Därtill måste vi göra överväganden huruvida vi ska tillsätta
            en utredning för att utöka det ansvar som finns vid sidan av det
            ansvar som staten redan har för att få fram hundar till den egna
            verksamheten, bland annat Försvarsmaktens verksamhet. Låt mig
            då i sammanhanget påminna interpellanterna om att staten redan
            i dag ger stöd till tjänstehundsverksamheten. Verksamheten kostar
            staten hör och häpna hela 190 miljoner kronor per år. Det är alltså
            ingen liten verksamhet vi talar om i det här sammanhanget detta
            sagt apropå frågeställningen om regionalt ställningstagande och
            liknande. Huvudparten av de här pengarna hamnar självklart på
            den verksamhetsort där huvudverksamheten för verksamheten finns,
            i detta fall Sollefteå.
          </note>
          <note>
            Låt mig också säga att vi har myndigheter i vårt land som har
            att ta egna beslut och göra egna ställningstaganden. Det är fritt
            för våra myndigheter att använda mer pengar till för verksamheten
            relevant verksamhet om man så önskar inom den medelsram man har
            sig tilldelad. Någon sådan bedömning har inte några myndigheter
            vid sidan av Försvarsmakten gjort i vårt land så här långt. Möjligen
            finns det funderingar i någon myndighet att ta tag i den här frågan
            eftersom hunden har en stor betydelse för några myndigheters verksamheter
            rent generellt.
          </note>
          <note type="speaker">
            Anf. 38 EVA SONIDSSON (s):
          </note>
          <note>
            Herr talman! Överväganden pågår. Vi får tydligen inget besked
            i dag om när det här kommer att ske och när man kommer att fatta
            beslut. Det har i och för sig bara gått ett år sedan den borgerliga
            regeringen tillträdde, om vi nu ska ha någon aspekt på att utredningen
            var klar sedan länge och inte heller vi gjorde någonting. Men,
            precis som Hans klargjorde, hade det sina orsaker.
          </note>
          <note>
            Ett år är kort tid. Då måste man ändå fråga: Varför går det så
            himla snabbt att förändra och fatta beslut som drabbar våra sjuka
            och våra arbetslösa när det inte är beslut som utvecklar vår verksamhet
            och tryggar sysselsättningen i framtiden?
          </note>
          <note>
            Jag ställer ännu en gång frågan till jordbruksministern: När
            kommer ni med ett besked? När har ni övervägt frågan tillräckligt
            länge för att komma med besked utifrån vad utredningen kommer
            fram till så här långt och gjort överväganden om vad man ytterligare
            behöver göra när det gäller utökat ansvar?
          </note>
          <note>
            Jag hoppas att jordbruksministern har möjlighet att besöka Sollefteå.
            Det är faktiskt en väldigt fin verksamhet. Han kanske redan har
            gjort det, det vet jag inte. Annars tycker jag att det vore ett
            ypperligt tillfälle att besöka Sollefteå och titta på deras verksamhet
            och se vad det är de gör. För de har en mycket fin verksamhet.
            Det behöver fattas ett beslut så snart som möjligt för att man
            ske få veta vad det blir för framtid och för försörjning av dessa
            hundar i fortsättningen.
          </note>
          <note type="speaker">
            Anf. 39 HANS STENBERG (s):
          </note>
          <note>
            Herr talman! Det är ett ganska vanligt fenomen att det när många
            myndigheter och många departement är inblandade i en fråga är
            svårt att hitta någon som verkligen vill ta ansvar för att hantera
            det. Det är alltid samordningssvårigheter. Därför behövs det i
            den här frågan klara och tydliga direktiv från regeringen. Jag
            tror inte att man kan förvänta sig att myndigheterna ska lösa
            det på egen hand. Det är för små budgetar uppsplittrade på flera
            händer. Som en övergångslösning kan man, tycker jag, nappa på
            Försvarsmaktens erbjudande om att ta ansvar för det, åtminstone
            när det gäller schäferhundarna.
          </note>
          <note>
            Den statliga utredningen har visat att det finns ett tydligt
            behov av en statlig hundavelsverksamhet. Det finns en väl fungerande
            verksamhet uppbyggd i Sollefteå som har kapacitet att fylla statens
            hela behov av tjänstehundar. Det vore direkt dumt att bygga upp
            en parallell organisation för avel av statens övriga behov av
            schäferhundar. Det skulle dessutom odiskutabelt leda till lägre
            kvalitet i aveln. Jag tycker därför att det finns väldigt goda
            skäl för regeringen att nu sätta ned foten och ge ett sådant uppdrag
            så att avelsverksamheten i Sollefteå kan utnyttjas optimalt.
          </note>
          <note>
            Jag har full förståelse för att regeringen vill fundera vidare
            på hur man ska hantera de andra hundraserna som staten har behov
            av, men när det gäller schäferhundar tycker jag inte att det finns
            någon anledning att tveka i det här läget. Det borde vara en självklarhet
            att låta den väl fungerande avelsverksamhet som staten har i Försvarsmaktens
            regi i Sollefteå svara för statens hela behov av schäfervalpar.
            Jag hoppas verkligen att regeringen tar tag i den här frågan och
            driver den framåt med kraft.
          </note>
          <note type="speaker">
            Anf. 40 Jordbruksminister ESKIL ERLANDSSON (c):
          </note>
          <note>
            Fru talman! Låt mig inledningsvis tacka för interpellationerna.
            Det är en angelägen fråga som vi har debatterat i dag. Det är
            dessutom en fråga som där måste jag instämma i interpellanternas
            påstående bör få sin lösning inom en rimlig i närtid eftersom
            den har hög angelägenhetsgrad, vilket interpellanterna och jag
            kan vara överens om.
          </note>
          <note>
            Varför har då regeringen inte gjort någonting? Jo, det beror
            på att utredningen, enkelt uttryckt, föreslog att regeringen skulle
            göra ytterligare överväganden, bland annat av organisationsformen.
            Sådana överväganden görs normalt inom Regeringskansliet, och det
            håller vi på med för närvarande.
          </note>
          <note>
            Därtill pekade utredningen på att det möjligen skulle finnas
            behov av ytterligare utredning för att se om man också skulle
            inrikta avel på andra saker än det som bland annat nämns i interpellationerna.
            Även dessa överväganden måste vi göra grundligt eftersom den här
            verksamheten, enligt vårt förmenande, bör vara långsiktigt hållbar
            eftersom avel tar tid.
          </note>
          <note>
            Har det då inte hänt någonting? Jo, det har det. Vi har värderat
            de förslag som finns i utredningen. Vi gör de överväganden som
            jag har nämnt vid ett flertal tillfällen i den här trevliga debatten.
          </note>
          <note>
            Avslutningsvis tillönskas kammarens ledamöter och interpellanterna
            en trevlig jul.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2007/08:176 om legitimation för kuratorer
            i sjukvården
          </note>
          <note type="speaker">
            Anf. 41 Socialminister GÖRAN HÄGGLUND (kd):
          </note>
          <note>
            Fru talman! Ylva Johansson har frågat mig om jag har för avsikt
            att ta initiativ som leder till att kuratorer inom hälso- och
            sjukvården får legitimation och skyddad yrkestitel.
          </note>
          <note>
            Kuratorer är en av många viktiga yrkesgrupper som arbetar inom
            hälso- och sjukvården. För en del av dessa yrkesgrupper har det
            införts bestämmelser om legitimation. Det är viktigt att poängtera
            att innehavet av en legitimation inte är avgörande för att tillhöra
            hälso- och sjukvårdspersonalen och därmed omfattas av både de
            rättigheter och de skyldigheter som hälso- och sjukvårdspersonalen
            har. Det är också viktigt att poängtera att kuratorer är en yrkesgrupp
            som inte enbart arbetar inom hälso- och sjukvården utan till stor
            del arbetar utanför den.
          </note>
          <note>
            Av tradition har legitimation och skyddet av yrkestitel varit
            förbehållet vissa yrkesgrupper inom hälso- och sjukvården. Det
            är i dag många yrkesgrupper inom hälso- och sjukvården, och även
            yrkesgrupper som är verksamma både inom hälso- och sjukvården
            och utanför den, som önskar få legitimation eller på annat sätt
            skydda sin yrkestitel. Det är viktigt att fundera kring vad det
            innebär för till exempel hälso- och sjukvårdens utveckling om
            nya grupper får legitimation, hur behörighetsfrågor för de yrkesgrupper
            som inte enbart är verksamma inom hälso- och sjukvården ska hanteras
            och framför allt hur det här påverkar patientsäkerheten.
          </note>
          <note>
            Frågor om legitimation innehåller med andra ord många dimensioner
            som måste belysas närmare. Denna fråga bereds för närvarande inom
            Regeringskansliet, och jag har inte för avsikt att föregå denna
            beredning.
          </note>
          <note type="speaker">
            Anf. 42 YLVA JOHANSSON (s):
          </note>
          <note>
            Fru talman! Tack, socialministern för svaret! Sjukskrivningarna
            för psykisk ohälsa har ökat ganska dramatiskt. Jag menar också
            att medvetenheten om de problem som är förknippade med psykisk
            ohälsa dessbättre har ökat. Men vad som är mindre känt så upplever
            jag det i alla fall är att det går att bota psykisk ohälsa. Man
            kan bli frisk, och man kan börja må väldigt mycket bättre. Vi
            skulle behöva väldigt många fler solskenshistorier om människor
            som kommer ut ur sin depression och ser livet på ett helt annat
            sätt än tidigare och får möjlighet att leva ett helt annat liv.
          </note>
          <note>
            Men för att en behandling ska vara framgångsrik krävs det många
            olika yrkesgrupper. Det krävs effektiva och vetenskapligt beprövade
            metoder. Det krävs psykiatrer, psykologer, utbildade allmänläkare,
            sjuksköterskor, och också sjuksköterskor med olika specialistutbildningar,
            arbetsterapeuter och sjukgymnaster, och även kuratorer har en
            viktig roll i det här arbetet.
          </note>
          <note>
            Eftersom behoven är stora har man i många landsting och regioner
            uppmärksammat detta och också, glädjande nog, på många håll prioriterat
            att anställa psykosocial kompetens ute på vårdcentralerna. På
            de ställen där man har gjort det har man varit väldigt nöjd med
            resultatet och kunna förbättra bemötandet och behandlingen av
            patienterna. När det gäller psykosocial personal är det ofta kuratorer
            man anställer.
          </note>
          <note>
            Dessa kuratorer utför ett självständigt arbete. De har ofta ett
            direkt patientansvar. De arbetar med utredningar, bedömningar
            och behandling. Av de yrkesgrupper som jag räknade upp, som är
            nödvändiga för ta hand om den här typen av patientgrupper, är
            det bara kuratorn som saknar legitimation. Samtliga andra grupper
            är legitimerade.
          </note>
          <note>
            Det betyder också att det saknas behörighetskrav för vem som
            får arbeta som kurator. Jag tror faktiskt att de flesta av de
            medborgare som söker en kurator på en vårdcentral eller inom slutenvården
            tror att det är en legitimerad yrkestitel och att det är legitimerad
            personal som omfattades av liknande krav, precis som till exempel
            när man söker till sjukgymnast. Men så är det inte, och det betyder
            också att till exempel journalföringsplikten och dokumentationsplikten
            normalt endast gäller legitimerad personal inom hälso- och sjukvården.
            Det betyder att detta också har effekter för patientsäkerheten.
          </note>
          <note>
            Fru talman! Jag tycker att socialministerns svar till mig var
            väldigt allmänt hållet. Väldigt lite berörde den faktiska sakfrågan.
            Men jag väljer ändå att tolka svaret positivt. Socialministern
            säger att frågan bereds. Det gjorde den redan på min tid. Det
            har vi också redovisat i en proposition till riksdagen då den
            dåvarande regeringen bedömde att det fanns behov av en ny utredning
            för att se över fler legitimationskrav inom hälso- och sjukvården.
          </note>
          <note>
            Göran Hägglund hänvisar till att det finns många grupper som
            inte har legitimation inom hälso- och sjukvården. Det är i och
            för sig sant, men låt oss titta på de grupper som har akademisk
            examen och eget behandlingsansvar. Jag undrar om det finns någon
            annan yrkesgrupp med akademisk examen och eget behandlingsansvar
            som inte har legitimation utöver kuratorer.
          </note>
          <note>
            Jag vill också fråga: På vilket sätt bereds frågan? Kommer regeringen
            att tillsätta en utredning med uppdrag att se över och utreda
            frågan om legitimation för kuratorer i hälso- och sjukvården?
          </note>
          <note type="speaker">
            Anf. 43 Socialminister GÖRAN HÄGGLUND (kd):
          </note>
          <note>
            Fru talman! Ylva Johansson tar upp psykiatrin, och jag kan stryka
            under det som Ylva Johansson säger om att många människor som
            får en riktig behandling kan återkomma. Det finns förstås glädjande
            exempel på detta, men det skulle behövas många fler. Precis som
            Ylva Johansson stryker under handlar det väldigt mycket om att
            vi har kompetent personal som arbetar utifrån evidens, att de
            är tillräckligt många och att vi har landsting som det framför
            allt handlar om som är medvetna om betydelsen av detta.
          </note>
          <note>
            Regeringen har satsat mycket hittills, och vi kommer att satsa
            mer, på utbildning av personal. Det behövs fler psykiatrer.
          </note>
          <note>
            Det behövs ett större kunnande på vårdcentralerna. Man säger
            att av de personer som söker upp en vårdcentral är kanske 30 procent
            eller en tredjedel personer som söker dit därför att de har psykiska
            problem. Det är klart att vi måste se till att personalen inom
            primärvården är väl rustad att möta de särskilda krav som de utsätts
            för. Det kan i vissa fall vara det enda tillfälle de har att nå
            de här personerna. I vissa fall kan folk gå hem och sedan aldrig
            mer söka vård och stöd. Därför behöver vi möta dem på ett professionellt
            sätt.
          </note>
          <note>
            Då får man också fundera över hur det kan komma sig att tidigare
            regeringar inte har lagt ned mer möda på utbildning på det här
            området där personalen möter människor med psykiska problem. Vi
            vet att ledtiderna till exempel för en psykiatriker är fem och
            ett halvt år. Det betyder ju att det finns en risk för att vi
            kommer att tappa ytterligare personal innan vi kan förstärka igen,
            med tanke på de långa utbildningstiderna. Här finns stora bekymmer
            som vi har fått ärva. Vi ska göra vad vi kan för att så snabbt
            som möjligt rätta till situationen.
          </note>
          <note>
            Så över till det som debatten egentligen handlar om, legitimationen.
            Kuratorer är naturligtvis en yrkesgrupp som spelar en väldigt
            stor roll för att svensk hälso- och sjukvård ska kunna fungera
            på bästa möjliga sätt. Vi funderar lite på den här frågan, och
            det är inte utan anledning. Vi har ju en lång lista av yrkesgrupper
            som till oss har framfört önskemål om legitimation eller en skyddad
            yrkestitel. Här skulle jag kunna stå och rabbla länge. Jag ska
            avstå från att göra det, men vi behöver pröva det här i ett samlat
            sammanhang.
          </note>
          <note>
            Jag ska i dag inte säga i vilken form det kommer att ske, för
            det vet jag ännu inte. Men vi behöver ta ett mer samlat grepp
            för att se att vi får principer som fungerar och som håller över
            tid. Vi behöver veta vilka grupper som bör vara legitimerade och
            vilka som kanske inte ska få den möjligheten. Men det måste finnas
            en avgränsning som går att försvara utifrån principiella grunder.
            Jag tror att det är betydelsefullt att vi gör på det viset.
          </note>
          <note type="speaker">
            Anf. 44 YLVA JOHANSSON (s):
          </note>
          <note>
            Fru talman! En del personer söker vård för sin psykiska ohälsa.
            Men det finns också många som söker vård därför att de har ont
            i ryggen, ont i magen, ont i huvudet, sover dåligt, känner sig
            oroliga eller onormalt trötta. När man söker för den typen av
            somatiska besvär möter man legitimerad personal.
          </note>
          <note>
            Om det sedan visar sig att det här är psykosomatiska besvär och
            det i själva verket är psykosocial problematik som ligger bakom
            den onda ryggen eller sömnsvårigheterna kanske det är en kurator
            som kommer att få ansvara för bedömningen av behandlingen. Det
            handlar alltså om samma person med samma symtom, men när man konstaterar
            att det inte är kroppen, det somatiska, som brister utan någonting
            annat flyttas kanske behandlingsansvaret över på en olegitimerad
            kurator.
          </note>
          <note>
            Man måste ändå ställa sig frågan om det här speglar en värdering,
            att den psykosociala ohälsan värderas lägre än den somatiska ohälsan.
            Jag är rädd att det är så. Jag är också rädd att vi är flera som
            är skyldiga till en sådan värdering inom sjukvården. Men det är
            också dags att börja ändra på det. Legitimering av kuratorerna
            är naturligtvis inte alls den enda frågan för att göra detta.
            Men det är en viktig fråga.
          </note>
          <note>
            Fru talman! Det är bra att Göran Hägglund vill utbilda personalen
            på vårdcentralerna. Det behövs. Men trots allt är ju utbildningen
            av personalen huvudsakligen huvudmännens ansvar, medan ansvaret
            för frågan om legitimation är Göran Hägglunds, regeringens och
            statens. Den frågan kan huvudmännen inte själva hantera. Därför
            måste, menar jag, staten agera i den frågan.
          </note>
          <note>
            Sedan tar Göran Hägglund också upp bristen på psykiatrer. Det
            är naturligtvis en stor brist. Göran Hägglund vet självfallet
            också att antalet sökande till ST-tjänster inom psykiatrin under
            senare år har ökat ganska markant. Det är en glädjande ökning.
          </note>
          <note>
            Dessvärre har inte antalet färdiga psykiatrer som arbetar inom
            psykiatrin ökat i motsvarande utsträckning, vilket ju visar att
            det här är ett problem som är mycket större än bara utbildning.
            Det var också därför som Milton hade ett så pass brett uppdrag
            i psykiatrisamordningen och också har lagt fram, tycker jag, väldigt
            breda förslag på många områden. Om de genomförs tror jag att de
            på ett kraftfullt sätt kommer att kunna bidra till att utvecklingen
            vänds.
          </note>
          <note>
            Jag vill komma tillbaka till frågan om legitimation för kuratorerna,
            som trots allt i den utveckling som Göran Hägglund beskriver är
            det som klarast vilar på socialministerns bord och är hans ansvar
            att ta itu med. Jag tycker att det är naturligt att man ser på
            den här frågan i ett bredare perspektiv och även tittar på andra
            yrken som kanske borde eller inte borde legitimeras. Det tycker
            jag är naturligt. Det var förberett för en sådan utredning när
            Göran Hägglund tillträdde, och det är snart ett och ett halvt
            år sedan.
          </note>
          <note>
            Jag skulle gärna vilja veta lite mer om tidsplanen, när kan vi
            vänta oss ett besked? Planerar regeringen att tillsätta en utredning
            för att se över kraven på legitimation av kuratorer och kanske
            också andra yrkesgrupper inom hälso- och sjukvården? Kan du svara
            ett ja eller nej på den frågan? Blir det en utredning?
          </note>
          <note type="speaker">
            Anf. 45 Socialminister GÖRAN HÄGGLUND (kd):
          </note>
          <note>
            Fru talman! Ylva Johansson ställer frågan, jag tolkar den så
            i alla fall, om legitimationen på något sätt speglar vår syn på
            psykisk ohälsa och att den är lägre värderad än somatisk ohälsa.
            För min del är svaret klockrent: Det gör det förstås inte. Jag
            antar att Ylva Johansson inte heller har den uppfattningen. Jag
            tror inte heller att vi ska odla den uppfattningen.
          </note>
          <note>
            Svensk hälso- och sjukvård byggs naturligtvis upp av personer
            av vilka en del är legitimerade och andra inte är legitimerade.
            Men det innebär inte att vi graderar dem när det gäller synen
            på vilka sjukdomar som är viktiga eller vilka yrkesgrupper som
            är betydelsefulla. Svensk hälso- och sjukvård är beroende av människor
            med en lång rad olika utbildningar och kompetenser. Skulle vi
            lyfta ut någon är det klart att vi skulle orsaka mycket stora
            problem. Alla behövs inom vården.
          </note>
          <note>
            Vi ska naturligtvis ha satsningar på utbildning. Det är klart
            att det spelar roll vad regeringen gör i det sammanhanget, till
            exempel när det gäller antalet läkarplatser i utbildningen som
            regeringen nu ökar rejält. Det tror jag är väldigt betydelsefullt
            med tanke på de stora pensionsavgångar som vi kan se framför oss.
            Det gäller ju inte minst på psykiatrins område. Därför har vi
            också förstärkt när det gäller SK-kurser med psykiatrisk inriktning
            för dem som ska bli läkare. Där har staten ett ansvar. Landstingen
            har naturligtvis också ett betydande ansvar, men vi delar detta.
            Och, som Ylva Johansson säger, när det gäller legitimationer är
            det statens ansvar.
          </note>
          <note>
            Ylva Johansson vill att jag i dag ska meddela hur vi kommer att
            hantera den frågan. Det kommer jag inte att göra. Vi bereder den
            frågan. Med respekt för alla de olika avvägningar som måste göras
            vill jag hålla på det tills vi har fattat beslut om hur det ska
            hanteras.
          </note>
          <note type="speaker">
            Anf. 46 YLVA JOHANSSON (s):
          </note>
          <note>
            Fru talman! Antalet platser på läkarutbildningen ökar nu igen.
            Det är bra. Det har det också gjort de senaste åren under den
            socialdemokratiska regeringen. Ett sådant arbete måste fortsätta
            därför att vi behöver utbilda fler läkare. Det är bra.
          </note>
          <note>
            Göran Hägglund säger i sitt svar att det är många olika frågor
            som behöver belysas. Det är många olika aspekter som man behöver
            ta hänsyn till. Och flera olika yrkesgruppers krav på legitimation
            måste vägas in. Jag har svårt att se hur man ska kunna göra detta
            om man inte tillsätter en utredning. Det är väldigt svårt att
            se hur det ska hanteras genom en intern beredning i Regeringskansliet,
            om det inte är så att man avser att inte göra någonting.
          </note>
          <note>
            Men om man avser att göra den här belysningen och de här bedömningarna
            tror jag att en utredning måste tillsättas. Jag vill därför avsluta
            med att uppmana Göran Hägglund att snarast tillsätta en sådan
            utredning, därför att jag tror att vi från statens sida ligger
            efter i förhållande till vad många människor redan tror.
          </note>
          <note>
            När man sitter hos en kurator och pratar om sin egen situation
            och kanske tar upp väldigt personliga och känsliga frågor med
            en person som man också får ett mycket starkt förtroende för och
            som tar ansvar för en behandling i ett känsligt skede i ens eget
            liv tror jag att de flesta människor räknar med att det är en
            legitimerad person som de möter.
          </note>
          <note>
            Jag tycker att det är dags att vi från statens sida på allvar
            ser över den frågan och gör det möjligt för kuratorer inom hälso-
            och sjukvården att få frågan om legitimation prövad.
          </note>
          <note>
            Fru talman! Jag vill avsluta med att önska socialministern god
            jul!
          </note>
          <note type="speaker">
            Anf. 47 Socialminister GÖRAN HÄGGLUND (kd):
          </note>
          <note>
            Fru talman! Jag har hört vad Ylva Johansson har sagt. Hon har
            själv också redovisat i tidigare inlägg att den här frågan har
            utretts ett par gånger under de senaste decennierna. Det finns
            ett underlag som man kan luta sig emot, naturligtvis, men jag
            ska i dag inte säga hur det kommer att bli på det här området,
            för det har jag inte underlag att göra.
          </note>
          <note>
            Jag ska också återgälda julhälsningen, men jag tror att jag avstår
            från den till budgetdebatten, som vi kommer att ha nästa vecka.
            Jag kan i alla fall så länge ge ett litet god jul. Det kommer
            ett större så småningom!
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2007/08:156 om ökad regelbörda för
            småföretagen
          </note>
          <note type="speaker">
            Anf. 48 Arbetsmarknadsminister SVEN OTTO LITTORIN (m):
          </note>
          <note>
            Fru talman! Luciano Astudillo har frågat näringsministern vilka
            åtgärder hon ämnar vidta för att minska regelkrånglet med anledning
            av a-kasseförändringarna. Arbetet inom regeringen är så fördelat
            att det är jag som ska svara på interpellationen.
          </note>
          <note>
            Regelförenkling är ett av medlen för att regeringens mål om fler
            jobb ska uppnås. Målet för regeringens regelförenklingsarbete
            är att företagens administrativa kostnader för samtliga statliga
            regelverk ska minska med minst 25 procent till hösten 2010. Regeringens
            syfte är också att regelförenklingsarbetet ska leda till en märkbar
            förändring i företagens vardag.
          </note>
          <note>
            Arbetet med handlingsplanen för regelförenklingsarbetet genomförs
            i två steg under 2007. Det första steget beskrevs i den handlingsplan
            som presenterades i maj 2007. I ett andra steg under hösten 2007
            kommer redovisningen att utvecklas och konkretiseras. Handlingsplanen
            bygger på underlag från samtliga departement och 53 myndigheter.
            Arbetet som genomförs ska resultera i en mer omfattande handlingsplan
            som ska redovisas i en skrivelse till riksdagen i början av 2008.
          </note>
          <note>
            Dock är det så att det varierar mellan olika regelsystem hur
            mycket det går att förenkla. Vad gäller de regler som styr arbetslöshetsförsäkringen
            är det riktigt att regelbördan, främst i form av arbetsgivarintyget,
            inte har kunnat förenklas i samma utsträckning som andra regelsystem.
            Förändringarna i regelverket har troligtvis inneburit en något
            ökad administrativ regelbörda för företagen.
          </note>
          <note>
            Detta ska ställas mot det omfattande arbete som regeringen, den
            nuvarande men också den tidigare, genomfört och genomför i syfte
            att minska de felaktiga utbetalningarna i trygghetssystemen. I
            budgetpropositionen för år 2007 (prop. 2006/07:1) aviserade regeringen
            att den avsåg att skärpa och se över reglerna i arbetslöshetsförsäkringen
            med syfte att säkerställa arbetslöshetsförsäkringens roll som
            omställningsförsäkring samt att minska eventuellt fusk och felaktiga
            utbetalningar. Ett flertal förändringar har under budgetåret 2007
            genomförts i denna riktning, och i budgetpropositionen för år
            2008 (prop. 2007/08:1) redovisade regeringen ytterligare åtgärder
            som man avser att genomföra i syfte att minska de felaktiga utbetalningarna.
            Inspektionen för arbetslöshetsförsäkringen, IAF, spelar här en
            väsentlig roll i sitt arbete att utöva tillsyn över arbetslöshetsförsäkringen.
          </note>
          <note>
            Det är regeringens uppfattning att förändringarna i arbetslöshetsförsäkringens
            regelverk har bidragit till den ökning av sysselsättningen och
            den minskning av utanförskapet som skett under 2007. Regeringens
            arbete med att förstärka tillsynen måste vägas mot intresset för
            att minska företagens administrativa kostnader. Jag förväntar
            mig därför att den regelöversyn som nu sker kommer att leda till
            förändringar som minskar företagens regelbörda även på arbetslöshetsförsäkringens
            område.
          </note>
          <note type="speaker">
            Anf. 49 LUCIANO ASTUDILLO (s):
          </note>
          <note>
            Fru talman! Man kan först konstatera att den totala regelbördan
            har ökat, inte minskat, för de små företagen under det första
            året som vi har haft en borgerlig regering.
          </note>
          <note>
            Man kan väl säga så här: Littorin var väl det statsråd som sken
            allra mest den där dagen då statsministern offentliggjorde den
            borgerliga regeringen. Han gick in i den här nya rollen med hull
            och hår, och snart blev han kallad den ständigt leende ministern
            i medier. Nu har det gått ett och ett halvt år, och vi har en
            helt annan arbetsmarknadsminister. Littorin har beskrivit sig
            som lite ensam. Littorin tycker inte det är roligt längre. Det
            är inte det roligaste han har gjort, sade han för en tid sedan
            i Kommunalarbetaren. Littorin har beskrivit sig som gubben i lådan
            på Gröna Lund, en som alla slår på. Stackars han! Hoppas att han
            i allt det här skänkt en liten tanke åtminstone till alla de arbetslösa
            och sjuka som den borgerliga regeringen har slagit på.
          </note>
          <note>
            Men så fel det kunde bli. Det var ju inte detta Littorin hade
            sett framför sig tror jag i alla fall. Vad gick fel? Jag tror
            varje minister har sin förklaring: statsministern själv, Fredrik
            Reinfeldt, med sitt dåliga ledarskap, Maud Olofsson, som bara
            pratar, pratar och pratar och
          </note>
          <note>
            (TREDJE VICE TALMANNEN: Nu ska det handla om interpellationen.)
          </note>
          <note>
            Ja, men det här är retorik också. Vi är politiker.
          </note>
          <note>
            Göran Hägglund, som blivit regeringens lilla slagpåse och som
            alltid tvingas dra det kortaste strået.
          </note>
          <note>
            Littorins stora fiasko börjar och slutar med a-kassan. Han kommer
            att bli ihågkommen som den minister som förstörde vanliga löntagares
            inkomsttrygghet.
          </note>
          <note>
            A-kassan, vanliga löntagares inkomsttrygghet, har fördärvats.
            Redan nu har 400 000 människor flytt a-kassan. A-kassan har blivit
            dyrare. Den har gett sämre skydd, och den har blivit mycket svårare
            att ta sig in i. Men Littorin är ändå inte nöjd med allt det här
            tricksandet. Nu efter årsskiftet ser vi hur också de deltidsarbetslösa
            kvinnorna riskerar att bli arbetande fattiga.
          </note>
          <note>
            (TREDJE VICE TALMANNEN: Interpellationen handlar om regelförenkling,
            vill jag påminna om.)
          </note>
          <note>
            Just det, men den handlar om a-kassan, fru talman, om fru talman
            vill läsa den.
          </note>
          <note>
            Men här kommer poängen, för övrigt! det är inte bara löntagare
            som fått en sämre ersättningsnivå, en sämre beräkningsgrund och
            kortare ersättningsperioder. Också företagares sociala trygghet
            har försämrats. Många av dem som lämnat a-kassan är småföretagare.
            Därutöver har också företagen fått en ökad administrativ börda
            på grund av det här.
          </note>
          <note>
            I sitt svar hävdar Littorin att det är den nya och den gamla
            regeringens ambition att komma åt fusket som inneburit ökade kostnader
            och krav på företagen. Det är förvisso sant, och det är bra att
            vi kommer åt fusket, för det är ingen av oss som står här som
            gillar att man fuskar med systemen. Men faktum är ändå att kostnaden
            för hanteringen av de nya reglerna, som den borgerliga regeringen
            genomfört, också har bidragit till att småföretagen har fått en
            svårare tillvaro.
          </note>
          <note>
            Det är också så att det har lett till mer omfattande byråkrati.
            Här säger ministern att han är beredd att ta det. Men det är inte
            så märkligt. Vi har en regering som sade en sak före valet och
            som gör en annan efter valet. När det gäller just småföretagens
            villkor är det väldigt tydligt.
          </note>
          <note type="speaker">
            Anf. 50 Arbetsmarknadsminister SVEN OTTO LITTORIN (m):
          </note>
          <note>
            Fru talman! IAF konstaterar att det främst är arbetsgivarintyget
            och ifyllandet av detta som kostar pengar för företagen samt att
            de förändringar som gjorts i samband med regelförändringarna i
            arbetslöshetsförsäkringen troligtvis har inneburit ökade kostnader
            för företagen eftersom det tar sjuåtta minuter längre tid att
            fylla i intyget för att säkerställa att det inte innefattar fusk.
          </note>
          <note>
            Jag tycker att det säger allt om Luciano Astudillos konstruerade
            konflikter.
          </note>
          <note type="speaker">
            Anf. 51 LUCIANO ASTUDILLO (s):
          </note>
          <note>
            Fru talman! Jag ska läsa upp ett exempel från verkligheten. En
            45-årig arbetslös, medlem i Skogs- och träfackets a-kassa, jobbade
            heltid före arbetslöshet. För att räkna ut hans normalarbetstid
            och dagersättning var a-kassan dock tvungen att ta reda på hur
            många arbetstimmar han faktiskt hade arbetat under det senaste
            året. Han hade varit sjukskriven på halvtid under oktober, november,
            december och januari. Dessutom hade han varit sjuk under en vecka
            i augusti månad 2007.
          </note>
          <note>
            För att klara ut vilken dagersättning han var berättigad till
            enligt de bestämmelser som den borgerliga alliansen drivit igenom
            krävs det tre olika arbetsgivarintyg numera från hans tidigare
            arbetsgivare. Det innebär att arbetsgivaren måste komma med detaljerade
            upplysningar som kräver arbete och byråkrati. Dessutom blir den
            arbetslöses ersättning ingalunda några 80 procent utan två tredjedelar
            av hans tidigare förtjänst.
          </note>
          <note>
            På område efter område har krånglet ökat. Tidigare var det enklare.
            Kostnaden för hanteringen av arbetsgivarintygen har för de små
            företagen ökat med mellan 120 och 180 miljoner kronor. Därtill
            kommer förändringarna vid årsskiftet som ökar kostnaden med mellan
            35 och 50 miljoner kronor.
          </note>
          <note>
            Vad säger arbetsmarknadsministern egentligen? Jag tycker att
            han förminskar ett problem som verkligen är stort. Verkligheten
            är att vi fått en a-kassa som är dålig inte bara för Sveriges
            löntagare utan också för Sveriges småföretagare. Varför backar
            ni inte? Varför har det gått så mycket prestige i frågan?
          </note>
          <note>
            Dessutom vänder nu konjunkturen, och risken är överhängande att
            arbetslösheten åter börjar öka. Det är först då vi ser hur effekterna
            av en försämring av a-kassan kommer att slå fullt ut. 400 000
            människor har flytt a-kassan, därav många småföretagare som känner
            att den inte ger den sociala trygghet som även de har rätt att
            känna. Varför backar ni inte, Littorin?
          </note>
          <note type="speaker">
            Anf. 52 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det är väl rimligt att arbetsgivarna håller rätt
            på de anställdas arbetstid. Nu tar det sju minuter längre tid
            i avsikt att minska fusket. Jag har svårt att hetsa upp mig över
            det, fru talman.
          </note>
          <note type="speaker">
            Anf. 53 LUCIANO ASTUDILLO (s):
          </note>
          <note>
            Fru talman! Jag får väl konstruera frågan på sådant sätt att
            jag kan debattera den med näringsministern. Jag märker att Littorin
            uppenbarligen inte behärskar de här områdena, med tanke på de
            korta svaren och oviljan att ta diskussionen om en så viktig fråga
            som den sociala tryggheten för många småföretagare. Det är beklagligt
            att jag får den typen av svar.
          </note>
          <note>
            Byråkratin har ökat. Numera måste en arbetsgivare intyga exakt
            hur mycket den anställde arbetat och exakt hur mycket den anställde
            varit frånvarande de senaste tolv månaderna, alltså under ett
            helt år. Tidigare räckte det med ett halvår och uppgift om den
            lön som den anställde hade. Det är klart att det har ökat krånglet.
            Dessutom har många småföretagare fått försämrad social trygghet.
          </note>
          <note>
            Jag konstaterar att Littorin inte vill ta diskussionen kring
            dessa frågor. Jag konstaterar också att en av de stora grupper
            som blivit svikna efter valet är just småföretagarna. Regelkrånglet
            har ökat och skatten höjts för de minsta, och de har dessutom
            fått sämre social trygghet. Man sade en sak före valet, och sedan
            svek man så fort man fick möjlighet att genomföra sin politik.
          </note>
          <note type="speaker">
            Anf. 54 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det är som vanligt med Luciano Astudillo; debatten
            handlar aldrig om det som står i interpellationen.
          </note>
          <note>
            Men okej, om jag återgår till frågan i interpellationen, det
            vill säga vilka åtgärder näringsministern ämnar vidta för att
            minska regelkrånglet med anledning av a-kasseförändringarna, är
            mitt svar att regelkrånglet enligt IAF ökat med sju minuter.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2007/08:159 om ökade möjligheter
            till stöd för unga att starta eget
          </note>
          <note type="speaker">
            Anf. 55 Arbetsmarknadsminister SVEN OTTO LITTORIN (m):
          </note>
          <note>
            Fru talman! Luciano Astudillo har frågat mig vilka initiativ
            jag är beredd att ta för att fler ungdomar ska ges möjligheter
            till stöd av näringsverksamhet.
          </note>
          <note>
            Regeringen har genomfört en betydande omläggning av arbetsmarknadspolitiken.
            Arbetslinjen har tydliggjorts, och de arbetsmarknadspolitiska
            resurserna inriktats mot att matcha arbetssökande med lediga jobb
            samt bidra till att motverka utanförskap. De programinsatser som
            finns på arbetsförmedlingarna ska koncentreras till dem som står
            allra längst från arbetsmarknaden. Regeringen har mot denna bakgrund
            infört en jobbgaranti för ungdomar. Denna garanti omfattar ungdomar
            mellan 16 och 24 år som varit inskrivna som arbetssökande på arbetsförmedlingen
            i tre månader.
          </note>
          <note>
            Jobbgarantin är bara en del av den satsning som regeringen gör
            för att bekämpa ungdomsarbetslösheten. Flera andra åtgärder har
            redan vidtagits. Dit hör den halvering av socialavgifterna för
            arbetsgivare som anställer ungdomar som fyllt 18 men inte 25 år
            som gäller från och med den 1 juli 2007. Ungdomar mellan 20 och
            24 år kan dessutom kvalificera sig för nystartsjobb redan efter
            sex månaders arbetslöshet.
          </note>
          <note>
            Stöd till start av näringsverksamhet kommer att finnas kvar som
            insats men i mycket mindre omfattning given den nya inriktningen
            på arbetsmarknadspolitiken. Arbetsförmedlingen kommer i varje
            enskilt fall att göra en prioritering av vilken insats som är
            mest lämplig.
          </note>
          <note>
            Regeringen anser att det är viktigt att unga människor får en
            chans att utveckla sin kreativitet och sin förmåga att ta initiativ
            och att se möjligheter och ta ansvar för att själva eller tillsammans
            med andra driva och utveckla sina idéer. För att främja dessa
            förmågor har regeringen givit Nutek i uppdrag att driva ett nationellt
            program för att främja entreprenörskap hos unga. Uppdraget omfattar
            framför allt satsningar inom grund- och gymnasieskola samt universitet
            och högskola.
          </note>
          <note>
            Satsningen syftar till att få fler företagsamma ungdomar och
            att öka kunskaperna om företagande hos både elever och lärare.
            På sikt hoppas vi att fler ungdomar kan se företagande som ett
            naturligt alternativ till att bli anställd och att fler unga människor
            i framtiden också väljer att starta egna företag.
          </note>
          <note type="speaker">
            Anf. 56 LUCIANO ASTUDILLO (s):
          </note>
          <note>
            Fru talman! Jag vill först bara kort konstatera, med tanke på
            att jag blev avbruten i den förra interpellationen av fru talmannen,
            att en enda mening i hela det långa svaret gällde min fråga.
          </note>
          <note>
            Det är bra att Nutek fått i uppdrag att driva ett nationellt
            program för entreprenörskap för ungdomar. Det var dock inte det
            min interpellation handlade om utan om starta-eget-bidraget för
            ungdomar.
          </note>
          <note>
            Det är bra att vi får en lång beskrivning av den borgerliga regeringens
            reformer för hur den generellt vill komma åt ungdomsarbetslösheten.
            Jobbgarantin för ungdomar har jag och Littorin debatterat flera
            gånger. Vi kallar den garanti för sämre a-kassa. Det är en garanti
            som egentligen är urholkad och inte ger ungdomar stöd.
          </note>
          <note>
            Det är bra att Littorin beskriver minskningen av den sociala
            tryggheten, vilket bland annat ger företag som McDonalds runt
            60 miljoner för ungdomar som de redan har anställt. Däremot ger
            det inte de ungdomar som i dag saknar gymnasieutbildning sådant
            stöd så att de kan ta de jobb som kommer. Men inte heller det
            handlade min interpellation om, fru talman.
          </note>
          <note>
            Endast en mening i det långa svaret handlade om det som jag frågade
            om. Jag ska läsa upp den: Stöd till start av näringsverksamhet
            kommer att finnas kvar som insats men i mycket mindre omfattning
            given den nya inriktningen på arbetsmarknadspolitiken. Det är
            svaret. Allt annat är en dimridå. Allt annat visar att man inte
            vill tala om det som min fråga handlar om.
          </note>
          <note>
            Det tycker jag är allvarligt av flera skäl. Det är ett svek mot
            alla de unga människor som har affärsidéer, som brinner för något
            eget, som vill skapa något, som har en dröm om att starta ett
            eget företag. Trenden är ju att fler och fler ungdomar vill starta
            och driva företag. Enligt Ungdomsstyrelsen skulle 60 procent kunna
            tänka sig att starta företag. 10 procent tycker att det är ett
            viktigt mål att man innan man fyllt 35 år har ett eget företag.
          </note>
          <note>
            Det fanns ett verktyg, en möjlighet, till och med för de ungdomar
            som hamnat snett, som blivit arbetslösa. Det fanns en möjlighet
            att stötta dem att komma i gång och starta ett eget företag. Det
            känns nästan som ett hyckleri att man via Nutek startar informationskampanjer
            när man samtidigt stänger dörren för de ungdomar som blir arbetslösa.
            Man lurar ungdomar till att starta företag, men sedan överger
            man dem. Nej, bättre svar kunde man vänta sig av Sveriges arbetsmarknadsminister.
          </note>
          <note type="speaker">
            Anf. 57 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det är väldigt roligt där håller jag med Luciano
            Astudillo att så många ungdomar vill starta eget. Problemet, och
            den ideologiska skillnaden som går som en avgrund mellan oss,
            är att Luciano Astudillo utgår från att bästa sättet att stimulera
            ungdomar att starta företag är en rejäl Amsåtgärd. Det är precis
            som vanligt. Det är fråga om samma misslyckade politik för jobb
            och företagande som Socialdemokraterna alltid stått för. Det är
            Amspolitik som ska skapa nya företag i Luciano Astudillos värld.
            Det är så man baxnar!
          </note>
          <note>
            Fru talman! Under förra mandatperioden, 20022006, var 5 procent
            av dem som fick stöd till start- och näringsverksamhet ungdomar.
            Det är exakt lika många i dag. Att antalet sjunkit beror på att
            antalet arbetslösa ungdomar sjunkit kraftigt tack vare den borgerliga
            regeringens ekonomiska politik.
          </note>
          <note type="speaker">
            Anf. 58 LUCIANO ASTUDILLO (s):
          </note>
          <note>
            Fru talman! Jag ska läsa meningen igen: Stöd till start av näringsverksamhet
            kommer att finnas kvar som insats men i mycket mindre omfattning
            given den nya inriktningen på arbetsmarknadspolitiken. Vad betyder
            det i praktiken? Generellt har starta-eget-stödet minskat radikalt.
          </note>
          <note>
            I oktober 2006 var det 5 290 personer i Sverige som fick stöd
            att starta eget företag. I oktober 2007 är det 1 969 personer
            som får ett sådant stöd. Bara 77 är ungdomar mellan 18 och 24
            år. Det är en reducering med 75 procent om man jämför med oktober
            2006.
          </note>
          <note>
            Här finns absolut en ideologisk skillnad. Vi vill stödja människor
            som har hamnat utanför. Vi vill inte bara piska dem, jaga dem
            och tvinga dem att ta vilket jobb som helst. Vi är till och med
            beredda att stötta dem om de har en bra affärsidé, en dröm om
            att skapa något eget, en vision om att komma ur sin arbetslöshet
            och starta ett företag som kanske i framtiden också leder till
            att det blir fler anställda i företaget.
          </note>
          <note>
            Där är skillnaden. Ni drar undan stödet. Det är er syn på arbetsmarknadspolitiken
            i stort när det gäller arbetsmarknadsutbildningar, starta-eget-bidrag
            och allt.
          </note>
          <note>
            Ni får lösa detta bäst ni kan själva. Det är den stora skillnaden.
          </note>
          <note>
            De utvärderingar som har gjorts av starta-eget-bidrag visar på
            något helt annat än det Littorin står här och säger. Många av
            de ungdomar eller människor som har startat eget företag via starta-eget-bidrag
            har förverkligat sina drömmar det viktigaste för min del. De har
            också kommit ur arbetslösheten.
          </note>
          <note>
            Jämförande studier gjorda av IFAU när det gäller starta-eget-bidrag
            och rekryteringsstöd har visat att det är dubbelt så många människor
            som med starta-eget-bidrag kommit ut ur arbetslösheten och har
            hållit sig kvar vid något annat.
          </note>
          <note>
            Här finns en ideologisk skillnad. Ni piskar och jagar arbetslösa,
            unga som gamla. Vi är absolut beredda att ställa krav på människor,
            men vi är också beredda att stötta dem. Det gäller också de unga
            människor som har en dröm om att starta något eget, skapa något,
            att ta sig ur arbetslösheten via ett eget företag. Det säger Littorin
            nej till. Den skillnaden är tydlig i svensk politik.
          </note>
          <note type="speaker">
            Anf. 59 Arbetsmarknadsminister SVEN OTTO LITTORIN (m):
          </note>
          <note>
            Fru talman! Det är som vanligt. Luciano Astudillo verkar inte
            riktigt höra på de svar som ges.
          </note>
          <note>
            5 procent av dem som fick starta-eget-bidrag under förra mandatperioden
            var ungdomar. 5 procent av dem som får starta-eget-bidrag i dag
            är ungdomar. Att antalet har sjunkit beror på att ungdomsarbetslösheten
            och arbetslösheten totalt sett har sjunkit kraftigt sedan vi tog
            över. Vi har gjort precis det som vi gick till val på att vi skulle
            göra. Vi skulle se till att minska arbetslösheten, öka sysselsättningen
            och minska utanförskapet. Nu har vi tagit de steg som vi behöver.
            Vi kommer att fortsätta att arbeta och ta de steg vi behöver för
            att se till att vi får fler i arbete. Då slutar det femtedelssamhälle
            som ni lämnade efter er med över 100 000 ungdomar i arbetslöshet.
            Det här var ett av de värsta länderna i Europa när vi tog över
            i fråga om ungdomsarbetslöshet. Det var 100 000 människor, Luciano
            Astudillo, som ni hade ansvaret för, som ni lämnade efter er,
            som stod på perrongen när tåget hade gått. Alla ska med, var stridsropet
            från Socialdemokraterna under valrörelsen. Ja, uppenbarligen inte
            ungdomarna. Dem lämnade ni efter er.
          </note>
          <note>
            Regeringen piskar och jagar, säger Luciano Astudillo. Socialdemokraterna
            är beredda att ställa krav, säger Luciano Astudillo vidare. Ja,
            det är uppenbarligen inte krav på arbetsgivarna, givet förra debatten,
            att redovisa arbetstiden så att vi undviker fusk och annat.
          </note>
          <note>
            Det här börjar bli lite näst intill patetiskt, fru talman. Om
            vi återgår till den grundläggande diskussionen och det som var
            frågan i interpellationen: Vilka åtgärder tänker vi vidta för
            att hantera starta-eget-bidrag för ungdomar? Jag konstaterade
            just det i mitt svar att det inte är så att nyföretagande per
            definition stimuleras fram genom Amsåtgärder. Det kan vara en
            viktig ingrediens och ett viktigt sätt givet den enskilda personens
            förutsättningar och intressen att det kan vara en rimlig åtgärd.
            Det är därför andelen starta-eget-bidrag fortfarande är ungefär
            5 procent till ungdomar jämfört med 5 procent under förra mandatperioden.
          </note>
          <note type="speaker">
            Anf. 60 LUCIANO ASTUDILLO (s):
          </note>
          <note>
            Fru talman! Jag hoppas att hon kan vara konsekvent i avbrytandet
            när man gör avsteg från debatten.
          </note>
          <note>
            Långtidsarbetslösheten är fortfarande hög bland ungdomarna och
            har ökat med den borgerliga regeringen. Visst får fler och fler
            ungdomar jobb. Men det vore märkligt om inte ungdomar kunde få
            arbete i den brinnande högkonjunktur vi befinner oss i.
          </note>
          <note>
            Littorin har ett sätt att debattera. Han hittar en siffra 5 procent
            hit och 5 procent dit. Sedan gömmer han sig bakom siffran och
            försöker skicka upp en dimridå genom att säga att de gör precis
            som vi. Men så är det inte. Ni drar kraftigt ned på starta-eget-bidraget
            för vuxna och för ungdomar. I oktober 2007 var det 77 ungdomar
            i hela vårt land som fick starta-eget-bidrag. Vi är överens på
            en punkt.
          </note>
          <note>
            Vi måste hjälpa människor in i arbete på alla möjliga sätt. Det
            är inte bara genom att säga att det kan vara en väg, utan det
            ska vara en väg. Unga människor som har en affärsidé, som har
            en dröm om att skapa något eget, ska också beredas möjlighet till
            det, inte minst de som har varit borta från arbetsmarknaden länge
            och som kan hitta en väg in i jobb via det här.
          </note>
          <note>
            Det är en skillnad på vad Littorin står här och säger och vad
            som händer sedan ute i verkligheten. 77 ungdomar, Littorin, får
            möjlighet att starta eget. Det är en dålig politik.
          </note>
          <note type="speaker">
            Anf. 61 Arbetsmarknadsminister SVEN OTTO LITTORIN (m):
          </note>
          <note>
            Fru talman! Mängden långtidsarbetslösa har ökat, säger Luciano
            Astudillo. Det är som vanligt fel. Mängden har sjunkit med 20
            000 om man lägger ihop antalet öppet långtidsarbetslösa med antalet
            unga i programåtgärder sedan vi tog över. Det är hela poängen.
          </note>
          <note>
            Poängen är att arbetsmarknadspolitiken ska användas för att rusta
            den enskilde för att snabbast möjligt komma tillbaka i arbetslivet
            som anställd, egenföretagare eller vad det kan vara. Det är precis
            det som nu sker. Men Luciano Astudillo menar att en rejäl programåtgärd
            är det rätta sättet att starta företag i Sverige. Jag är hemskt
            ledsen, fru talman, men det är inte syftet med arbetsmarknadspolitiken.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2007/08:201 om ojämställd arbetsmarknadspolitik
          </note>
          <note type="speaker">
            Anf. 62 Arbetsmarknadsminister SVEN OTTO LITTORIN (m):
          </note>
          <note>
            Fru talman! Luciano Astudillo har frågat mig vilka åtgärder jag
            avser att vidta så att den moderata arbetsmarknadspolitiken, till
            exempel med avseende på nystartsjobben, blir mindre diskriminerande
            med avseende på kön.
          </note>
          <note>
            Frågan är ställd mot bakgrund av att två tredjedelar av nystartsjobben
            går till män och att bara var fjärde nystartsjobbare är kvinna
            bland personer mellan 18 och 24 år.
          </note>
          <note>
            Nystartsjobben har varit mycket framgångsrika i att hjälpa långtidsarbetslösa
            tillbaka i arbete. Men det är korrekt att de flesta nystartsjobb
            hittills har gått till män. En förklaring till detta är att det
            finns fler långtidsarbetslösa män än kvinnor. En annan förklaring
            är att nystartsjobben bara funnits hos arbetsgivare där fler män
            än kvinnor arbetar; privata arbetsgivare och offentliga arbetsgivare
            som bedriver affärsverksamhet . Under 2008 kommer därför offentliga
            arbetsgivare som anställer sjuksköterskor, lärare eller kommunpersonal
            att få tillgång till nystartsjobb. Det bör sannolikt leda till
            att fler kvinnor får sådana jobb. Nästa år kommer det också att
            finnas möjlighet för deltidsarbetslösa och timanställda att få
            nystartsjobb. Även detta bör leda till att fler kvinnor får jobb
            eftersom de är överrepresenterade i dessa grupper.
          </note>
          <note>
            Luciano Astudillo hävdar i interpellationen att nystartsjobben
            bara är ett av flera uttryck för att regeringen saknar jämställdhetsfokus
            i jobb- och arbetsmarknadspolitiken.
          </note>
          <note>
            Utgångspunkten för regeringens politik är att stärka arbetslinjen.
            Fler människor både kvinnor och män måste komma in på arbetsmarknaden,
            och fler måste få möjlighet att arbeta i den omfattning de önskar.
            Flertalet av dem som i dag står utanför arbetsmarknaden är kvinnor,
            och det är också kvinnor som i större utsträckning än män är deltidsarbetslösa
            och timanställda. Kvinnor dominerar således i grupper som regeringens
            politik avser att stödja. De reformer som regeringen har genomfört
            eller aviserat inom arbetsmarknadspolitiken är också, menar jag,
            en politik för ökad jämställdhet mellan kvinnor och män. Bakom
            det ligger en övertygelse om att såväl kvinnor som män gynnas
            av att fler människor kommer i arbete, av ekonomisk självständighet
            och av att det blir lönsamt att gå från deltid till heltid.
          </note>
          <note>
            Avslutningsvis vill jag säga att de stora utmaningarna i arbetet
            för att skapa en jämställd arbetsmarknad och jämställda ekonomiska
            villkor för både kvinnor och män ligger långt ifrån enbart inom
            arbetsmarknadspolitiken. Det krävs parallella insatser inom andra
            politikområden. Min bestämda uppfattning är att den samlade politik
            som regeringen nu driver, kommer att ge resultat i form av en
            ökad jämställdhet på arbetsmarknaden mellan kvinnor och män.
          </note>
          <note type="speaker">
            Anf. 63 LUCIANO ASTUDILLO (s):
          </note>
          <note>
            Fru talman! Jag vill börja där arbetsmarknadsministern slutade.
            Littorin hävdar att det är hans bestämda uppfattning att den samlade
            borgerliga politiken kommer att leda till ökad jämställdhet. Hur
            underbygger han ett sådant konstaterande?
          </note>
          <note>
            När vi socialdemokrater bad RUT räkna på hur män och kvinnor
            påverkas av budgetpropositionen som är lagd visade den rapporten
            att 66 procent av satsningarna går till män och bara 34 procent
            till kvinnor. I vårens budget var det 6040.
          </note>
          <note>
            När ministern sedan fluffigt pratar om reformer inom arbetsmarknadspolitiken
            blir det naturligt att fråga: Vad döljer sig bakom det? Är det
            möjligtvis vårdnadsbidraget Littorin menar, som minskar arbetskraftsutbudet
            och som för kvinnor bort från jobb och tillbaka till 50-talet?
            Eller är det försämringarna i a-kassan för dem som är deltidsarbetslösa,
            som nu riskerar att leda till att vi får massor av arbetande fattiga
            kvinnor?
          </note>
          <note>
            Littorin har stått upp för den här reformen och sagt att detta
            är bra för att få in fler kvinnor i arbete. Samtidigt är han inte
            beredd att pressa arbetsgivarna. Det enda jag har sett på det
            här området är när han i Kommunalarbetaren säger till kommunalråden
            i Sverige: För sjutton gubbar, gör någonting! Samtidigt försämrar
            han kraftigt villkoren för deltidsarbetslösa kvinnor. Det där
            är Littorins bestämda uppfattning.
          </note>
          <note>
            När det sedan gäller nystartsjobben stämmer det kanske att andelen
            långtidsarbetslösa är högre bland män än bland kvinnor. Men samtidigt
            är det ju så, som Littorin vet, att nystartsjobben också ska gå
            till förtidspensionärer och människor som uppbär försörjningsstöd.
            Lägger man till det är det en mycket jämnare fördelning än den
            som Littorin gör gällande.
          </note>
          <note>
            Littorins resterande resonemang bygger på en myt, och där vill
            jag rätta honom. Män och kvinnor jobbar i privat sektor i lika
            stor utsträckning. 50 procent av dem som är anställda i privat
            sektor är män och 50 procent är kvinnor. Så är det.
          </note>
          <note>
            Medge i stället hur det verkligen är: Ni saknar jämställdhetsfokus
            i arbetsmarknadspolitiken och i den övriga politiken.
          </note>
          <note type="speaker">
            Anf. 64 Arbetsmarknadsminister SVEN OTTO LITTORIN (m):
          </note>
          <note>
            Fru talman! De nya jobb som tillkommit sedan valet är i huvudsak
            heltidsanställningar, fasta anställningar, och de är jämnt fördelade
            mellan män och kvinnor. Jag tycker att det visar på en väldigt
            positiv effekt av regeringens ekonomiska politik.
          </note>
          <note>
            När det gäller nystartsjobben, som var frågan i interpellationen,
            konstaterar jag återigen att under 2008 kommer offentliga arbetsgivare
            att omfattas av nystartsjobben. Det bör leda till att fler kvinnor
            får den typen av jobb därför att i offentlig sektor är fler kvinnor
            anställda och fler kvinnor arbetslösa.
          </note>
          <note>
            Dessutom kommer, som jag sade, deltidsarbetslösa och timanställda
            att ha möjlighet att få nystartsjobb från 2008. Det bör också
            leda till att vi får en jämnare fördelning av nystartsjobben.
            Det var det som interpellationen handlade om, fru talman.
          </note>
          <note type="speaker">
            Anf. 65 LUCIANO ASTUDILLO (s):
          </note>
          <note>
            Fru talman! Jag kan börja i slutet. Jag hoppas att Littorin som
            arbetsmarknadsminister har lärt sig det här i dag han borde ha
            lärt sig det efter ett och ett halvt år. I privat sektor är 50
            procent av dem som är anställda män och 50 procent kvinnor. Så
            är det på svensk arbetsmarknad. Det borde arbetsmarknadsministern
            veta. Det är en skevhet när en så övervägande del av nystartsjobben
            går till män.
          </note>
          <note>
            Nu kommer lektion två. Det är 20 procent män och 80 procent kvinnor
            i offentlig sektor. Jag är helt övertygad om, precis som Littorin
            tror, att när man nu öppnar upp offentlig sektor så att också
            den delen av svensk arbetsmarknad får möjlighet att ta del av
            nystartsjobben kommer det att leda till att fler kvinnor får nystartsjobb
            får vi hoppas.
          </note>
          <note>
            Jag läste bil. 2, Svensk ekonomi , och i de prognoser som regeringen
            gör lovar man nu 14 000 nystartsjobb inom offentlig sektor nästa
            år. Jag hoppas att det kan vara ett löfte som Littorin kan stå
            bakom i diskussionen här i dag.
          </note>
          <note>
            Sedan är det socialdemokratins bestämda uppfattning att den borgerliga
            regeringen inte bara sviker kvinnor utan också angriper dem. Det
            handlar om hur man fördelar pengarna generellt i budgeten. 66
            procent gick till män, och 34 procent gick till kvinnor. Och då
            var det ändå kvinnornas tur den här gången. Men så brukar det
            vara när Littorin pratar. Förra gången var det de arbetslösas
            tur, och vi såg hur det gick med det.
          </note>
          <note>
            Nu försöker Littorin, ganska oskickligt, tycker jag, dölja vad
            som döljer sig bakom reformer på arbetsmarknadens område. Då frågar
            jag Littorin: Vad menade han med det? Var det försämringarna i
            a-kassa för de deltidsarbetslösa han menade? Eller var det vårdnadsbidraget,
            den reform som kommer att skicka kvinnor från ett jobb tillbaka
            till 50-talet?
          </note>
          <note>
            För sjutton Littorin, gör någonting! Det är dags att skärpa sig
            nu.
          </note>
          <note type="speaker">
            Anf. 66 Arbetsmarknadsminister SVEN OTTO LITTORIN (m):
          </note>
          <note>
            Avstår.
          </note>
          <note type="speaker">
            Anf. 67 LUCIANO ASTUDILLO (s):
          </note>
          <note>
            Fru talman! Littorin blir drygare och drygare. Den ständigt leende
            ministern här, som var så positiv och med hull och hår nu vill
            han inte ens ta debatten längre.
          </note>
          <note>
            (TREDJE VICE TALMANNEN: Får jag påminna om att det enligt riksdagsordningen
            inte är tillåtet att uttrycka sig nedlåtande om en annan person.)
          </note>
          <note>
            Jag får plugga på riksdagsordningen, och så hoppas jag att talmannen
            är konsekvent framöver.
          </note>
          <note>
            Det vi har sett i Sverige i alla fall i ett och ett halvt år
            nu är att klyftorna har ökat: mer till dem som har mycket och
            mindre till dem som nästan ingenting har, mer till dem som är
            medelålders och män sådana som Littorin, mitt i karriären och
            mindre till unga människor, mer till män och mindre till kvinnor.
            Och vår arbetsminister avstår från att kommentera detta.
          </note>
          <note>
            Det är en omodern politik, en onödig politik och en orättvis
            politik.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellationerna 2007/08:160 och 173 om konsekvenser
            av regeringens nya a-kasseregler
          </note>
          <note type="speaker">
            Anf. 68 Arbetsmarknadsminister SVEN OTTO LITTORIN (m):
          </note>
          <note>
            Fru talman! Sven-Erik Österberg har frågat om jag är beredd att
            vidta åtgärder för att säkerställa att de nya hårdare a-kassereglerna
            inte leder till att familjer splittras.
          </note>
          <note>
            Ulf Holm har frågat om jag avser att vidta några initiativ för
            att lösa de problem som kan uppkomma vid anvisningar under de
            100 första dagarna i arbetslöshet.
          </note>
          <note>
            Då bägge interpellationerna hänger nära samman har jag valt att
            besvara dem samlat.
          </note>
          <note>
            Jag vill börja med att klargöra något om de motiv regeringen
            har haft i arbetet med arbetslöshetsförsäkringen. Den regel i
            arbetslöshetsförsäkringen som gav arbetssökande möjlighet att
            under de första 100 dagarna begränsa sitt arbetssökande både till
            yrkesområdet och till det geografiska närområdet har tagits bort
            eftersom en sådan generell regel strider mot regeringens strävan
            att förkorta arbetslöshetstiderna. Syftet med försäkringen är
            att ersättning ska lämnas under kortare perioder av omställning
            mellan arbeten. Sannolikheten att hitta ett nytt arbete minskar
            med arbetslöshetens längd, och det är därför av största vikt att
            den som är arbetslös finner ett arbete så snart det är möjligt.
            Borttagandet av 100-dagarsregeln var också något som både Arbetsmarknadsstyrelsen
            och Inspektionen för arbetslöshetsförsäkringen (IAF) förespråkade.
          </note>
          <note>
            Rimlig hänsyn till den arbetssökandes möjligheter att arbeta
            inom ett annat yrkesområde, pendla eller flytta ska tas genom
            tillämpning av reglerna om vad som är ett lämpligt arbete. Av
            lagen om arbetslöshetsförsäkring framgår att ett arbete ska anses
            som lämpligt om det inom ramen för tillgången på arbetstillfällen
            tagits skälig hänsyn till den sökandes förutsättningar för arbetet
            samt andra personliga förhållanden. Exempel på personliga förhållanden
            kan vara familjeskäl, såsom att den sökande är ensamstående förälder
            eller att det finns barn som är beroende av den sökandes tillsyn.
            Bedömning av vad som är ett lämpligt arbete ska göras under hela
            ersättningsperioden, och detta har inte förändrats av den nya
            regeringen.
          </note>
          <note>
            Jag vill passa på att poängtera att det är arbetsförmedlingens
            uppgift att anvisa arbetslösa till arbeten oavsett om den arbetslöse
            uppbär arbetslöshetsersättning eller inte. Det är sedan upp till
            arbetslöshetskassan att avgöra om den försäkrade brustit i de
            åtaganden han eller hon har enligt försäkringsvillkoren genom
            att till exempel inte ta ett anvisat arbete; om så är fallet är
            det arbetslöshetskassan som avgör hur detta ska påverka individens
            ersättning.
          </note>
          <note>
            Jag inser dock att arbetet med att anvisa arbetslösa till arbeten
            inte alltid löper friktionsfritt och att det kan, precis som interpellanterna
            beskriver, finnas enskilda omständigheter som påverkar. Därför
            har också IAF i uppgift att utöva tillsyn över arbetslöshetskassorna
            och hur dessa tillämpar lagen om arbetslöshetsförsäkring. Det
            är också IAF som utfärdar föreskrifter om vad som ska gälla för
            att ett arbete ska anses lämpligt.
          </note>
          <note>
            Sammanfattningsvis anser jag alltså att det är en god ordning
            att arbetslöshetsförsäkringen utgör en omställningsförsäkring
            under kortare perioder av arbetslöshet. Min grundinställning är
            därför att man ska försöka hjälpa de arbetslösa att finna arbeten
            så snabbt det går och inte vänta i 100 dagar med detta. Det är
            därför naturligt att söka jobb på andra orter om det inte finns
            jobb på hemorten.
          </note>
          <note>
            Jag menar vidare att det är rimligt att den arbetslöse ska söka
            anvisade arbeten för att få behålla arbetslöshetsersättningen,
            även om det kan finnas särskilda skäl att beakta då eventuell
            nedsättning av ersättningen övervägs. När det gäller det enskilda
            fallet som refereras till i interpellationerna kan varken jag
            eller regeringen som helhet ha någon uppfattning om detta.
          </note>
          <note>
            Mitt svar till interpellanterna blir därför att jag inte har
            för avsikt att verka för att begränsningarna i arbetssökandet
            de första 100 dagarna ska återinföras eller att reglerna om lämpligt
            arbete ska ändras.
          </note>
          <note type="speaker">
            Anf. 69 SVEN-ERIK ÖSTERBERG (s):
          </note>
          <note>
            Fru talman! Svaret är föga överraskande. Arbetsmarknadsministern
            står fast vid hundradagarsregeln. Det skulle ha förvånat mig mycket
            om han skulle ha meddelat att han skulle göra en omprövning.
          </note>
          <note>
            Oavsett vad som händer och oavsett vilka konsekvenser det får,
            hur många som lämnar a-kassan och så vidare, är arbetsmarknadsministern
            ståndaktig och står fast vid sin politik. Han berättar självklara
            saker, att a-kassan är en omställningsförsäkring och så vidare.
            Jag har ingen annan uppfattning på den punkten.
          </note>
          <note>
            Det jag tyckte var intressant i den här debatten var just den
            kvinna som det hela handlade om. Jag vet att ett statsråd inte
            kan gå in i ett enskilt ärende. Men ett statsråd kan ha en åsikt
            om hur en lag som riksdagen har beslutat om eller en förordning
            som regeringen har beslutat om verkar ute på fältet. Det handlade
            om en kvinna i Luleå som hade ett barn som var ett och ett halvt
            år och blev anvisad ett jobb nere i Karlskrona. Det var inte ett
            tillsvidarejobb eller ett heltidsjobb. Arbetsförmedlingen tyckte
            inte att ett barn på ett och ett halvt år var ett skäl att inte
            ta jobbet. Detta tycker jag att arbetsmarknadsministern skulle
            kunna ha en uppfattning om.
          </note>
          <note>
            Är det där regeln går? Skulle det ha gjort någon skillnad om
            barnet hade varit ett år? Detta visar orimligheten i hur hundradagarsregeln
            fungerar i praktiken.
          </note>
          <note>
            För en tid sedan träffade jag en metallarbetare i Västerås, som
            berättade att han hade blivit friställd. Han hade jobbat hos en
            mindre arbetsgivare i Västerås, och det hade blivit problem och
            man var tvungen att dra ned på arbetskraften. Men det var inte
            det som var poängen. Poängen var att han hade blivit anvisad ett
            jobb i Skellefteå. Det var ett heltidsjobb, och han tyckte att
            det var ganska okej, för han hade anknytning till Norrland och
            kunde tänka sig att flytta till Skellefteå. Men problemet var
            att hans hustru hade ett fast jobb i Västerås. De hade tre barn
            varav det yngsta var fyra år. Om hustrun skulle följa med för
            att de skulle hålla ihop familjen blir hon avstängd från a-kassan
            i 45 dagar eftersom hon säger upp sig på egen begäran. Det fanns
            en väldigt dålig arbetsmarknad i Skellefteå på det yrkesområde
            hon hade valt.
          </note>
          <note>
            Detta visar vilka spänningar detta ger i enskilda fall. Man kan
            inte fly undan och säga att det måste göras bedömningar i enskilda
            fall. Man gör en regel och säger att man konsekvent från första
            dagen ska kunna söka och ta jobb i princip var som helst i hela
            Sverige. Samtidigt lämnar man åt enskilda arbetsförmedlare att
            göra en bedömning av detta.
          </note>
          <note>
            Jag tycker att regeringen och arbetsmarknadsministern måste ta
            sitt ansvar för konsekvenserna av detta. Jag vill att arbetsmarknadsministern
            har en åsikt: Är det rimligt att kvinnan i Luleå ska ta ett jobb
            i Karlskrona, som inte är ett tillsvidarejobb eller heltidsjobb,
            samtidigt som hon har ett barn som är ett och ett halvt år? Hon
            måste alltså veckopendla för ett deltidsjobb. Varken Littorin
            eller jag måste vara matematiska genier för att begripa att det
            enda rimliga om man ska kunna veckopendla mellan Karlskrona och
            Luleå och träffa sitt barn är att man flyger. Hur ska det fungera
            med den lön som detta deltidsjobb skulle ge?
          </note>
          <note>
            Det är inte fel att ha en åsikt om principen här, Littorin. Jag
            vill höra din åsikt: Är detta rimligt?
          </note>
          <note type="speaker">
            Anf. 70 ULF HOLM (mp):
          </note>
          <note>
            Fru talman! Tack, statsrådet, för svaret!
          </note>
          <note>
            I valrörelsen 2006 var ett av de vanligaste argumenten från Moderaterna
            och borgarna att det var dags att sossarna skulle ut i verkligheten.
            De hade ju haft regeringsmakten i tolv år, och på den tiden kanske
            man hade fastnat lite i Rosenbad. Men att arbetsmarknadsministern
            efter mindre än ett och ett halvt år ska fastna så lätt på Rosenbad
            förstod jag inte. Nu tycker jag faktiskt att arbetsmarknadsministern
            måste titta på hur verkligheten ser ut när olika regler skapas.
          </note>
          <note>
            Vi hade en debatt om gränsdragningen när regeringen sade att
            man skulle ändra den här regeln. Då var frågan hur gränsdragningen
            skulle bli och om man skulle ta hänsyn till familjeförhållanden.
            Då sade man tydligt från statsministern och från borgarna att
            rimlig hänsyn ska tas till arbetssökandes förutsättningar för
            arbete och personliga förhållanden.
          </note>
          <note>
            Frågan är då hur detta regelverk efterlevs. Vi har nu flera exempel,
            bland annat detta med kvinnan i Luleå som erbjöds en provanställning
            i Karlskrona. Är detta en rimlig tolkning av regelverket? Jag
            anser inte att det är rimligt att man ska bryta upp en familj
            på detta sätt. Det som bekymrar mig är att arbetsmarknadsministern
            inte tycks ha några som helst grubblerier om detta, åtminstone
            inte enligt det svar som vi har fått. Det viktiga för honom är
            att folk ska ut i arbete, oavsett hur familjerna ser ut.
          </note>
          <note>
            Detta är märkligt. Vi är faktiskt människor, och människor brukar
            vilja vara tillsammans med andra människor. Vi är kanske flockdjur.
            Det är ganska vanligt att man har förhållanden, vänner och sådant.
            Är det då rimligt att bryta upp dessa? Nej, jag tycker inte det.
          </note>
          <note>
            Hade man varit ensamstående, inte kommit från den ort där man
            bor och blivit anvisad ett jobb som skulle vara toppen så kanske
            man skulle flytta, men man måste ta hänsyn till de personliga
            omständigheterna. Det tycker jag inte att man har gjort i det
            här fallet.
          </note>
          <note>
            Nu tror jag inte att statsrådet kommer att uttala sig om det
            enskilda fallet, men principiellt måste han kunna säga att om
            instruktionerna till myndigheterna inte fungerar och det blir
            så här så måste man kunna ge nya instruktioner. Jag hoppas faktiskt
            att arbetsmarknadsministern kan uttrycka att man ska ge tydliga
            instruktioner om att man måste ta hänsyn till personliga förhållanden
            när man anvisar jobb.
          </note>
          <note>
            Vi kan också ha en lång diskussion om hur vettigt det är rent
            mänskligt eller nationalekonomiskt att anvisa ett jobb i ett annat
            yrke till personen. Jag tycker inte att det är helt smart, det
            heller. Ett jobb är viktigt, men det ska vara ett sådant som man
            är utbildad till. Man ska inte sättas på ett annat jobb i ett
            helt annat yrke. Jag tror inte att det är bra vare sig för den
            person det gäller eller för arbetsgivaren som får en arbetstagare
            på ett jobb som han eller hon kanske inte gillar.
          </note>
          <note>
            Jag hoppas att arbetsmarknadsministern kan förtydliga sig i svaret.
          </note>
          <note type="speaker">
            Anf. 71 LUCIANO ASTUDILLO (s):
          </note>
          <note>
            Fru talman! Jag tackar Littorin för svaret.
          </note>
          <note>
            För en tid sedan slog Littorin ett rekord. Han är numera den
            mest interpellerade ministern, och jag tar på mig en del av ansvaret
            för det. Han bjöd på tårtkalas, men jag valde att inte gå dit.
            Interpellationsverktyget är ju något som man använder när det
            händer något som man upprörs över och man blir arg eller när man
            vill klyva idéer och samtala. Jag tänkte att tårtkalaset måste
            vara en ganska trist tillställning. De som har interpellerat många
            gånger har varit arga. Det här är ett sådant exempel.
          </note>
          <note>
            Det här är ett av de exempel som gör att Littorin förmodligen
            inte tycker att hans uppdrag är så roligt längre och att det är
            rätt ensamt. Det är ju han som ska försvara detta. Se personen
            och tidningsrubriken: Hon tvingas pendla 140 mil till jobbet.
            Hon anvisas ett jobb i Karlskrona, en provanställning på deltid.
            Så här ser hon ut, Littorin!
          </note>
          <note>
            Det är inte statsministern som går ut och tar smällarna när folk
            blir arga för sådant här, och det är inte Borg heller, som står
            för tänket bakom den här politiken, utan det är ni, arbetsmarknadsministern.
          </note>
          <note>
            De här 100 interpellationsdebatterna handlar inte bara om att
            ministern har råkat reta upp en del av oss. Han har retat upp
            hela svenska folket, vilket man ser i de opinionsundersökningar
            som visar på en fallande trend.
          </note>
          <note>
            Men jag ska återgå till diskussionen. Är det rimligt att tvinga
            en mor att pendla 140 mil? Var går gränsen? Någonstans distanserar
            sig Littorin från det här. Han vill inte, vilket jag förvisso
            har respekt för, gå in i ett enskilt fall. Men det gäller principen:
            Var går gränsen? Han hänvisar till arbetsförmedlingarna, men politik
            är också signaler. Signalen har varit mer än tydlig till Sveriges
            arbetsförmedlare. Detta är ju konsekvenserna som blir när man
            ändrar på regelverk, som det här med hundradagarsregeln.
          </note>
          <note>
            Nu försöker Littorin hävda att den här hundradagarsregeln innebar
            att man inte skulle göra något med människor under de första hundra
            dagarna, inte stötta dem, inte hjälpa dem med någonting. Men det
            är falskt.
          </note>
          <note>
            Arbetsförmedlingen ska vara där från första dagen. Problemet
            för arbetsförmedlarna i dag är att de inte kan hjälpa arbetslösa
            med mer än att anvisa jobb efter 300 dagar. Så är det numera med
            den politik ni för, för de har inte tillräckligt med resurser.
            Man kan bara anvisa jobb, så som har skett med den här kvinnan
            jag nämnde. Man kan inte få stöd för att omskola sig och rustas.
            Så detta är en bluff.
          </note>
          <note>
            Det här är inte bara en vansinnespolitik för att den är hjärtlös
            och kall och hård mot människor. Det är också en vansinnespolitik
            utifrån att det är ekonomiskt ohållbart att vi från den första
            dagen hänvisar människor att ta det första jobbet, även de jobb
            som inte motsvarar deras utbildning. Vilket samhällsekonomiskt
            slöseri! Man hänvisar färdigutbildade lärare och ingenjörer till
            att ta vilket jobb som helst från första dagen, var som helst
            i landet.
          </note>
          <note>
            Det är ett samhällsekonomiskt haveri om det skulle fullföljas
            i sin förlängning. Det är kanske dags att börja diskutera principerna,
            att backa lite och säga: Här går gränsen. Visst ska vi ställa
            krav. Vi ska ha förväntningar på människor, men här går gränsen.
            Var går Littorins gräns?
          </note>
          <note type="speaker">
            Anf. 72 Arbetsmarknadsminister SVEN OTTO LITTORIN (m):
          </note>
          <note>
            Fru talman! Jag kan lugna Luciano Astudillo med att säga att
            tårtkalaset var jättetrevligt. Det kan säkert Ulf Holm intyga
            som faktiskt var där. Det blir en ny chans efter 200 interpellationer.
            Då lovar jag att återkomma med mer tårta.
          </note>
          <note>
            Jag ska börja med att försöka redogöra lite grann för detta.
            Hundradagarsregeln, som den såg ut tidigare, infördes 2001. Vi
            går tillbaka till en regel som gällde fram till 2001. Då fanns
            inte den här hundradagarsregeln. Då hade vi en socialdemokratisk
            regering.
          </note>
          <note>
            Jag förstår naturligtvis att Luciano Astudillo säger att borttagandet
            av hundradagarsregeln leder till ett samhällsekonomiskt haveri,
            för det var precis vad vi såg med socialdemokratiska regeringar
            tidigare i Sverige. Jag förstår precis vad du menar.
          </note>
          <note>
            Det är inte arbetsförmedlingen som avgör ersättningen till den
            enskilde. Det är a-kassorna som gör det. Arbetsförmedlingens uppdrag
            är att anvisa ett arbete. Då kommer vi tillbaka till det här.
            Jag kan naturligtvis inte, som ni förstår, kommentera det enskilda
            fallet. Men jag vill påpeka att i det regelverk som gäller om
            lämpligt arbete, som vi inte har ändrat, som är detsamma som tidigare,
            står det väldigt tydligt definierat vad det är man ska betrakta
            som en familjesituation att ta hänsyn till när man avgör ersättningen.
          </note>
          <note>
            I 11 § står det till exempel så här:
          </note>
          <note>
            En sökande får under en skälig övergångsperiod på grund av familjeskäl
            begränsa sitt sökområde geografiskt.
          </note>
          <note>
            Sedan står det:
          </note>
          <note>
            a) ett barn eller någon annan medlem som ingår i hushållsgemenskapen
            är beroende av den sökandes tillsyn och stöd och därför kräver
            den sökandes dagliga närvaro, samt att hushållet inte kan flyttas.
          </note>
          <note>
            b) den andre makens eller makans eller därmed jämställd persons
            arbetsförhållanden medför att denne inte ensam kan sköta det gemensamma
            hushållet eller flytta med till en annan bostadsort.
          </note>
          <note>
            c) den sökande är ensamstående förälder och är beroende av stöd
            från någon annan på bostadsorten för att kunna klara ett arbete.
          </note>
          <note>
            Med skälig övergångsperiod avses den tid som krävs för den sökande
            att kunna finna lösningar som gör att beroende och stödbehov kan
            tillgodoses på annat sätt.
          </note>
          <note>
            Jag tycker i grunden att den principen är rimlig. Det var också
            den principen som gällde före 2001 när vi inte hade en hundradagarsregel.
          </note>
          <note>
            Jag är naturligtvis den första att beklaga om det är enskilda
            som råkar illa ut beroende på den oklarhet som råder när det gäller
            det faktum att det är arbetsförmedlingen som anvisar och a-kassorna
            som beslutar om ersättningsnivåerna. Men det finns inget argument,
            tycker jag, i den diskussionen som är starkt nog för att man ska
            avstå från att ta bort hundradagarsregeln.
          </note>
          <note>
            De konsekvenser som inte minst Sven-Erik Österberg nämnde i sitt
            anförande har ju fram till i dag funnits vid dag 101 i stället.
            Då har precis samma överväganden gällt.
          </note>
          <note>
            Jag menar att de föreskrifter och förordningar som finns om bedömningen
            av vad som är att anse som ett lämpligt arbete när a-kassorna
            fattar beslut om ersättning är tillräckliga. De var tillräckliga
            före 2001. De var tillräckliga under förra mandatperioden. De
            är också tillräckliga nu.
          </note>
          <note type="speaker">
            Anf. 73 SVEN-ERIK ÖSTERBERG (s):
          </note>
          <note>
            Fru talman! Det finns ett problem med den lagändring som skedde
            i fråga om hundradagarsregeln och hela diskussionen kring det
            här. Man hade väl suttit och funderat på Littorins departement
            över vilken argumentation man skulle ha och så vidare.
          </note>
          <note>
            Jag minns så väl en radiodebatt som jag hade med Littorins statssekreterare
            i den här frågan. Hon sade i radiodebatten: Ja, nu behöver man
            inte vänta i 100 dagar innan man förmedlar jobb. Jag vet inte
            om det var ren okunskap om hur det fungerar, eller om det var
            en debatteknik för att liksom söka större argument. Jag hoppas
            att det var det senare och att människor inte är så okunniga på
            departementet att de tror att man har väntat. Det förekom till
            och med någon arbetsförmedlare som sade: Det här var bra, nu behöver
            man inte vänta innan man förmedlar jobb. Det har väl aldrig varit
            så att man skulle vänta med att förmedla jobb. Det är en falsk
            retorik kring hela det här.
          </note>
          <note>
            Det som är bra med hundradagarsregeln är att den ger en rimlig
            tid för att söka. Det kan till exempel vara en lärare som blir
            utan jobb, som har en akademisk utbildning, som har dragit på
            sig studieskulder, om man uttrycker sig så, för att kunna få den
            här utbildningen. Det kan bli neddragningar i lärarkåren på skolan
            där man befinner sig därför att det är ett minskat elevunderlag
            och så vidare. Det är väl ganska rimligt att en lärare får en
            möjlighet att söka ett lärarjobb? Eller ska man ta det första
            bästa jobbet på annan ort som ligger inom ett helt annat område?
          </note>
          <note>
            Har det aldrig föresvävat arbetsmarknadsministern att det faktiskt
            också ligger tillväxtfaktorer som är negativa i det här? Vi använder
            inte människors utbildning och den kapacitet som finns i samhället.
            Lärare ska ta arbeten som den som är arbetslös kanske borde ha
            fått en chans att få. Vi borde försöka få en fokusering på att
            vi används där vi har kunskap, där vi har kompetens på bästa sätt.
            Det är i sin helhet ändå bäst för hela landet. Det tycker jag
            är ganska viktigt att peka på.
          </note>
          <note>
            Men jag ska gå tillbaka till det enskilda fallet. Jag har respekt
            för att Littorin inte kan utöva ministerstyre. Men vad händer
            med kvinnan i Luleå efter det här? Vad är signalen? Är det bra
            att man gör detta? Har man gjort rätt bedömning på arbetsförmedlingen?
            Finns det inte åtminstone en tanke på Arbetsmarknadsdepartementet
            om att man kanske borde fundera på om det här behöver förtydligas?
          </note>
          <note>
            Jag har också läst de där reglerna. Uppenbarligen har man där
            uppe inte gjort den bedömningen att hon faller inom den ramen.
            Då tycker jag att det är en brist. Det är ett väldigt tydligt
            exempel där jag tycker att det är helt orimligt. Jag tror faktiskt
            att Littorin tycker det också när han kommer hem och sitter på
            sin kammare. Då säger han: Det var inte bra när det gällde kvinnan.
            Det där är faktiskt besvärligt för mig.
          </note>
          <note>
            Det vore ganska skönt att höra ett sådant erkännande, Littorin.
            Jag tror att du kan göra det utan att utöva ministerstyre. Och
            har man ändå kommit dit måste man fundera över vad man ska göra
            åt det så att det inte upprepas.
          </note>
          <note>
            I det enskilda fallet är det här naturligtvis en oerhörd påfrestning
            för familjen. Vad ska hända? De lever i ovisshet. Får man ersättning,
            eller kommer man att få den indragen? Är det här rimligt? Vad
            händer med vår familj? De tänker att de inte klarar av det här
            och så vidare.
          </note>
          <note>
            Samtidigt har Littorin talat väldigt starkt om att vi ska ha
            rättssäkerhet i Amssystemet. Det är därför man gör om hela myndigheten,
            tar bort länsarbetsnämnderna och så vidare. Jag har inte någon
            större åsikt om det i sig därför att jag tror att Arbetsmarknadsverket
            i grunden säkert mår bra av att man stuvar om lite grann. Jag
            har egentligen ingen kritik mot det. Men det här är väl ett bevis
            på att den enskilde arbetsförmedlaren, som får ta ett beslut,
            blir väldigt utlämnad. I det här fallet skulle jag vilja säga
            att det har gått helt snett.
          </note>
          <note>
            Jag tycker att det krävs en insats från arbetsmarknadsministern
            när det gäller att styra upp det här så att vi slipper se fler
            sådana här ärenden. Svara på det, Littorin!
          </note>
          <note type="speaker">
            Anf. 74 ULF HOLM (mp):
          </note>
          <note>
            Fru talman! Jag tror att det var statsministern som häromveckan
            i en utvärdering av de dåliga opinionssiffrorna för borgerligheten
            sade att politiken är brutal. Det var ganska passande. Den är
            ganska brutal för många människor, och detta är ett exempel på
            hur en enskild människa kan uppleva regelverket väldigt brutalt.
          </note>
          <note>
            Samtidigt finns det andra som inte tycker att politiken är särskilt
            brutal till exempel arbetsmarknadsministerns statssekreterare
            som inte ser några problem med den regel som innebär att Rebecka
            Magnussons man skulle bli av med a-kassan i 45 dagar om han sade
            upp sig och flyttade med till Karlskrona. Statssekreteraren tror
            att det finns jobb för en make eller maka när någon flyttar till
            ett jobb, eftersom det förmodligen finns i en expansiv region.
          </note>
          <note>
            Inga problem alls! Regelverket är perfekt! Det förvånar mig väldigt
            mycket. Jag trodde ändå att borgerligheten skulle vara lite mer
            mänsklig och se till den enskilda människans goda egenskaper och
            tro på systemet. Men det gör man inte. Regeringen tycks anse att
            varje person gör allt som står i deras makt att kunna få en liten
            a-kassepeng. Den är inte så hög numera, kanske man ska tillägga,
            så jag tror inte att man kan leva på den så länge, men ändå.
          </note>
          <note>
            Jag tror att det i verkligheten är precis tvärtom. De flesta
            människor söker jobb från första dagen, till och med innan de
            vet att de har blivit uppsagda. Jag tror också att väldigt många
            människor är beredda att flytta om det känns rimligt, till exempel
            om man är ensamstående eller om ens partner har möjlighet att
            få ett jobb på en annan ort. Jag tror att de flesta i så fall
            skulle flytta. Det är inte orimligt.
          </note>
          <note>
            Men det är inte så för alla, och man kan därför inte dra alla
            över en kam i regelverket. Det var kanske en av orsakerna till
            att den tidigare regeringen tog bort regeln 2001. Det kan ha funnits
            orsaker till en regeländring. Det var kanske för att reglerna
            i vissa fall drabbade personer på ett oanständigt sätt.
          </note>
          <note>
            Tack och lov drabbar regeln inte så många men ändå tillräckligt
            många för att vi politiker måste börja lyssna på människor och
            förstå att vi måste ha ett regelverk som folk känner är rimligt.
            Detta är inte rimligt.
          </note>
          <note>
            Människor är sociala varelser. Vi gillar att vara med andra.
            Rebecka Magnusson vill vara med sin dotter och sin man. Då tycker
            jag också att vi ska ge förutsättningar för det.
          </note>
          <note>
            Att flyga 140 mil varje vecka, arbetsmarknadsministern, är inte
            heller särskilt miljövänligt. Jag tror alltså inte att det finns
            någon som helst samhällsekonomisk vinst i att tvinga bort människor
            på detta sätt. Tänk om, arbetsmarknadsministern!
          </note>
          <note type="speaker">
            Anf. 75 LUCIANO ASTUDILLO (s):
          </note>
          <note>
            Fru talman! Det blir säkert 200 interpellationsdebatter i den
            takt som den borgerliga regeringen håller på, inte minst på arbetsmarknadens
            område. Jag lovar här och nu att jag inte kommer då heller. Men
            när ni tar er gravöl för att ni har förlorat valet 2010, då är
            jag där, Littorin, och tar den med dig.
          </note>
          <note>
            När det blir svårt och besvärligt med frågorna brukar Littorin
            gömma sig bakom vad Socialdemokraterna tidigare har gjort och
            sagt. Det är bekvämt, för då behöver han inte själv ta ansvar.
            Men ingen köper det. Det var en annan tid, en annan konjunktur
            och ett helt annat läge. Jag är inte den som vill ta upp vad Moderaterna
            har stått för de senaste hundra åren. Tänk om jag gjorde det för
            bövelen! Vad långt från att vara ett arbetarparti ni hade hamnat
            då!
          </note>
          <note>
            Jag ska ge Littorin ett skäl till att ändå börja försöka tänka
            om kring a-kassan och regelförändringarna. Det stavas OECD Employment
            Outlook 2007 . Rapporten säger att en hög a-kassa med rimliga
            krav är bra för samhällsekonomin. Då kan rätt arbetslös få rätt
            jobb. Det är bra för ekonomin. Vi ska inte tvinga människor som
            förkovrat sig och skaffat en utbildning att ta jobb som är lågproduktiva.
            Där har Littorin ett enda skäl, tungt nog hoppas jag, för att
            ändra på regelverket.
          </note>
          <note>
            Det som gör oss förbannade är att det har blivit kallt. Det har
            blivit hårt. Folk börjar känna otrygghet nu när konjunkturen vänder,
            och man vet att det kommer sämre tider. Vad händer nu?
          </note>
          <note>
            Ni har tid nu, Littorin, att humanisera regelverket innan olyckan
            är framme på riktigt.
          </note>
          <note type="speaker">
            Anf. 76 Arbetsmarknadsminister SVEN OTTO LITTORIN (m):
          </note>
          <note>
            Fru talman! Luciano Astudillo pratar om många saker. Jag skulle
            egentligen bara säga en sak: Omprövning är bra. Det är bra att
            fundera över om man är relevant i samhällsdebatten, om man svarar
            på rätt typ av politiska frågor och om man löser de problem som
            väljarna uppfattar. Det var ju Socialdemokraternas stora problem
            i den förra valrörelsen. Väljarna uppfattade inte att ni hade
            några lösningar på deras problem. Därför välkomnar jag arbetet
            i Luciano Astudillos arbetsgrupp. Det ska bli väldigt spännande
            att se vilken typ av politik ni kommer med.
          </note>
          <note>
            När det gäller OECD var jag där förra tisdagen och diskuterade
            bland annat den här typen av frågor. Det man kan konstatera är
            att vi, även efter våra förändringar, har en av världens mest
            generösa arbetslöshetsförsäkringar. Jag vill återigen påminna
            om att arbetslöshetsförsäkringen i Norge är 57 procent från första
            dagen. Det är ett exempel.
          </note>
          <note>
            När det gäller den specifika interpellationen, för att komma
            tillbaka till interpellanternas diskussion, konstaterar jag att
            vi går tillbaka till de regler som gällde 2001. Det kan man naturligtvis
            ha synpunkter på. Man tycker kanske att reglerna var dåliga redan
            2001, och det har jag all respekt för. Men jag menar trots allt
            att detta var en regel som gjorde det tuffare och svårare för
            arbetslösa att komma tillbaka på arbetsmarknaden. Man blev inte
            prioriterad på arbetsförmedlingen på det sätt man borde ha blivit,
            och det innebar att man fick vänta tills man varit arbetslös i
            100 dagar innan man fick en tydlighet i vad som gällde.
          </note>
          <note>
            Problemet är att ju längre arbetslösheten varar desto svårare
            är det att komma tillbaka. Det vet vi alla. Nu är det tydligt.
            Man ska anvisas ett arbete så fort det någonsin går, och regeln
            är naturligtvis i grunden att man också ska vara beredd att ta
            ett arbete så fort det någonsin går. Men det skydd som finns i
            den elfte paragrafen som jag läste upp alldeles nyss är tydligt
            man kan i det enskilda fallet göra bedömningar för att ta hänsyn
            till familjeomständigheter och annat.
          </note>
          <note>
            Jag kan ge Sven-Erik Österberg en poäng i att det inte var tänkt
            att fungera så som fallet har beskrivits i medierna. Tanken är
            ju just att man ska ta hänsyn till familjeomständigheter av den
            här typen. Det säger jag utan att känna till fler detaljer än
            vad som har stått i tidningen om det enskilda fallet. Det finns
            tillräckligt skydd för den enskilde i AF:s instruktioner till
            a-kassorna när det gäller just utbetalningen av ersättningar.
          </note>
          <note>
            Humanisera arbetsmarknadspolitiken, säger Luciano Astudillo avslutningsvis.
            Jag vet inte om det var så humant att ställa en femtedel av den
            vuxna befolkningen utanför. Var det så humant att ställa 100 000
            ungdomar på perrongen när tåget gick? Alla ska med, hette det.
            Men det gällde definitivt inte de arbetslösa, de i utanförskap
            och ungdomarna.
          </note>
          <note type="speaker">
            Anf. 77 SVEN-ERIK ÖSTERBERG (s):
          </note>
          <note>
            Herr talman! Kan vi inte lägga utanförskapsdebatten åt sidan,
            Littorin? Visst har sysselsättningen ökat men jämfört med den
            1 ½ miljon som debatterades hela valrörelsen är det egentligen
            bara lite skrap på ytan detta första år.
          </note>
          <note>
            Däremot har er politik på a-kasseområdet skickat ut 400 000 personer
            i utanförskap. De är inte ens med i försäkringen, eftersom de
            tycker att reglerna är så dåliga och avgiften så hög. De anser
            inte att det är värt att vara med. Där har vi ett riktigt utanförskap.
          </note>
          <note>
            Vänder nu konjunkturen som många spår kommer även sysselsättningen
            att påverkas, och jag är väldigt rädd att många av dem som inte
            har någon försäkring kommer att vara de som först berörs när man
            tappar jobb. Där har vi ett utanförskap, Littorin, som du bär
            ett jättestort ansvar för. Det låtsas du inte om utan hänvisar
            till en obligatorisk försäkring så småningom. Faktum är att snart
            400 000 som tidigare hade en försäkring står utanför.
          </note>
          <note>
            Jag tar det som ett halvt erkännande att Littorin tycker att
            det blev en orimlig situation för Rebecka Magnusson. Det är en
            viktig signal till henne. Arbetsmarknadsministern tycker att hon
            blev felaktigt behandlad. Det är den tolkning jag gör. Min nästa
            fråga blir då: Vad tänker arbetsmarknadsministern göra åt det?
            Är det en signal till Arbetsmarknadsverket och Ams att man inte
            gör så, utan man ska ta större hänsyn i det enskilda fallet? Man
            ska väga in barn och så vidare. Den tolkningen gör jag av det
            arbetsmarknadsministern säger här. Ni vann trots allt valet på
            att man trodde på er arbetsmarknadspolitik.
          </note>
          <note>
            Svenska folket är väldigt besvikna när de ser hur det fungerar.
            Jag kan bara nämna en artikel i LO-Tidningen den 16 november där
            din statssekreterare säger att regelverket är perfekt.
          </note>
          <note>
            Jag har ingenting mot sådana artiklar politiskt. Det går att
            göra jättebra politik av det. Men det är förödande för den enskilde
            personen när politiskt ansvarigt departement har den åsikten.
            Det skrämmer mig, Littorin. Jag hoppas att du tar avstånd från
            det.
          </note>
          <note type="speaker">
            Anf. 78 TREDJE VICE TALMANNEN:
          </note>
          <note>
            Som sagts tidigare här kan ministern inte förväntas uttala sig
            om enskilda fall. Det har framkommit i flera inlägg i debatten.
          </note>
          <note type="speaker">
            Anf. 79 ULF HOLM (mp):
          </note>
          <note>
            Fru talman! Ministern får inte uttala sig om enskilda fall. Då
            säger jag att jag vill tacka arbetsmarknadsministern för att han
            tydligt på det principiella planet menar att det regelverk som
            ändrades för ett år sedan inte uppfyller den förväntning som arbetsmarknadsministern
            själv hade, det vill säga att när arbetsförmedlingen tolkar regelverket
            tar man inte tillräcklig hänsyn till personliga familjeförhållanden.
            Då hoppas jag att arbetsmarknadsministern går tillbaka till sitt
            skrivbord och plitar ned lite nya instruktioner och förtydligar
            det regelverk som man antagit.
          </note>
          <note>
            Jag vet inte om det var regelverket det var fel på. Det tycks
            som att det var arbetsförmedlingarna som tidigare inte tog sitt
            ansvar när man lät personer vara arbetslösa och inte tog ansvar
            för att hjälpa dem att få ett arbete. Då är det inte regelverket
            det är fel på utan instruktionen till arbetsförmedlingarna att
            de har ansvaret för att från första dagen hjälpa personer som
            har varit arbetslösa att hitta ett nytt jobb. Men då vill jag
            göra tillägget: Inom rätt yrke och i första hand inom närområdet,
            men om man där inte kan hitta någonting måste man söka sig längre
            ut. Det var alltså inte regelverket det var fel på utan instruktionen
            till arbetsförmedlingarna. Där tror jag att arbetsmarknadsministern
            kan hålla med om att den kanske var otydlig tidigare.
          </note>
          <note>
            Jag tror tyvärr inte att den ändring som arbetsmarknadsministern
            tog upp nu har underlättat detta utan tvärtom skapat ännu mer
            osäkerhet. Framför allt tycks den vara familjefientlig, och det
            är inte bra.
          </note>
          <note type="speaker">
            Anf. 80 Arbetsmarknadsminister SVEN OTTO LITTORIN (m):
          </note>
          <note>
            Fru talman! Jag ska inte förlänga diskussionen om utanförskapet,
            den har vi haft många gånger tidigare och kommer säkert att ha
            många gånger framgent också. Men 160 000 personer har lämnat utanförskapet
            och kommit tillbaka till ett arbete eller kommit tillbaka från
            utanförskapet. Ett skrap på ytan, säger Sven-Erik Österberg. Jag
            tycker kanske att en stad som Norrköping, eller vad det nu är,
            med 160 000 invånare inte riktigt är ett skrap på ytan.
          </note>
          <note>
            När det gäller det enskilda fallet förstår ni att jag inte kan
            kommentera det specifikt. Men det finns i de förordningar som
            gäller, för att nu upprepa det, en definition på vad som är lämpligt
            arbete och där man avser att ta hänsyn till de omständigheter
            som interpellanterna tar upp. Den definitionen på lämpligt arbete
            har inte ändrats, utan det är tidsperioden inom vilken man ska
            kunna begränsa sitt sökande. Det är den som har ändrats.
          </note>
          <note>
            Slutligen håller jag med Ulf Holm om att instruktioner, regleringsbrev
            och andra signalverktyg är oerhört viktiga för att man ska kunna
            vara tydlig med målsättning och annat. Jag ska i början av det
            nya året hålla anförande inför den nya organisationen Arbetsförmedlingen
            och 500 arbetsförmedlingschefer. Där finns ett tillfälle att kunna
            tydliggöra en del av vad jag förväntar mig i form av efterlevnad
            av de förordningar som faktiskt finns och som avser att ta hand
            om en del av den problematik som interpellanterna tar upp.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2007/08:204 om nedmontering av arbetsmiljöfrågorna
          </note>
          <note type="speaker">
            Anf. 81 Arbetsmarknadsminister SVEN OTTO LITTORIN (m):
          </note>
          <note>
            Fru talman! Ulf Holm har ställt följande frågor till mig.
          </note>
          <note>
            Låt mig börja med att klarlägga att inriktningen för Arbetsmiljöverkets
            anslagsminskningar lades fast i budgetpropositionen för 2007.
            Då bestämdes att anslaget skulle minskas successivt under en period
            om tre år. Uppgifter i november 2007 om att verket tvingas göra
            ytterligare uppsägningar föranleds inte av några nya åtgärder
            från regeringens sida. Uppsägningarna görs inom ramen för den
            anpassning av verksamheten som pågår. I syfte att skapa bättre
            möjligheter för myndighetens ledning att hantera situationen har
            regeringen emellertid lämnat besked om att en tillfälligt utökad
            anslagskredit kommer att ges.
          </note>
          <note>
            Den anslagsminskning som genomförs under perioden 20072009 kommer,
            när minskningen är helt genomförd, innebära att anslagsnivån ligger
            på i stort sett samma reala nivå som den gjorde i slutet av 1990-talet.
            Det bör samtidigt påpekas att det statliga stödet till den regionala
            skyddsombudsverksamheten är högre nu än det var då.
          </note>
          <note>
            Vad gäller den första och den fjärde frågan kan konstateras att
            tillsynen över efterlevnaden av arbetsmiljölagstiftningen utövas
            av Arbetsmiljöverket. Eftersom jag inte har för avsikt att lägga
            ned Arbetsmiljöverket kommer denna tillsyn även framgent att utövas
            av verket.
          </note>
          <note>
            Arbetsmiljöverket ska fokusera på arbetsplatser med störst risk
            för ohälsa och olycksfall. Detta är en viktig prioritering för
            att kunna upprätthålla en effektiv tillsynsverksamhet.
          </note>
          <note>
            Det torde stå klart att vi aldrig kommer att kunna nå alla arbetsplatser
            med statliga tillsynsinsatser, och det vore heller inte ett effektivt
            användande av resurserna.
          </note>
          <note>
            Det är därför av vikt att den statliga tillsynen av lagstiftningen
            kompletteras med en bred och aktiv partssamverkan i dessa frågor.
            Min uppfattning är att det finns en bra partssamverkan. Fackliga
            organisationer och skyddsombud har viktiga uppgifter i fråga om
            hur arbetsmiljöarbetet på arbetsplatserna ska organiseras och
            bedrivas. Skyddsombuden har också möjlighet att ingripa vid missförhållanden
            och uppmärksamma tillsynsmyndigheten på dessa förhållanden och
            eventuella lagbrott.
          </note>
          <note>
            Jag vill också påminna om det arbete regeringen inlett med att
            se över arbetsmiljöpolitiken. Inom ramen för denna översyn finns
            det anledning att diskutera både innehållet i politiken och vilka
            roller de olika aktörerna bör ha. Inte minst viktigt är det att
            titta på roll- och ansvarsfördelningen mellan staten och arbetsmarknadens
            parter.
          </note>
          <note>
            Vad gäller den andra frågan bör påpekas att det inte finns någon
            ILO-rekommendation i sedvanlig mening om lämpliga nivåer på antalet
            arbetsmiljöinspektörer. Det Ulf Holm hänvisar till handlar om
            ett riktmärke som kan användas vid jämförelser av tillsynsförhållandena
            i olika ILO-länder.
          </note>
          <note>
            Detta kan dock inte ensamt läggas till grund för en bedömning
            av de svenska insatserna på arbetsmiljöområdet. Även andra insatser
            och verktyg måste uppmärksammas. Vid en jämförelse med andra länder
            kan konstateras att systemet med regionala skyddsombud inte förekommer
            annat än undantagsvis i andra länder. Det svenska statliga stödet
            till den verksamheten torde således vara ganska unikt och är ett
            viktigt exempel på sådant stöd för det lokala arbetsmiljöarbetet
            som Ulf Holm beskriver.
          </note>
          <note>
            Vad till sist gäller den tredje frågan håller jag med Ulf Holm
            om att även företagshälsovården är ett viktigt stöd i det lokala
            arbetsmiljöarbetet. Dessutom bör företagshälsovården i större
            utsträckning kunna fungera som ett stöd i återgången till arbete
            och som en länk mellan arbetsplatsen och hälso- och sjukvården.
            I budgetpropositionen för 2008 föreslog regeringen åtgärder för
            en vidareutveckling av företagshälsovården i dessa avseenden,
            inklusive ett finansieringsstöd. Regeringen arbetar nu genom Socialdepartementet
            vidare med dessa åtgärder med sikte på att en modell med en förstärkt
            roll för företagshälsovården inom sjukskrivnings- och rehabiliteringsprocessen
            ska kunna börja tillämpas under 2008. En förstärkt roll för företagshälsovården
            i dessa avseenden bör även bidra till att dess roll i det förebyggande
            arbetsmiljöarbetet kan utvecklas.
          </note>
          <note type="speaker">
            Anf. 82 ULF HOLM (mp):
          </note>
          <note>
            Fru talman! Jag vill tacka arbetsmarknadsministern för svaret,
            även om jag naturligtvis inte är riktigt nöjd med det. Ja, ett
            av svaren är jag nöjd med, det som handlar om företagshälsovården.
            Det är jag ganska nöjd med, måste jag säga, men det finns en del
            andra saker som jag är mindre nöjd med.
          </note>
          <note>
            När det gäller Arbetsmiljöverket har regeringen gjort ganska
            stora nedskärningar i två budgetar i rad nu. Häromveckan kom det
            besked om att ytterligare 50 arbetsmiljöinspektörer ska sägas
            upp. Det betyder att 150 personer har sagts upp när det gäller
            arbetsmiljöinspektion. Det är ganska mycket folk, mycket folk
            framför allt därför att det som Arbetsmiljöverket har jobbat med
            väldigt mycket är förebyggande arbete. De har inspekterat för
            att se till att det går till på rätt sätt. Svenska Arbetsmiljöverket
            brukar inte gå ut och göra stickkontroller i syfte att sätta åt
            arbetsgivare utan tvärtom förebyggande hjälpa arbetsgivare att
            förbättra arbetsmiljön för att arbetstagare ska ha en bättre arbetsmiljö
            och inte ska behöva bli sjukskrivna. Man gör annorlunda i andra
            länder, men så är inte den svenska traditionen. Jag tror att det
            är väldigt viktigt.
          </note>
          <note>
            Nu har vi en högkonjunktur, och fler och fler människor kommer
            i arbete. Då borde vi kanske ha fler arbetsmiljöinspektörer som
            kontrollerar arbetsplatserna i förebyggande syfte. Arbetsmarknadsministern
            har själv sagt att nästa steg är att vi ska ta itu med alla sjukskrivningar
            och förtidspensioneringar. Varför har de flesta av förtidspensionärerna
            i det här landet blivit förtidspensionärer? Jo, på grund av bristande
            arbetsmiljö och utslitning, dålig organisering och förslitningsskador
            framför allt inom vårdyrken. Arbetsmiljöverket spelar naturligtvis
            en oerhört viktig roll i ett systematiskt arbetsmiljöarbete för
            att förhindra att människor blir utslitna på arbetsplatserna.
          </note>
          <note>
            Jag menar att den politik som regeringen nu för är direkt kontraproduktiv.
            Vi riskerar i alla fall att få ännu större problem med hälsofrågor
            längre framöver. Det är ingenting som kommer kanske detta år eller
            nästa år, utan det är något som kommer om femtio år när arbetsmiljön
            har blivit försämrad på arbetsplatserna och man inte får någon
            hjälp av till exempel arbetsmiljöinspektörer att förbättra arbetsmiljön.
            Därför är jag så orolig för att regeringen skär ned så kopiöst
            mycket inom det här området.
          </note>
          <note>
            För bara några veckor sedan fick vi en rapport från Sif och HTF,
            som har tittat på arbetsmiljön för alla tjänstemän som sitter
            vid skrivbord, som inte är den vanligaste arbetsmiljöproblematiken
            hittills. Vanligtvis är det problem med arbetsmiljön inom vårdyrkena
            med tunga lyft. Det är oftast problem på företag, men också inom
            tjänstemannayrket finns det stora problem med ryggar och musarmar,
            och man har psykosociala problem. Därför är arbetsmiljöfrågorna
            A och O.
          </note>
          <note>
            Jag välkomnar givetvis den proposition, tror jag att det är,
            fru talman, som ska komma nästa år, eller om det bara är en rapport
            om arbetsmiljöfrågor. Jag anser också att det är väldigt viktigt
            att avsätta pengar för att man ska kunna genomföra ordentliga
            arbetsmiljöinspektioner ute på arbetsplatserna.
          </note>
          <note type="speaker">
            Anf. 83 Arbetsmarknadsminister SVEN OTTO LITTORIN (m):
          </note>
          <note>
            Fru talman! Jag delar Ulf Holms engagemang i denna fråga och
            av väldigt många skäl som jag tror att vi kan vara rätt överens
            om.
          </note>
          <note>
            Det kom en utredning för sju åtta år sedan som visade att arbetsmiljörelaterad
            ohälsa kostar ungefär 50 miljarder per år, dels i direkta kostnader
            för sjukfrånvaro och annat, dels i form av produktionsbortfall.
            50 miljarder per år är väldigt mycket pengar! Det är tillväxt
            som vi går miste om, det är skatteintäkter som vi går miste om.
            Och bakom dessa siffror är det, precis som Ulf Holm säger, ett
            antal människor som mår dåligt.
          </note>
          <note>
            En grundmålsättning när vi pratar om arbetsmiljöfrågor måste
            vara, tycker jag, att man ska må bra när man går till jobbet,
            att man ska må bra på jobbet och att man ska må bra när man går
            därifrån och känna att man har gjort en vettig insats, är uppskattad
            och har en viktig uppgift att utföra utan att för den skull bli
            sjuk, riskera att förolyckas eller må dåligt på jobbet. Det tycker
            jag är grunden för det hela.
          </note>
          <note>
            När jag har sagt detta vill jag också försöka koppla ihop arbetsmiljöpolitiken
            lite tydligare med jobbpolitiken. Vi kan inte ha det så att vi
            genom att ha en dålig arbetsmiljö förlorar så många människor
            som inte är med och bidrar och inte är med och arbetar. Det måste
            vi försöka rätta till.
          </note>
          <note>
            Problemet, som jag ser det, är att i den allmänna debatten om
            arbetsmiljöpolitiken har det varit lite för lite nytänkande ganska
            länge, eller också har debatten inte varit tillräckligt politiskt
            sexig om jag får säga det i talarstolen, men ni förstår vad jag
            menar inte tillräckligt intressant, inte tillräckligt engagerande
            för många. Det tycker jag är synd.
          </note>
          <note>
            Det var med detta som syfte som vi redan i våras började se oss
            runt i länderna i Europa och inte minst i vår absoluta närhet
            för att ta intryck och se vad som har hänt och på vilket sätt
            vi kan få en mer spänstig, intressant, livfull och bred arbetsmiljödebatt
            i Sverige.
          </note>
          <note>
            Kenth Pettersson, som då var generaldirektör för Arbetsmiljöverket,
            och jag åkte till Danmark hans sista utlandsresa innan han tragiskt
            gick bort och det var oerhört intressant. Det jag mest fastnade
            för var att man på olika sätt har försökt ladda arbetsmiljöpolitiken
            till något positivt, det vill säga att det inte enbart handlade
            om inspektioner, kontroller och regelverk, även om jag ska understryka
            att det är nog så viktigt. Det behövs också. Därutöver har man
            försökt hitta en positiv laddning. Inte minst för arbetsgivarna
            har en god arbetsmiljö blivit ett konkurrensmedel. Det har sedan
            uppstått en del missförstånd om idén med smileys, det typiska
            danska förslaget. Jag vill inte låsa fast mig vid att just det
            är världens bästa idé, måste jag erkänna. Icke desto mindre är
            det ett exempel på att det går att hitta former som gör att arbetsmiljön
            uppfattas som ett positivt laddat konkurrensmedel. Det som jag
            i grunden skulle vilja försöka visa är vad en god arbetsmiljö
            innebär, inte minst för den enskilde som slipper oroas för att
            bli dålig, för att vara hemma från jobbet eller i värsta fall
            till och med avlida. Det är en vinst för arbetsgivaren att se
            till att arbetsmiljön är god i stället för att ha hög personalomsättning,
            många som slutar eller i förtid lämnar företagen.
          </note>
          <note>
            Vi hade ett seminarium den 24 augusti på detta tema med en lång
            rad forskare. Många av forskarna konstaterade just att en god
            arbetsmiljö är en ledarskapsfråga och en kulturfråga i företaget.
            Det kan vi diskutera mycket om. Det är jätteintressant.
          </note>
          <note>
            En tredje dimension är att det naturligtvis också ur samhällsekonomisk
            synvinkel är en väldigt god idé att ha en bra arbetsmiljö.
          </note>
          <note>
            Nu går vi vidare med något som vi kallar för en ny tankeram i
            en departementsskrivelse som kommer inom kort. Jag har inte ett
            exakt publiceringsdatum. Det är nästa steg i en bredare diskussion
            med forskare, med arbetsmarknadens parter och naturligtvis med
            riksdagsledamöter och andra som är intresserade av den här frågan.
            Jag ser fram emot att gå vidare med det arbetet.
          </note>
          <note type="speaker">
            Anf. 84 ULF HOLM (mp):
          </note>
          <note>
            Fru talman! Det gläder mig att arbetsmarknadsministern har ett
            så starkt engagemang i den här frågan. Det är viktigt och det
            är bra. Men samtidigt beklagar jag att man skär ned så mycket
            på Arbetsmiljöverket. Nu ska jag inte säga att pengar löser allting.
            Man måste också se till att de som jobbar på Arbetsmiljöverket
            gör rätt saker, och det tror jag faktiskt att de gör i det här
            fallet. Att då skära bort 150 tjänster tror jag är olyckligt,
            framför allt om vi vill ha en politik där folk ska ha det bra
            på arbetsplatserna. Då kräver det att man har ett systematiskt
            arbetsmiljöarbete för att förhindra förslitningsskador av diverse
            skäl och andra saker.
          </note>
          <note>
            Man kan säga att det är en ledarskapsfråga. Det håller jag med
            om. Då kanske man ska ordna en utbildning för chefer etcetera
            som ett förebyggande arbete. Arbetsmiljöverket kan bidra med att
            hjälpa företagen de kan säkert ta lite betalt för det också, fru
            talman att ordna just en sådan utbildning. Det är jag inte alls
            främmande för. Men eftersom vi inte har kommit dit är det konstigt
            att man först ska skära ned på personalen och två år senare komma
            med en departementsskrivelse i frågan. Det hade varit bättre om
            departementsskrivelsen hade kommit först och att man sedan sett
            vilka resurser som behövs för att uppnå denna politik. Nu gör
            regeringen tvärtom, och det är det som är så frustrerande och
            beklagansvärt.
          </note>
          <note>
            Vi har en ganska bra arbetsmiljölagstiftning i Sverige. Jag tror
            i alla fall att den är ganska bra. Jag är inte den som hojtar
            om att vi måste förändra regelverket, utan det är tillämpningen
            av det som måste förändras. En av de rapporter som har kommit
            de senaste månaderna visar att tre av fyra företag bryter mot
            gällande arbetsmiljölagstiftning, att de inte kan ordna en bra
            arbetsmiljö.
          </note>
          <note>
            Vem är det då som ska hjälpa de här tre av fyra företagen att
            få en bättre arbetsmiljö? Är det arbetsmarknadsministern själv
            som ska vara ute och dela ut smileys? Nej, jag tror inte det.
            Jag tror att Arbetsmiljöverket kan hjälpa till med detta arbete,
            och då måste det också finnas arbetsmiljöinspektörer.
          </note>
          <note>
            Smileys i all ära, men jag tror inte att de förbättrar arbetsmiljön
            för fyra miljoner arbetare i Sverige.
          </note>
          <note type="speaker">
            Anf. 85 Arbetsmarknadsminister SVEN OTTO LITTORIN (m):
          </note>
          <note>
            Fru talman! Låt mig bygga vidare på det sista som Ulf Holm sade,
            för jag kan nog dela en del av bedömningarna i alla fall, att
            tillämpningarna av regelverket kan vara det som ställer till bekymmer.
            Jag tror säkert att det är så. Då måste man ställa sig frågan:
            Är regelverket begripligt? Är det legitimt för de enskilda?
          </note>
          <note>
            Jag tror att en del av svaret på den här frågan ligger i att
            inte bara arbeta med push , det vill säga att trycka ut regelverk
            och ha tydlighet. Det måste också finnas ett slags pull , alltså
            en efterfrågan hos den enskilde arbetsgivaren, enskilde företagaren,
            organisationen eller vad det nu kan vara. De ska känna att det
            är en god och sund ekonomisk idé, som de själva tjänar på, att
            erbjuda en god arbetsmiljö, för så är det ju.
          </note>
          <note>
            Personalomsättning till följd av dålig arbetsmiljö är företagsekonomiskt
            en katastrof. Det är riktigt uselt. Och det är möjligt att det
            finns en och annan det gör det säkert som inte resonerar tillräckligt
            långsiktigt utan tänker att nu kör vi på här och utnyttjar situationen.
            Vi har i mediedebatter sett exempel på det som har varit alldeles
            förfärliga. Men för en seriös företagare är det utan tvekan en
            god idé att erbjuda en god arbetsmiljö. Glada och nöjda medarbetare
            gör ett bättre jobb. Medarbetare som mår bra ska ha möjlighet
            att stanna kvar på jobbet. Det är en bättre företagsekonomisk
            vinst än alternativet.
          </note>
          <note>
            Jag kan naturligtvis förstå Ulf Holms invändning mot besparingarna.
            Det kan jag definitivt göra. Men de bygger naturligtvis på en
            prioritering, och det gäller alla besparingar som regeringen har
            gjort under förra budgetåret och detta budgetår. Vi vill prioritera
            utanförskapsbekämpning och åtgärder för att sänka arbetslösheten
            och få fler tillbaka i arbete. Det gör att vi bland annat på Arbetsmiljöverket
            dragit ned på en del resurser, vilket innebär att vi ligger på
            de nivåer som gällde ungefär vid sekelskiftet.
          </note>
          <note>
            Utbildning av chefer nämnde Ulf Holm. Det var en av de idéer
            som kom upp vid seminariet. Det kom på sittande seminarium åtminstone
            3040 olika idéer av alla möjliga slag. En del av det arbete som
            pågått sedan dess har varit att fånga upp en del av dem och sammanföra
            dem i ett dokument för att kunna ha en bred diskussion under våren.
            Jag ser mycket fram emot detta, för jag tror att det krävs en
            politisk nytändning för att arbetsmiljöfrågan ska komma lite högre
            på den politiska dagordningen.
          </note>
          <note>
            Seminariet var en enskild händelse. Men jag ser fram emot att
            det blir fler sådana, för den allmänna känslan hos mig var att
            det var i en sådan positiv anda som man ville diskutera och debattera.
            Det märktes att frågan inte har varit på den politiska dagordningen
            på ett tag, för det fanns mycket spännande att säga. Jag ser fram
            emot detta.
          </note>
          <note>
            När det gäller de konkreta frågeställningarna som Ulf Holm hade
            i sin interpellation så har jag försökt svara på dem. Frågan är
            egentligen bredare än de enskilda delarna och handlar om hur det
            kommer att bli med arbetsmiljöpolitiken i kombination med att
            Ulf Holm tycker att det var dumt att vi drog ned på anslaget till
            Arbetsmiljöverket.
          </note>
          <note>
            I det första delmomentet, om jag får omtolka frågeställningarna,
            säger jag: Välkommen till dans! Det kommer att bli en spännande
            arbetsmiljöpolitisk vår. I det andra säger jag att jag kan förstå
            invändningarna, men det är en prioriteringsfråga som regeringen
            har gjort. Även om Ulf Holm inte delar den åsikten eller bedömningen
            så är det icke desto mindre på detta sätt.
          </note>
          <note type="speaker">
            Anf. 86 ULF HOLM (mp):
          </note>
          <note>
            Fru talman! Jag är nog inte ensam om att inte förstå regeringens
            prioriteringar. Kan man sänka skatten för rika män i storstadsområdena
            med så många miljarder kan man väl satsa ett par hundra miljoner
            på en bättre arbetsmiljö för fyra miljoner arbetstagare. Jag kan
            inte förstå regeringens prioritering, det är helt korrekt uppfattat
            av arbetsmarknadsministern. Jag tycker att det är fel prioritering.
            Man borde ha behållit de 150 tjänsterna på Arbetsmiljöverket som
            man nu drar ned på och i stället satsat ännu mer.
          </note>
          <note>
            Visst är det så att enskilda företag, som jag tror att arbetsmarknadsministern
            hänvisade till, ska kunna tjäna på en bra arbetsmiljö. Det var
            precis det som den förra regeringen tillsammans med Miljöpartiet
            och Vänstern försökte komma åt, nämligen att ge ekonomiska incitament
            för att ha en bättre arbetsmiljö och därigenom motverka ohälsa.
            Företag skulle i princip få rabatt om de hade en bra arbetsmiljö
            och tog tag i detta. Vi hade undantagit de små företagen så att
            det inte skulle drabbas av detta, utan de gällde framför allt
            de större arbetsgivarna. Ärligt talat blev det oftast landstingen
            därför att de tyvärr är en av de sämre arbetsgivarna när det gäller
            arbetsmiljöfrågor. Det beklagar vi djupt eftersom det är en politiskt
            styrd verksamhet. Att vi inte har kunnat fixa till det bättre
            är beklagansvärt, men så är det.
          </note>
          <note>
            Förslaget att ge ekonomiska incitament för att minska ohälsa
            tog regeringen bort. Det var en av de första återställarna, som
            ni kallar det. Efter det har inget kommit. Det ser vi också i
            statistiken. Ohälsotalen sjunker inte. Det blir inte färre förtidspensionärer.
            Det är risk att de kommer att bli fler om regeringen inte tar
            arbetsmiljöfrågorna på riktigt stort allvar, och det gör man inte.
            Den prioritering som är gjord är att man inte ska ge pengar till
            arbetsmiljöfrågor. I stället ska man sänka skatten för de rika
            i storstadsområdena. Det är fel prioritering!
          </note>
          <note type="speaker">
            Anf. 87 Arbetsmarknadsminister SVEN OTTO LITTORIN (m):
          </note>
          <note>
            Fru talman! Nu hettar det till i sista rundan! När det gäller
            regeringens prioritering: I valet mellan att ge mer pengar till
            myndigheter eller rejäla resurser för att göra det mer lönsamt
            att arbeta och billigare att anställa har denna regering gjort
            en tydlig prioritering till skillnad från den förra.
          </note>
          <note>
            När det gäller det sista som Ulf Holm nämnde, nämligen förtidspensionärer,
            personer med rehabiliteringsbehov och långtidssjukskrivna är det
            riktigt att det har hänt för lite. Det var också därför som åtgärderna
            i höstens budgetproposition handlade om att förstärka incitamenten
            för förtidspensionärer att komma tillbaka, sänka trösklarna och
            göra det billigare, enklare och mindre riskabelt för den enskilde
            förtidspensionären, i detta fall, att pröva sin arbetsförmåga.
          </note>
          <note>
            60 procent av de 553 000 förtidspensionärerna säger att de har
            någon typ av arbetsförmåga kvar. Jag skulle naturligtvis vilja
            ha en politik som både bromsar inflödet av nya förtidspensionärer
            och gör det möjligt att stanna kvar och som gör det möjligt för
            dem som har förtidspension att lättare pröva sin arbetsförmåga
            utan att ta en sådan individuell och personlig risk.
          </note>
          <note>
            Det kan vi säkert åstadkomma till i någon annan diskussion. Jag
            ska givetvis inte diskutera detta utan att Ulf Holm får möjlighet
            att komma med inlägg. Men vi får säkert möjlighet att diskutera
            detta vid senare tillfälle. Jag ser fram emot den diskussionen.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2007/08:165 om ökade risker för skattefusk
          </note>
          <note type="speaker">
            Anf. 88 Finansminister ANDERS BORG (m):
          </note>
          <note>
            Fru talman! Bosse Ringholm har frågat mig om jag har för avsikt
            att vidta några särskilda åtgärder för att minska riskerna för
            ökat skattefusk med anledning av regeringens förslag om sänkta
            socialavgifter för vissa delar av tjänstesektorn. Dessutom undrar
            han om jag har för avsikt att begränsa regelkrånglet i förslaget.
          </note>
          <note>
            Förutom att öka sysselsättningen är ett av huvudskälen till att
            regeringen vill införa lägre socialavgifter för tjänstesektorn
            just att det kommer att leda till mindre skattefusk. Det höga
            skattetrycket på tjänster, den så kallade skattekilen, medför
            att vita tjänster är väsentligt dyrare än svarta. Genom åtgärden
            kommer vita tjänster lättare att kunna konkurrera med svarta.
            Fler kommer att vara villiga att köpa vita tjänster. Svarta jobb
            kommer att omvandlas till vita.
          </note>
          <note>
            Självklart är det viktigt att systemets efterlevnad kontrolleras.
            Regeringen vill bekämpa fusk av alla slag, såväl bidragsfusk som
            skattefusk. Strävan att motverka skattefusk kommer givetvis även
            att omfatta regeringens förslag om sänkta socialavgifter.
          </note>
          <note>
            För de företag som bedriver blandad verksamhet kan förslaget
            medföra att systemet bli mer invecklat, även om nedsättningen
            är frivillig. I förslaget har dock vidtagits vissa åtgärder för
            att minimera regelkrånglet. Regeringen har till exempel valt att
            ta åt sig av remissinstansernas kritik och föreslagit en förenklingsregel.
          </note>
          <note type="speaker">
            Anf. 89 BOSSE RINGHOLM (s):
          </note>
          <note>
            Fru talman! Ärade ledamöter och åhörare! Anders Borg har svarat
            på min interpellation genom att bekräfta att skattesystemet blir
            mer invecklat om man sänker socialavgifterna på det sätt som regeringen
            har föreslagit. Jag tackar för det medgivandet, Anders Borg. Det
            är ändå ett klart besked.
          </note>
          <note>
            Jag har också frågat om Anders Borg tänker vidta några ytterligare
            åtgärder för att minska riskerna för det skattefusk som kan bli
            en följd av förslaget. Jag kan inte av svaret höra eller utläsa
            någon form av åtgärd i det avseendet. Jag tittar i Anders Borgs
            förslag till resurser för Skatteverket och konstaterar att Skatteverket
            nästa år får mindre pengar till skattefuskbekämpning.
          </note>
          <note>
            Om regeringen medvetet accepterar att lägga fram ett förslag
            som innebär att man får ett mer invecklat och komplicerat skattesystem
            och samtidigt säger till Skatteverket att de får lite mindre pengar
            att kontrollera skattesystemet med, är då inte risken ganska betydande
            att det blir mer skattefel eller skattefusk?
          </note>
          <note>
            Jag medger att det har gjorts många försök under årens lopp att
            göra förändringar och differentieringar av både socialavgifter,
            moms och mycket annat. Det är naturligtvis instrument som man
            kan använda i skattepolitiken. Syftet kan ibland vara att skapa
            nya jobb och ibland att försöka komma till rätta med andra problem.
            Men jag har svårt att se hur det kan gå ihop att å ena sidan inse,
            vilket är bra att Anders Borg gör, att det kan leda till komplikationer
            för framför allt de företag som har blandade verksamheter och
            å andra sidan samtidigt säga att Skatteverket ska få lite mindre
            pengar till att kontrollera att detta inte inträffar i fortsättningen.
          </note>
          <note>
            Det fanns en betydande kritik från remissinstanserna mot förslaget
            för att det skulle snedvridna marknaden. Anders Borg brukar vara
            angelägen om att marknaden ska få leva sitt liv och att det framför
            allt ska vara på sjysta konkurrensneutrala villkor som tjänsterna
            ska kunna utvecklas.
          </note>
          <note>
            Det har funnits en diskussion om att stora och små företag tjänar
            mycket pengar på detta. Man har sedan diskuterat möjligheten,
            som en ventil, att de stora företagen, om de är tillräckligt stora,
            inte ska få denna typ av minskning av socialavgifter. Det skapar
            ytterligare en komplikation eftersom man då kan börja manipulera
            systemet ytterligare med antal anställda och liknande.
          </note>
          <note>
            Min slutsats är tyvärr, Anders Borg, att regeringen lägger fram
            ett förslag där regeringen tror att man ska få ut fler människor
            i arbete genom att sänka socialavgifterna. Samtidigt är regeringen
            medveten om att det kan bidra till lite fler skattefel eller skattefusk,
            som vanligt folk säger. Jag tycker att det är lite oroande att
            vi är i den situationen.
          </note>
          <note>
            Jag är inte heller så säker på att man ska tro att antalet anställda
            ökar i en del av branscherna. Regeringen föreslår till exempel
            konkret, så att alla förstår vad det handlar om, att man ska minska
            de sociala avgifterna för frisörer och den branschen. Jag är inte
            säker på att Anders Borg går oftare till frisören i fortsättningen
            bara för att socialavgifterna sänks efter årsskiftet. Jag tror
            att han går med viss regelbundenhet. Jag tror inte att det sker
            några större ingrepp i Anders Borgs kalufs efter årsskiftet bara
            för att socialavgifterna är lägre. Jag tror att vi får räkna med
            ungefär samma frekvens i fortsättningen.
          </note>
          <note>
            Som det exemplet visar har man ju inte uppnått själva syftet,
            nämligen att få till stånd fler arbetstillfällen. Man riskerar
            däremot att skapa fler komplikationer i skattesystemet och mer
            oreda och större risker för skattefusk.
          </note>
          <note>
            Min fråga är: Varför har regeringen minskat på pengarna till
            Skatteverket samtidigt som man lägger fram det här förslaget som
            komplicerar skattesystemet?
          </note>
          <note type="speaker">
            Anf. 90 Finansminister ANDERS BORG (m):
          </note>
          <note>
            Herr talman! Till att börja med vill jag säga till Bosse Ringholm
            att jag har ett konkret medgivande att göra. Jag kommer inte att
            konsumera fler frisörtjänster. Det räcker med att klippa sig en
            gång om året. Jag skulle till och med kunna säga till Bosse Ringholm
            att det kan vara en tanke att spara till nästa år. Man slipper
            klippa sig, man behöver inte ägna någon stor energi åt sin frisyr.
            Att inte klippa sig är ett tidsbesparande och billigt sätt att
            sköta hårvården.
          </note>
          <note>
            Det finns en logik i det som Bosse Ringholm säger som jag inte
            vill avfärda. Låt mig först säga något om varför vi har lagt fram
            det här förslaget.
          </note>
          <note>
            Vi vet att höga sociala avgifter kan spela roll i branscher där
            man har mer lågutbildad arbetskraft och möjlighet att ersätta
            arbetet med eget arbete. Jag kan hålla med Bosse Ringholm om att
            sysselsättningen på Scania nog inte påverkas i någon större utsträckning
            av de sociala avgifterna. Men jag tror att det kan spela roll
            inom hotell, restaurang, bilreparatörer och en del andra branscher.
          </note>
          <note>
            Kommissionen lägger för det kommande året väldigt stor vikt vid
            att få fram ett förslag om nedsatt moms på just de här områdena.
            Den enda skillnaden mellan kommissionens förslag och vårt är att
            de inte har inkluderat bilreparationer. Det kan man naturligtvis
            väga för och emot. De har å andra sidan inkluderat byggtjänster,
            vilket skulle kunna vara en fördel.
          </note>
          <note>
            Varför har vi lagt begränsningen på det? Det är av det enkla
            och uppenbara skälet att ingen finansminister har obegränsade
            mängder med pengar. Om man vill skapa jobb måste man prioritera.
            Man måste göra avgränsningar för att det inte ska bli för dyrt.
            Jag kommer aldrig att tillhöra dem som förordar att man ska göra
            stora, breda, dramatiska sänkningar av arbetsgivaravgifterna.
            Det kanske kan finnas skäl att återkomma på det området. Att man
            stort och dramatiskt skulle kunna sänka arbetsgivaravgifterna
            utan att det påverkar statsfinanserna eller välfärden på ett allvarligt
            sätt tror jag inte. Därför måste man ha en avgränsning.
          </note>
          <note>
            Vi har i dag fått Riksgäldens pressmeddelande, så jag kan inte
            avstå från att konstatera att vi har ett överskott på 146 miljarder
            den senaste tolvmånadersperioden. Vi amorterar 134 miljarder på
            vår skuld. Det är naturligtvis glädjande att vi i goda tider kan
            göra det. Det är bland annat för att vi har valt att på det här
            området begränsa omfattningen av åtgärderna.
          </note>
          <note>
            Det ska samtidigt sägas, vilket Bosse Ringholm lyfte fram, att
            det finns komplikationer med förslaget. Det är inget att sticka
            under stol med. De diskussioner vi har haft med kommissionen har
            tvingat oss att lägga på en restriktion med 250 anställda. Det
            är ju en komplikation.
          </note>
          <note>
            Det är inte så att företag med fler än 250 anställda är dåliga
            arbetsgivare. De är tvärtom oftast mycket bra. De är oftast inne
            i verksamheter där vi vet att det är väl fungerande företagsmatsalar
            och skolbespisningar. Det är en komplikation, och det måste vi
            naturligtvis fundera över. Det var en förutsättning och ett krav
            från kommissionen för att förslaget över huvud taget skulle kunna
            genomföras. Vi ska värdera vidare vilka implikationer det har
            och vad det betyder.
          </note>
          <note>
            Jag tror att både Bosse Ringholm och jag har bidragit till att
            Skatteverket har större möjligheter att bedriva en effektiv kontrollverksamhet.
            Bosse Ringholm avskaffade arvs- och gåvoskatten. Vi har avskaffat
            förmögenhetsskatten. Det var två mycket komplicerande och besvärliga
            skatter.
          </note>
          <note>
            Inte minst för att den tidigare regeringen lämnade efter sig
            ett arv på det här området som vi hade nytta av har vi snabbt
            kunnat få fram förslag om personalliggare och omvänd momsföring
            i byggsektorn. På basis av de uppgifter som Skatteverket hittills
            har presenterat de ska återkomma med en full utvärdering tror
            vi att förslaget om personalliggare har varit en viktig åtgärd.
          </note>
          <note>
            Jag är inte främmande för att vi ska gå vidare med åtgärder för
            att ytterligare skärpa skattekontrollen. Om vi ska kunna hålla
            någorlunda anständiga och vettiga skattenivåer måste vi ha en
            någorlunda bra och tydlig kontroll av skattesystemet. På den punkten
            delar jag Bosse Ringholms hållning.
          </note>
          <note type="speaker">
            Anf. 91 BOSSE RINGHOLM (s):
          </note>
          <note>
            Herr talman! Jag är inte den som ska ge råd till Anders Borg
            när det gäller hans besök hos frisören. Men jag kan konstatera
            att han bara går en gång per år. Jag går i varje fall en gång
            i månaden, så jag har bidragit till sysselsättningen något mer
            än vad Anders Borg har gjort. Anders Borg säger att även om han
            nu sänker de sociala avgifterna för frisörerna tänker han ändå
            inte gå dit särskilt ofta. Då bekräftar han att det inte har någon
            större sysselsättningseffekt. Jag ska inte ge råd, men något tätare
            besök hos frisörerna skulle säkert uppskattas av dem eftersom
            de får fler jobb, oavsett socialavgifterna.
          </note>
          <note>
            Jag håller med Anders Borg om att det är mer komplicerat om man
            inför de olika gränserna. Man säger att de som har 250 anställda
            och fler inte får del av socialavgiftssänkningen, men de andra
            får det. Därför tycker vi att det är en felaktig idé. Vi tror
            inte att det leder till fler jobb.
          </note>
          <note>
            Om man vill ha fler jobb hade alla de miljoner och miljarder
            som går till det här projektet i stället kunnat användas för de
            tiotusentals människor i Sverige som i dag nekas vuxenutbildning.
            De vill ha kommunal vuxenutbildning därför att de vill skaffa
            sig en yrkesutbildning för att få ett jobb. De får inte den chansen.
            Där hade pengarna gjort större nytta. Tiotusentals människor som
            är arbetslösa skulle gärna ha haft en arbetsmarknadsutbildning.
            De får inte någon arbetsmarknadsutbildning eftersom det inte finns
            pengar till det.
          </note>
          <note>
            Jag vet naturligtvis att en finansminister inte har obegränsat
            med pengar. Anders Borg bekräftar med pressmeddelandet att han
            har fått ärva mycket pengar av både mig och Pär Nuder, hans föregångare
            som finansminister. När han nu har pengar ska han använda dem
            på rätt sätt och inte sänka socialavgifterna, vilket ger mycket
            begränsad kanske ingen effekt på sysselsättningen. Det ställer
            framför allt till en massa problem när det gäller skatterna och
            komplikationer i skattesystemet.
          </note>
          <note>
            Jag tog exemplen med arbetsmarknadsutbildning och kommunal vuxenutbildning.
            Men det finns flera exempel där pengarna hade gjort mycket större
            nytta om man vill skapa jobb. Alla de branschprogram som vi utvecklade
            i näringspolitiken har nu lagts åt sidan. De uppskattades oerhört
            mycket både av industrin och av stora och små företag. Vi införde
            mängder av andra näringspolitiska insatser från socialdemokratiskt
            håll som nu har lagts åt sidan för att regeringen surfar på konjunkturen.
          </note>
          <note>
            Faktum är att under det sista året som Socialdemokraterna regerade
            tillkom nästan dubbelt så många nya jobb som det har gjort under
            det första året med den nya regeringen. Trots att den nya regeringen
            har fått sopa hem hela högkonjunkturen har man bara åstadkommit
            ungefär hälften så många nya jobb som de som tillkom under det
            sista socialdemokratiska året.
          </note>
          <note>
            Min fråga som du inte berörde, Anders Borg, kvarstår. Du har
            ju ett par möjligheter till. Om nu inte EU-kommissionen kastar
            omkull hela projektet och tvingar er att göra något annat, är
            det inte vanskligt att å ena sidan komplicera skattesystemet genom
            de sänkta socialavgifterna och å andra sidan säga till Skatteverket
            som ska kontrollera det: Sorry , ni får 150 miljoner kronor mindre
            till ert förfogande nästa år?
          </note>
          <note>
            Från socialdemokratiskt håll har vi även av andra skäl tyckt
            att det är viktigt att öka skattekontrollen. Därför har vi lagt
            in ytterligare pengar nästa år till Skatteverket. Anders Borg
            har valt den motsatta vägen.
          </note>
          <note>
            Jag ska inte vara så elak att jag påminner om de skattefel som
            har förekommit i regeringens nära kretsar under senare tid. Det
            är inte bara ett och annat skattefel där som det handlar om. Det
            handlar naturligtvis om att det finns systematiska bekymmer inom
            mycket av vår skatteuppbörd och vårt skattesystem. Det vore bra
            om vi kom till rätta med skattefusket. Då behövs det mer pengar,
            inte mindre.
          </note>
          <note>
            Min slutfråga är: Varför har ni minskat pengarna till Skatteverket
            när ni vet att det behövs mer?
          </note>
          <note type="speaker">
            Anf. 92 Finansminister ANDERS BORG (m):
          </note>
          <note>
            Herr talman! Låt mig börja med att kommentera varför vi ändå
            vill ta på oss komplikationerna i skattesystemet. Det är för att
            för frisörer, restauranger, bilreparatörer och i en del andra
            branscher riskerar höga skattekilar på arbete att dämpa lönerna
            och sysselsättningen på ett sätt som är bekymmersamt. Hotell-
            och restaurangarbetsgivarna har räknat med att det här förslaget
            kan öka sysselsättningen med 15 000 personer i deras bransch.
          </note>
          <note>
            När LO:s chefsekonom Dan Andersson utredde detta i mitten av
            90-talet räknade han med att det skulle kunna öka sysselsättningen
            med 20 00040 000. Det är alltså en åtgärd som vi bedömer är positiv.
            Dan Andersson har sedan också konstaterat att det är möjligt att
            den inte leder till fullt så stora sysselsättningseffekter men
            att den då leder till högre löner för frisörer, restauranganställda,
            hotellanställda och bilreparatörer. Det är väl inte det värsta
            som kan hända? Det är ofta grupper som har ett behov av lite extra
            pengar i plånboken.
          </note>
          <note>
            Detta är skälet till att vi tycker att det är värt att ta på
            oss komplikationen. Vill vi leva med ett förhållandevis högt skattetryck
            det är jag övertygad om att vi kommer att få göra under kommande
            decennierna oavsett vem som har regeringsmakten måste vi minska
            kostnaderna för att ha så höga skattekilar som vi har i just dessa
            sektorer.
          </note>
          <note>
            Detta förslag har förhoppningsvis sådana effekter. Det ligger
            en fördel i att det är socialavgifter som man sänker därför att
            det har en stark koppling till arbete.
          </note>
          <note>
            Låt mig också säga något om vuxenutbildningen. Det som regeringen
            gör är att vi omfördelar stöden till ett generellt statsbidrag,
            så att kommunerna har möjligheter att prioritera detta. Vi tillför
            pengar till utbildningsväsendet för att det ska finnas mer pengar
            till att läsa, räkna och skriva och för att det ska finnas mer
            pengar till lärarutbildning. Vi tillför en del av de resurser
            som också finns för kvalitet i den högre utbildningen.
          </note>
          <note>
            Sedan kan vi naturligtvis diskutera om det är bättre med vuxenutbildning
            än läsa, räkna och skriva för små barn. Jag tror att de grundläggande
            kunskaperna i skolan är väldigt viktiga, och de har nog varit
            lite eftersatta.
          </note>
          <note>
            Sedan är det så att regeringens politik ger effekt. Det handlar
            naturligtvis inte bara om konjunkturen. Om man tittar på OECD:s
            prognos som presenterades i går sjunker arbetslösheten i Sverige
            från 2006 till 2009 från 5,3 till 3,6 procent. Det är mellan 2007
            och 2009 den största nedgången av arbetslösheten om man jämför
            med alla utvecklade industriländer. Man konstaterar i rapporten
            att de reformer som har presenterats under de senaste åren kommer
            att förstärkas med ytterligare reformer vid årsskiftet och att
            dessa reformer sammantaget kommer att ha en betydande inverkan
            substantial impact på sysselsättningen på lång sikt. Man tror
            också att det finns en sannolikhet för att en stor del av effekterna
            kommer på kort sikt.
          </note>
          <note>
            Detta är åtgärder som vi har vidtagit och som vi, Konjunkturinstitutet,
            OECD och andra bedömer har effekter. En av dem är denna åtgärd.
            Det är naturligtvis riktigt.
          </note>
          <note>
            Sedan är det naturligtvis så, som Bosse Ringholm påpekar, att
            arbetet med att upprätthålla legitimiteten i skattesystemet aldrig
            tar slut. Vi måste ha ett skattesystem som uppfattas som enkelt
            och som uppfattas som legitimt därför att det finansierar bra
            offentlig verksamhet som människor vill betala för. Dessutom måste
            vi ha en kontroll som gör att reglerna efterlevs, så att skattefel
            och skattefusk förhindras.
          </note>
          <note>
            Jag ska inte heller gå in på vad tidigare regeringar har haft
            för ansvar i frågor som gäller att enskilda människor begår misstag.
            Misstag begår vi alla vid vissa tillfällen, och det är bara att
            beklaga.
          </note>
          <note>
            Vi kommer att återkomma med ytterligare åtgärder för att förstärka
            arbetet med att upprätthålla en god skattemoral och att lägga
            grunden för att det ska vara enkelt att göra rätt och svårt att
            göra fel. Det är den inriktning som vi har på detta arbete. Jag
            tror också att vi kommer att kunna presentera ytterligare konkreta
            åtgärder om en tid.
          </note>
          <note type="speaker">
            Anf. 93 BOSSE RINGHOLM (s):
          </note>
          <note>
            Herr talman! Det finns de som, visserligen lite elakt, har sagt
            att den nuvarande regeringens företrädare är någon form av falska
            profeter. Vad menar de med det? Jo, en falsk profet är någon som
            säger en sak och gör något helt annat, någon som lovar en sak
            och gör någonting helt annat.
          </note>
          <note>
            Anders Borg talade väldigt vältaligt och väldigt engagerat för
            att vi bör kontrollera mer och se till att det inte blir skattefusk.
            Men Anders Borg kommenterade inte min fråga varför man då minskar
            resurserna för kontrollen med 150 miljoner kronor. Man kan inte
            vara profet ena stunden och säga att det är jättebra med mer kontroll
            av skattesystemet för att se till att vi minskar skattefusket
            och i nästa stund säga att man är ledsen för att Skatteverket
            får lite mindre pengar till sitt förfogande. Varenda sjuåring
            vet att detta inte går ihop. Det är kanske det första som man
            lär sig, att det ska finnas något samband mellan det som man säger
            och det som man gör.
          </note>
          <note>
            Anders Borg, om ni tror att det kan skapas fler jobb genom att
            ni sänker socialavgifter på det sätt som ni gör kan du naturligtvis
            säga att det i prognoserna sägs att så och så många jobb kommer
            att skapas. Men det är bara prognoser. Vad det blir i verkligheten
            vet vi ingenting om.
          </note>
          <note>
            Vi vet däremot att när den socialdemokratiska regeringen för
            ett antal år sedan sänkte de sociala avgifterna för framför allt
            de små företagen fick vi nya jobb och nya företag. Man såg det
            som en styrka. Men det första som Anders Borg gjorde när han kom
            till Finansdepartementet var att ändra de sociala avgifter som
            vi hade sänkt för de små företagen. Detta ströks och togs bort
            omedelbart.
          </note>
          <note>
            Jag förstår inte konsekvenserna när det gäller detta. Först ökar
            man skattebördan för framför allt ett stort antal mindre företag.
            Sedan säger man något år senare att det kanske vore bra med lite
            mindre sociala avgifter. Då säger man att det blir komplikationer
            i skattesystemet. Men, säger man: Ni får lite mindre pengar så
            ska det säkert gå bra ändå. Det hänger inte ihop, Anders Borg.
          </note>
          <note type="speaker">
            Anf. 94 Finansminister ANDERS BORG (m):
          </note>
          <note>
            Herr talman! Detta är en viktig debatt, och jag välkomnar att
            Bosse Ringholm tar upp dessa frågor därför att det är viktigt
            att vi har en god ordning på skattekontrollen men också att vi
            har ett någorlunda enkelt och väl fungerande skattesystem.
          </note>
          <note>
            Det är tre saker som jag tycker är viktiga i våra prioriteringar.
            Det är full sysselsättning. Vi närmar oss detta genom att nu öka
            antalet jobb kraftigt. Det är också starka offentliga finanser
            och en god välfärd. Detta förslag är viktigt i alla dessa delar.
            Det är avgränsat och bidrar därmed till att vi klarar av det utan
            att belasta de offentliga finanserna. Det bidrar till att sysselsättningen
            ökar. Jag vill inte ge någon exakt siffra, men det handlar kanske
            om 10 000, 20 000, 30 000 eller möjligtvis fler personer. Det
            bidrar också till en väl fungerande välfärd därför att fler människor
            kommer i arbete.
          </note>
          <note>
            Det är viktigt att vi klarar dessa saker och samtidigt upprätthåller
            en god skattemoral. Jag vill ändå påpeka att när vi har infört
            omvänd momsföring för byggsektorn, när vi har infört personalliggare
            inom delar av dessa branscher och när vi nu lättar upp för tjänstesektorn
            kommer detta att underlätta en minskning av skattefusket. Jag
            ger gärna Bosse Ringholm och den tidigare regeringen erkännandet
            att både förslaget om omvänd momsföring och förslaget om personalliggare
            är förslag som vi har anpassat men i grunden har tagit över från
            den tidigare regeringen.
          </note>
          <note>
            Skatteverket måste ha större resurser i dag än vad man hade tidigare
            eftersom Bosse Ringholm har avskaffat arvs- och gåvoskatten och
            vi har avskaffat förmögenhetsskatten. Alla har sagt att det var
            skatter som var dyra att administrera, och det måste rimligen
            ha underlättat för Skatteverket.
          </note>
          <note>
            Sedan vill jag säga att Bosse Ringholm och jag har en annan egenhet
            gemensamt. Det är att vi båda har försämrat när det gäller momssatsen
            för arbetsgivaravgiften för de små företagen, av goda skäl, tyckte
            jag, när Bosse Ringholm gjorde det, och av samma skäl när vi gör
            det.
          </note>
          <note>
            Jag understryker gärna att vi tror att Skatteverket har fått
            mer resurser av det skälet att vi har lyft av dem viktiga arbetsuppgifter.
            Vi ska noga följa denna utveckling. Vi vill inte ha ett skatteverk
            som sitter snålfött utan resurser, utan det ska vara ett verk
            som har goda möjligheter att fullgöra sin uppgift. Det hoppas
            jag att vi kan vara överens om. Sedan får vi återkomma till denna
            diskussion vid ytterligare tillfällen.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2007/08:193 om ekonomisk standard
            bland ensamstående föräldrar
          </note>
          <note type="speaker">
            Anf. 95 Finansminister ANDERS BORG (m):
          </note>
          <note>
            Herr talman! LiseLotte Olsson har frågat statsministern huruvida
            han avser att vidta några åtgärder för att förbättra den ekonomiska
            standarden för ensamstående föräldrar. Arbetet inom regeringen
            är så fördelat att det är jag som ska svara på interpellationen.
          </note>
          <note>
            Ensamstående föräldrar är en utsatt grupp i samhället. Till största
            del består den av kvinnor. Löneinkomsterna är ofta låga, och de
            familjepolitiska stöden utgör en stor del av den disponibla inkomsten.
            De familjepolitiska stöden är utformade för att täcka barns behov
            och ge ekonomiskt svaga grupper möjlighet till ett boende anpassat
            efter familjesituationen. Familjestöden justeras i takt med prisutvecklingen.
            När lönerna utvecklas i snabbare takt än priserna blir inkomstutvecklingen
            lägre för grupper som har en stor del av sina inkomster från olika
            familjestöd.
          </note>
          <note>
            Regeringens politik grundas på noggranna fördelningsanalyser.
            Situationen för ensamstående med låga inkomster är en viktig utgångspunkt
            vid utformningen av politiken. Jobbskatteavdraget och möjligheten
            för ensamstående att deltidsstämpla under en längre period än
            sammanboende är exempel på detta.
          </note>
          <note>
            Regeringen anser att det är angeläget att förbättra situationen
            för de barn som har sämst ekonomisk standard. I finansplanen aviserades
            därför en utredning med uppgift att se över fördelnings- och marginaleffekter
            av de stöd som riktar sig till ekonomiskt utsatta hushåll med
            barn.
          </note>
          <note>
            Huvudinriktningen på regeringens politik är att få fler i arbete.
            Därmed kan bidragsberoende och ekonomiska klyftor minska. Det
            är nyckeln till en förbättrad ekonomisk situation för människor
            med en svag anknytning till arbetsmarknaden.
          </note>
          <note type="speaker">
            Anf. 96 LISELOTTE OLSSON (v):
          </note>
          <note>
            Herr talman! Jag börjar med att tacka för svaret, trots att jag
            tycker att det inte var så mycket i det som var hoppingivande
            för de ensamstående.
          </note>
          <note>
            Regeringen vet inte hur det är i verkligheten. Regeringen utgår
            i sin politik från att alla familjer ser likadana ut. Men i verkligheten
            är det så att en tredjedel av landets familjer inte är det som
            vi per automatik tänker på när vi talar om familjer, det vill
            säga mamma, pappa och barn. Nej, en tredjedel av landets familjer
            är familjer bestående av en förälder. Väldigt ofta är det en mamma
            och ett barn.
          </note>
          <note>
            Det finns 263 000 ensamstående med barn i dag, och av dem är
            67 procent kvinnor. Trots det är det den så kallade kärnfamiljen
            som utgör grunden och är normbildare för lagstiftning och regelverk.
            Det leder till att villkoren för barnfamiljer är orättvisa och
            ojämlika.
          </note>
          <note>
            Det blir väldigt tydligt när man läser högerregeringens budget.
            Jag ska ta några exempel. Under utgiftsområdet Ekonomisk trygghet
            för familjer och barn finns några sidor om politikens inriktning.
            Där säger ni så tjusigt att familjepolitiken bland annat ska öka
            familjernas valfrihet.
          </note>
          <note>
            Ett av högerns förslag är att införa ett vårdnadsbidrag på 3
            000 kronor i månaden. Jag skulle gärna vilja ha svar på hur ett
            vårdnadsbidrag på den summan gör att en ensamstående förälder
            får mer valmöjlighet. Vem kan leva på 3 000 kronor per månad i
            dag i Sverige? Det är omöjligt om man är ensamstående.
          </note>
          <note>
            En annan sak som regeringen slår sig på bröstet för är den så
            kallade jämställdhetsbonusen. Vad har en ensamstående mamma för
            glädje av den?
          </note>
          <note>
            Herr talman! Den ekonomiska standarden bland ensamstående föräldrar
            blir allt sämre. Ensamstående föräldrar, företrädesvis kvinnor,
            är den grupp som har störst andel i befolkningen med låg inkomst.
            Gruppen ökar dessutom. I dag säger siffrorna att 95 000 barn lever
            under svåra ekonomiska förhållanden. Av de ensamstående är det
            30 procent som har en låg inkomst och bland sammanboende är det
            8 procent. Det är en helt oförsvarlig skillnad.
          </note>
          <note>
            Siffrorna som jag nämnde nyss kommer från er egen budgetproposition.
            Jag och säkert alla ensamstående skulle vilja höra konkreta förslag
            med pengar avsatta i budgeten för att rätta till det. I stället
            hänvisar finansministern i svaret till en utredning som ska se
            över bland annat fördelningseffekterna av de stöd som riktar sig
            till ekonomiskt utsatta hushåll med barn. Jag tycker inte att
            det räcker.
          </note>
          <note>
            Precis som jag säger i min fråga har vi låtit riksdagens utredningstjänst
            titta på hur den ekonomiska standarden försämrats för ensamstående
            föräldrar under regeringens första år. Vi har bett den kartlägga
            arbetslöshet, sysselsättningsgrad, ohälsa och andel med försörjningsstöd
            bland ensamstående föräldrar med barn under 19 år.
          </note>
          <note>
            Det visar sig att ensamstående föräldrar och då särskilt kvinnor,
            eftersom det är den stora gruppen är starkt överrepresenterade
            bland arbetslösa, sjukskrivna och personer med försörjningsstöd.
            Därför har regeringens politik slagit särskilt hårt mot de familjerna.
          </note>
          <note>
            Jag ska förtydliga det hela. I budgeten för år 2008 genomför
            högern en kraftig nedskärning på föräldraförsäkringen, sänkt sjukpenninggrundande
            inkomst och åtgärder mot felaktiga utbetalningar. Allt tillsammans
            betyder nedskärningar på 1 miljard 20082010.
          </note>
          <note>
            Eftersom vi vet att gruppen ensamstående med barn är överrepresenterad,
            som jag nyss sade, drabbar det dessa familjer väldigt hårt. Det
            verkar precis som om regeringen tycker att det ska löna sig att
            vara högavlönad och frisk, och dessutom ska man inte ha några
            barn. Det ska till exempel löna sig att inte vara hemma för vård
            av barn.
          </note>
          <note>
            Jag tycker att det är en omänsklig politik. I stället för att
            skärpa reglerna för dessa familjer bör man införa en politik som
            stöder utsatta familjer.
          </note>
          <note type="speaker">
            Anf. 97 Finansminister ANDERS BORG (m):
          </note>
          <note>
            Herr talman! LiseLotte Olsson tar upp ensamståendes situation.
            Den är besvärlig. Det ska vi vara medvetna om.
          </note>
          <note>
            När Joakim Palme genomförde Välfärdskommissionens kartläggningsarbete
            var det tydligt att den grupp som fått störst försämringar under
            1990-talet var ensamstående mammor med barn. Jag säger ensamstående
            mammor därför att vi har en grupp ensamstående som är män som
            definitivt inte har samma ekonomiska utsatthet som kvinnorna har
            i den situationen.
          </note>
          <note>
            Vad beror detta på? Det finns väl belagt i annan forskning. Det
            beror på generell utsatthet. Man har små ekonomiska marginaler
            och ofta en livssituation där det är väldigt svårt att få ihop
            det så kallade livspusslet som gör att det blir en bevärlig vardag.
          </note>
          <note>
            Man arbetar ofta mindre och mer deltid och har en sämre förankring
            på arbetsmarknaden än andra grupper. Det är också så att man ofta
            är i yrken där löneutvecklingen har varit sämre under 1990-talet.
          </note>
          <note>
            Ibland har jag funderat på vad det beror på att vänsterregeringar
            förefaller vara så systematiskt oförmögna att hjälpa den kanske
            mest utsatta gruppen i det svenska samhället.
          </note>
          <note>
            Jag säger den kanske allra mest utsatta av det skälet att det
            rör sig om människor som har en ekonomisk och social utsatthet
            trots att de nästan aldrig har några allvarliga sociala problem.
            Deras sociala problem består i att de är ensamstående mammor.
          </note>
          <note>
            De är strävsamma, sparsamma och offrar för barnen. De prioriterar
            barnen och deras väl framför det mesta. Vi vet att det är så både
            från våra egna erfarenheter och från den forskning som finns på
            området.
          </note>
          <note>
            Varför misslyckas vänsterregeringar så fundamentalt med denna
            grupp? Det är därför att man inte ser fattigdomsfällorna. Vi har
            konstruerat ett system i Sverige där en ensamstående mamma har
            en högre marginaleffekt än vad Bill Gates har i USA.
          </note>
          <note>
            Vi har byggt ihop system. Det blev så tydligt när Rädda Barnen
            för något år sedan gav ut sin bok om barnfattigdom. När man går
            igenom det ser man att det rör sig som familjer där föräldrarna
            är förtidspensionärer. Där har vi en tröskeleffekt som i vissa
            fall överstiger 105 procent.
          </note>
          <note>
            Det rör sig om socialbidragstagare. Där har vi en tröskeleffekt
            på 100 procent. Det rör sig om människor som är sjukskrivna eller
            som är beroende av något annat inkomststöd, till exempel bostadsstöd.
            Där har föräldrarna inte någon möjlighet att med eget arbete påverka
            den egna livssituationen. Man har berövat dem kraften och möjligheten
            att styra över sitt liv.
          </note>
          <note>
            Det ser inte vänsterregeringar. De ser inte betydelsen av att
            det ska löna sig att arbeta. Jag vill absolut inte påstå att det
            är medvetet. Jag tror att de flesta människor som stöder den politiska
            vänstern uppfattar sig som genuina anhängare av rättvisa. Men
            i den politiska praktiken har man låst in denna grupp i fattigdomsfällor.
          </note>
          <note>
            Vad gör nu denna regering? Vi kan titta på hur jobbavdraget påverkar
            arbetade timmar och sysselsättning. Vi skrev i budgeten att det
            skulle ha störst effekt för decilgrupp 1 och 2, det vill säga
            de 20 procenten med lägst inkomst där många av dessa människor
            befinner sig.
          </note>
          <note>
            Nu ser vi att vi har rekord i antalet arbetade timmar. I oktober
            när siffran nådde en ny höjdnivå kunde vi se att det var just
            kvinnorna som svarade för den största delen av ökningen. Vi ser
            att dessa åtgärder inte bara i beräkningar utan även i konkreta
            siffror har effekter. När man får fler arbetade timmar stiger
            inkomsterna och minskar inkomstskillnaderna.
          </note>
          <note>
            Vi kan också se att när vi nu genomfört reformer stiger lönerna
            i den här gruppen. Vi fick i oktober den högsta löneökningstakten
            för kommunalgruppen. Varför kunde vi få det? Jo, därför att vi
            fick ett löneavtal. Vi fick också en budgetproposition som lade
            grunden för en ökad flexibilitet på arbetsmarknaden. Då klarar
            vi lite högre löneökningstakt utan att inflationen drar i väg
            och framtvingar åtstramningar i den ekonomiska politiken.
          </note>
          <note>
            Vår politik leder till fler människor i arbete, fler arbetade
            timmar och bättre löner för just de grupper som LiseLotte Olsson
            värnar om. Vi kan i praktiken göra det Vänstern aldrig lyckats
            med att göra själva.
          </note>
          <note type="speaker">
            Anf. 98 LISELOTTE OLSSON (v):
          </note>
          <note>
            Herr talman! När man diskuterar med högerföreträdare är det typiskt
            att ni skyller på det som hänt tidigare under vänsterregeringen.
            Jag tänker inte falla i den fällan och stå och försvara. Det var
            mycket som inte var bra på den tiden. Det försöker vi rätta till
            och kommentera och kritisera nu.
          </note>
          <note>
            Finansministern kan inte skylla ifrån sig eller bortse från sig
            egen roll i det hela. Ni har chans att rätta till det som ni nu
            tycker att vi gjorde så fel. Ta chansen nu när ni har regeringsmakten.
            Det finns mycket ogjort.
          </note>
          <note>
            Finansministern talar i svaret om familjestöden. Där finns det
            konkreta saker man kan göra. Det gäller till exempel bostadsbidragen.
            De har stått stilla sedan ungefär tio år tillbaka. Vad tänker
            ni göra för att rätta till det? Det är de ensamstående som är
            mest beroende av bostadsbidrag för att kunna bo någorlunda drägligt.
          </note>
          <note>
            Föräldrapenningen kommer att sänkas i och med att man gör om
            beräkningsgrunden i sjukförsäkringssystemet. Det drabbar förstås
            ensamstående ännu mer eftersom de bara har en inkomst.
          </note>
          <note>
            Underhållsstöden har också stått stilla väldigt länge. Där har
            Vänsterpartiet ett förslag om att värdesäkra dem. Jag undrar hur
            regeringen ställer sig till en sådan sak.
          </note>
          <note>
            Precis som finansministern säger är möjligheten att få jobba
            viktig. Ju mer man jobbar, desto mer tjänar man. Det är också
            sant. Men det finns en sak som man också skulle kunna göra för
            att underlätta för ensamstående med barn. Det är att man ser till
            att de har rätt till barnomsorg på obekväm arbetstid. Så är det
            inte i dag.
          </note>
          <note>
            En arbetslös ensamstående kvinna som exempelvis jobbar inom vården
            är beroende av att ha barnpassning ordnad både för att kunna ta
            ett erbjudet jobb, om man nu är arbetslös, och kunna stämpla om
            man inte får jobbet. Den barnomsorgsmöjligheten är väldigt viktig
            för att öka sysselsättningsgraden hos de ensamstående. Jag undrar
            vad ni har för planer för det?
          </note>
          <note>
            När det gäller jobbskatteavdraget kan man diskutera statistik
            och se på olika sätt. Men det ger mer till dem som tjänar mer.
            Det är ofrånkomligt.
          </note>
          <note>
            Ju fler tusenlappar jag har i månaden desto mer värt är jobbskatteavdraget.
            De ensamstående mammorna tillhör inte den här gruppen. Av era
            skattesänkningar går två tredjedelar till den tredjedel som är
            rikast i Sverige. Jag tror inte att det är speciellt många ensamstående
            mammor som tillhör den rikaste tredjedelen.
          </note>
          <note type="speaker">
            Anf. 99 Finansminister ANDERS BORG (m):
          </note>
          <note>
            Herr talman! Jag vill inte ge LiseLotte Olsson intrycket av att
            jag skyller på den tidigare vänsterregeringen. Hade jag velat
            göra det hade jag naturligtvis tagit upp att förmögenhetsskillnaden
            ökade med 26 procentenheter, att förmögenhetsspridningen ökade,
            att inkomstskillnaderna ökade, att det inte skedde något med löneskillnaderna
            mellan män och kvinnor. Då hade vi kunnat utvärdera 19942006.
          </note>
          <note>
            Min poäng var lite annorlunda. När vi tittar på det som Joakim
            Palme och Välfärdskommissionen visade har just ensamstående mammor
            varit en grupp som inte följt med i standardutvecklingen, i väldigt
            stor utsträckning beroende på att vi felkonstruerat de sociala
            trygghetssystemen. Det har naturligtvis inte enbart vänstern ansvar
            för. Det kunde vi möjligtvis ha åtgärdat vid tidigare regeringsinnehav.
          </note>
          <note>
            Alla undersökningar visar att det ekonomiska incitamentet spelar
            störst roll för kvinnor med lägre inkomster. För dem har vi baxat
            ihop ett system av socialbidrag, transfereringar, kommunalskatter
            och arbetsgivaravgifter som ger en extrem tröskeleffekt på låga
            inkomster. Vi har en skattebelastning på 60 procent sammantaget
            från de första kronorna vid ett halvtidsjobb. Vi har en sammantagen
            inkomstprövning i de här stöden som gör att marginaleffekterna
            för människor som ligger på inkomstnivåer runt 10 000 kronor i
            månaden ligger på 60 procent. Det är obegripligt att vi har konstruerat
            våra sociala trygghetssystem så illa.
          </note>
          <note>
            Jag ska också säga att ett av skälen till att vi gör vårt jobbskatteavdrag
            är erfarenheterna på det här området. När Bill Clinton gör sin
            Earned Income Tax Credit 1995 har det dramatiska effekter. Man
            är tillbaka till fattigdomsnivån 1960. Man har tagit tillbaka
            det utanförskap man hade.
          </note>
          <note>
            Den största effekten i det Clinton gjorde ligger på ensamstående
            mammor. Man har gått ifrån att två tredjedelar var beroende av
            olika inkomststöd till att de i dag i allt väsentligt och i huvudsak
            är egenförsörjda med allt vad det innebär av stolthet att kunna
            försörja sin familj, att få vara med på arbetsmarknaden och utvecklas,
            att ha arbetskamrater, att få vara del av ett arbetsliv, att barn
            får växa upp i en miljö där arbete är det som är försörjningen
            och känslan av att det man gör när man växer är att gå in i arbetslivet
            och får vara en del av samhället i den bemärkelsen.
          </note>
          <note>
            Här är jobbavdraget en jätteviktig åtgärd. Det är precis som
            när Bill Clinton gjorde sin Earned Income Tax Credit. De största
            sänkningarna av skatterna ligger på marginalen, på genomsnittet
            och på tröskeln i decilgrupperna 2 och 3, möjligtvis upp till
            4. Det är där de största förändringarna av marginalskatt, genomsnittsskatt
            och tröskeleffekt ligger. Det är därför vi nu också ser effekterna.
            Det är därför vi nu ser att arbetade timmar stiger så mycket hos
            just kvinnorna.
          </note>
          <note>
            Det är precis så här vi kommer att få föra diskussionen. Vi ser
            på goda grunder, precis som IMF, OECD, Riksbanken och KI, att
            vår politik har goda effekter. Vänsterföreträdare säger nej, nej
            och nej. Om man bara räknar statiskt och med någon väldigt konstig
            fördelningsmodell som de har skruvat ihop på riksdagens utredningstjänst
            kan de minsann visa att det blir snedfördelning.
          </note>
          <note>
            Det som gör att jag längtar till valrörelsen är att då kommer
            vi inte att diskutera RUT-modeller. Då kommer vi att diskutera
            verkligheten. Då kommer det att ha visat sig att lönerna för kommunalare
            nu kan stiga utan att det blir inflation. Då kommer det att visa
            sig att jobben i servicesektorn och för de här grupperna växer
            till. Då kommer det att visa sig att det är just i de här grupperna
            arbetade timmar stiger, och det är just i de här grupperna vi
            kan se att stigande inkomster gör att inkomstskillnaderna minskar.
            Det är då vi kan se att vi har byggt ett samhälle som tar lite
            bättre hand om de allra mest utsatta grupperna. För det är precis
            dem som vi talar om när vi talar om ensamstående kvinnor.
          </note>
          <note type="speaker">
            Anf. 100 LISELOTTE OLSSON (v):
          </note>
          <note>
            Herr talman! Vi är alltså överens om att ensamstående kvinnor
            med barn är starkt drabbade. Det verkar som om vi är överens om
            det. Det är alltid något.
          </note>
          <note>
            Men jag tycker att det är lite cyniskt att be den gruppen vänta
            till valrörelsen för att se att något har hänt. Jag vill att saker
            och ting ska hända fortare. Det är några år dit i alla fall.
          </note>
          <note>
            Jag tycker också att vi kan hålla oss till Sverige. Jag tänker
            inte diskutera Clinton och USA. Det här handlar om Sverige och
            Sveriges ensamstående mammor, föräldrar med barn.
          </note>
          <note>
            Det finns en förening som heter Makalösa föräldrar. Jag tror
            verkligen inte att de delar Anders Borgs verklighetsbeskrivning
            att de skulle ha fått det så mycket bättre. Det är precis tvärtom.
            De har fått det sämre den senaste tiden.
          </note>
          <note>
            Jag tänkte passa på eftersom det snart är jul. Jag ska berätta
            om en undersökning som föreningen Majblomman har låtit Sifo göra.
            Rapporten heter Vad fick du i julklapp? Den visar att var tredje
            ensamstående förälder inte kan vara ledig under barnens jullov.
            De har inte heller pengar till barnens julklappar.
          </note>
          <note>
            Den visar också att ekonomisk utsatthet är förknippad med känslor
            av skam och rädsla och att fattigdomen riskerar att bli en livslögn.
            Man köper dyra julklappar som man egentligen inte har råd med.
            I stället bryr man sig inte om att betala hemförsäkringen.
          </note>
          <note>
            Det finns ett ord som ni borgare använder titt som tätt. Det
            är utanförskap. Är det någon gång det ordet passar in är det just
            för barnen som växer upp i de här miljöerna, den här situationen.
            Det är fattiga barn. Det visar sig att 47 procent av de barnen
            inte har råd att ha aktiviteter tillsammans med sina kamrater.
            Det om något skapar utanförskap.
          </note>
          <note>
            Vad säger finansministern? En julklapp skulle kunna vara att
            på allvar försöka göra något för de här barnen och familjerna.
            Där har jag och Vänsterpartiet några förslag, men som vanligt
            rusar talartiden i väg väldigt fort.
          </note>
          <note>
            Vi kan börja med att säga nej till sänkta ersättningsnivåer,
            eftersom den här regeringens besparingar på det området verkligen
            drabbar en utsatt grupp som har en inkomst i familjen. Sedan vill
            vi också göra en satsning på offentlig sektor och inte precis
            tvärtom som regeringen gör. Offentlig sektor behövs för den är
            kvinnors arbetsmarknad till stor del, och den behövs för att omsorgen
            om barnen ska fungera.
          </note>
          <note type="speaker">
            Anf. 101 Finansminister ANDERS BORG (m):
          </note>
          <note>
            Herr talman! LiseLotte Olsson gör ett litet misstag när hon tror
            att vi behöver vänta till valrörelsen. Oktoberstatistiken har
            vi nu fått. Där ser vi att arbetade timmar stiger kraftigt och
            att huvuddelen av detta ligger hos kvinnorna.
          </note>
          <note>
            Vi ser nu att för första gången på mycket lång tid är det kommunalarbetarnas
            löner som stiger snabbast. Det är även på handelsområdet. Vi har
            fått höga avtal hos dem utan att Sverige är ett land där inflationen
            springer i väg eller där det behövs kraftiga åtstramningar. Varför?
            Jo, för att den här regeringen har satsat på en politik som gör
            arbetsmarknaden mer flexibel, som gör att fler människor vill
            arbeta, att arbetsutbudet ökar. Då har vi råd att klara löneökningar
            också för dessa grupper utan att det behövs åtstramningar och
            nedskärningar.
          </note>
          <note>
            Jag är övertygad om att det kommer att vara precis på samma sätt
            framöver. Det är nu i dessa grupper vi ser arbetade timmar och
            sysselsättning öka.
          </note>
          <note>
            Låt mig ta det konkret. Vad gör vi? frågar LiseLotte Olsson.
            Vid årsskiftet ska vi förhoppningsvis kunna ta ett ytterligare
            steg i jobbavdraget. Om EU-kommissionen så vill ska vi väl så
            småningom också kunna sänka socialavgifterna för tjänstesektorn.
            Vilka är det som jobbar i hotell och restaurang och i frisersalongerna?
            Det är kvinnor. Det är ofta ensamstående kvinnor. Det är just
            där jobben kommer att komma. Det är precis det här vi är på väg
            att göra: återupprätta full sysselsättning också för grupper som
            har stått alldeles för svaga i den svenska ekonomin.
          </note>
          <note>
            Jag kan inte komma ifrån den utmärkta bok Rädda Barnen gav ut
            för något år sedan om barnfattigdom. Det var så tydligt. I varje
            familj handlar det om en fattigdomsfälla som vi har skapat, inte
            genom att vi har en bra och generös välfärdsstat det ska vi ha
            utan för att vi i en del av denna välfärdsstat, inkomststöden
            till de sämst ställda, har lyckats bygga upp fattigdomsfällor.
            Det är fattigdomsfällor som gör att en person som går till arbete
            inte får en krona extra för det. I många fall förlorar en ensamstående
            kvinna med två barn eller fler på att gå in på arbetsmarknaden.
            Hon förlorar månadsinkomst på det. Så får det inte vara.
          </note>
          <note>
            Vi ska ha ett tryggt samhälle där människor kan leva på sin lön
            och ta hand om de sina. Det måste också gälla de ensamstående
            kvinnorna.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2007/08:210 om Försvarsmaktens markområden,
            en lokal och regional resurs
          </note>
          <note type="speaker">
            Anf. 102 Finansminister ANDERS BORG (m):
          </note>
          <note>
            Herr talman! Michael Hagberg har frågat kommun- och finansmarknadsminister
            Mats Odell när han avser att se till att Strängnäs kommun får
            besked om möjligt köp av norra övningsfältet. Han har också frågat
            i vilken omfattning det markinnehav som anses vara av riksintresse
            för Försvarsmakten kommer att kunna minska i och med omställningen
            till ett insatsförsvar. Arbetet inom regeringen är så fördelat
            att det är jag som ska svara på frågorna.
          </note>
          <note>
            Strängnäs kommun har den 21 mars 2007 i skrivelse begärt att
            regeringen ska medverka till att drygt 600 hektar av det tidigare
            så kallade norra övningsfältet, P 10 i Strängnäs som förvaltas
            av Fortifikationsverket, kan överlåtas till kommunen.
          </note>
          <note>
            Enligt förordningen (1996:1190) om överlåtelse av statens fasta
            egendom, m.m. kan Fortifikationsverket på marknadsmässiga villkor
            sälja mark till en kommun för samhällsbyggnadsändamål. Pris och
            övriga villkor för överlåtelsen ska i första hand bestämmas genom
            förhandlingar mellan kommunen och den säljande myndigheten. Regeringen
            kan som en sista utväg utse en särskild förhandlare eller, på
            uppdrag av kommunen eller myndigheten, avgöra ärendet.
          </note>
          <note>
            Jag har tagit del av korrespondens mellan Fortifikationsverket
            och Strängnäs kommun som visar på en vilja till fortsatt förhandling.
            Det är min bedömning att det finns goda möjligheter till en kommande
            överenskommelse om överlåtelse av mark mellan parterna utan regeringens
            medverkan. Det är min övertygelse att förutsättningen för att
            lösa frågan är god.
          </note>
          <note>
            Vad gäller frågan om med vilken omfattning statens markinnehav
            kommer att kunna minska så avvecklar Försvarsmakten löpande sin
            verksamhet som följd av riksdagens försvarsbeslut. Mellan 2001
            och 2006 har därför Fortifikationsverkets markinnehav minskat
            med 10 procent. Avvecklingen kommer att fortgå. Avslutningsvis
            kan jag nämna att Försvarsmakten i höst preliminärt anmält för
            Fortifikationsverket vilka övnings- och skjutfält Försvarsmakten
            avser att lämna som en följd av försvarsbeslutet.
          </note>
          <note type="speaker">
            Anf. 103 MICHAEL HAGBERG (s):
          </note>
          <note>
            Herr talman! Jag vill tacka finansministern för svaret. Jag ställde
            frågan till Mats Odell, och det gjorde jag av den anledningen
            att han titulerar sig kommunminister samt att kommunen har haft
            skriftväxling med nämnd minister. Jag tycker att försvarsministern
            borde ha ett ansvar för försvarets markinnehav och därmed ha ett
            samlat grepp över hur marken ska användas nu och i framtiden.
            Men nu är det finansministern som svarar på interpellationen.
            Svaret kommer visserligen för sent, men det är enligt riksdagens
            regelverk anmält till kammaren, så det är okej för mig.
          </note>
          <note>
            Att förhandlingarna med kommunen om försäljningen av det så kallade
            norra övningsfältet utanför Strängnäs gått i stå och möjligen
            hamnat mellan stolarna är helt oacceptabelt. Det blir stora konsekvenser
            för kommunens och näringslivets planering för framtiden. När Tomas
            Widmark på Strengnäs Tidning började rota i ärendet upptäckte
            han att inget hänt på nio månader. Nio månader blir en historisk
            långbänk. Det är väldigt olyckligt.
          </note>
          <note>
            Nu verkar det vara klart att det är finansminister Anders Borg
            som ska ha ansvaret. Då måste han ta telefonen och ringa sin partikamrat
            Ann Landerholm från Moderaterna, kommunstyrelsens ordförande,
            och gärna också se till att oppositionen blir inblandad, och meddela
            att förhandlingarna kommer i gång omedelbart. Kommunen behöver
            regeringens stöd. Jag tror och hoppas att regeringen med finansministern
            i spetsen vill ge den det. Jag tycker att vi ska utse en förhandlingsman.
          </note>
          <note>
            Som en följd av försvarsbeslutet 2004 lades ett antal regementen
            ned och ett stort antal fastigheter och markområden blev fria
            till andra användningsområden. Vasallen gör ett föredömligt jobb
            med att bygga upp, hyra ut och lämna ut lokaler till försäljning
            till bostäder, skollokaler, småindustri, kommersiell verksamhet
            med mera.
          </note>
          <note>
            På många platser i vårt land upplever kommunerna att Försvarsmakten
            hindrar utvecklingen genom att använda det så kallade riksintresset
            som motiv. Det är djupt olyckligt.
          </note>
          <note>
            Jag kräver inte att finansministern ska vara insatt i den här
            frågan i dag, men nu när jag ser att ansvaret ligger på honom
            hoppas jag att han kan sätta sig in i den frågan. Jag vill fråga
            finansministern vad han avser att göra för att stödja Strängnäs
            kommun när det gäller förhandlingarna om detta och om han möjligen
            kan utse en förhandlingsman.
          </note>
          <note type="speaker">
            Anf. 104 Finansminister ANDERS BORG (m):
          </note>
          <note>
            Herr talman! Låt mig börja med att beklaga att vi fått en försening
            när det gäller svaret på interpellationen. Jag tackar Michael
            Hagberg för att han förstår att ibland är situationen sådan att
            vi inte kan leverera på den tid som är bestämd.
          </note>
          <note>
            Vi är båda sörmlänningar och har kontakt med många av våra grannar,
            inte minst vårt utmärkta kommunalråd i Strängnäs Ann Landerholm.
            Jag har talat med henne i denna fråga vid flera tillfällen. Jag
            vill gärna vara tydlig med detta. Regeringen avser att ge Strängnäs
            kommun stöd för att man ska klara av en sådan här affär. Jag är
            övertygad om att det finns goda förutsättningar för verket och
            kommunen att lösa ut den frågan. Jag upprepar gärna att det är
            min övertygelse att här bör verk och kommun tala med varandra
            och hitta en bra lösning. Jag är övertygad om att det också kommer
            att ske. Jag tror att både Fortifikationsverket och Strängnäs
            kommun uppfattar att vi, inte minst tack vare Michael Hagbergs
            interpellation, är tydliga på den punkten. Det ska finnas förutsättningar
            att lösa frågan. Jag inser också att Michael Hagberg kommer att
            återkomma till frågan om vi inte gör det. Jag tycker också att
            vi som sörmlänningar kan ha ett gemensamt intresse här. Vi ska
            hitta en bra lösning här.
          </note>
          <note>
            Jag tillhör inte dem som anser att Försvarsmakten i all evinnerlighet
            ska sitta på stora markresurser. Fortifikationsverket ligger under
            Finansdepartementet, och det är därför jag står här i talarstolen
            för att svara på frågan. Försvarsmakten bör kunna fortsätta att
            avveckla det här markinnehavet. Det har skett en minskning med
            10 procent.
          </note>
          <note>
            Vi ska inte ha någon våldsam privatisering på det här området,
            lika lite som vi har det på något annat område, utan vi ska förvalta
            statens resurser på ett ansvarsfullt och bra sätt. Följaktligen
            ska det också kunna ske en minskning av försvarets markinnehav
            på ett lämpligt, ansvarsfullt och balanserat sätt. Det kommer
            vi säkert också att återkomma till. Det finns säkert anledning
            att återkomma till frågan om hur och i vilken takt Fortifikationsverket
            och andra ansvariga ska hantera den frågan. Det ska naturligtvis
            ske i nära samråd med kommuner, Försvarsmakten och andra intressenter.
          </note>
          <note type="speaker">
            Anf. 105 MICHAEL HAGBERG (s):
          </note>
          <note>
            Herr talman! Anders Borg ser nog lite mer positivt på det här
            än vad jag gör. Det märker jag. Jag har sett dessa nio månaders
            väntetid när frågan inte behandlades över huvud taget. Så får
            det inte gå till. Det får inte fortsätta.
          </note>
          <note>
            Inför försvarsbeslutet 2004 hade jag många kontakter med den
            dåvarande regeringen för att få dem att förstå vikten av att när
            vi lägger ned ett regemente måste lokaler och markområden göras
            fria till försäljning till kommunerna eller företag så att annan
            verksamhet kan komma till stånd för en utveckling som ska ge nya
            arbetstillfällen.
          </note>
          <note>
            För Strängnäs del gavs inga löften om ersättningsjobb, vilket
            gjordes på många andra platser. Kommunen sade då: Läggs P 10 ned
            är det väl rimligt att all verksamhet lämnar området och dörren
            öppnas för ny modern verksamhet som kan ge framtidens jobb.
          </note>
          <note>
            Härads skjutfält ligger också i Strängnäs kommun. Där övade P
            10 med sina bandvagnar, sköt med grovkalibriga vapen, tränade
            minröjning med mera. Fältet används fortfarande av vissa regementen
            men inte alls i samma skala, och det förundrar mig.
          </note>
          <note>
            Jag vill fråga finansministern om det inte vore bättre att satsa
            på det nya och låta ny verksamhet som ger nya jobb få tillträde
            till området. Jag undrar om det är rimligt att bygga nya lokaler
            för miljontals kronor på fältet. Dessa lokaler behöver personal,
            vakthållning, underhåll och drift.
          </note>
          <note>
            År 2007 är det första år som den nuvarande borgerliga regeringen
            med en moderat försvarsminister haft fullt ansvar för försvarets
            verksamhet. Underskottet i år beräknas bli 1 miljard.
          </note>
          <note>
            Min fråga blir då: Är det inte rimligt att lägga ned P 10 helt
            och öppna för det nya och inte bygga nytt på Häradsfältet i skuggan
            av att Försvarsmakten beräknas gå med ca 1 miljard back under
            innevarande år?
          </note>
          <note type="speaker">
            Anf. 106 Finansminister ANDERS BORG (m):
          </note>
          <note>
            Herr talman! Michael Hagberg konstaterar att vi nu har haft ett
            helt år med en borgerlig finansminister och en borgerlig försvarsminister
            som har fullt ansvar. Han pekar på att vi skulle ha ett underskott
            i försvaret.
          </note>
          <note>
            Jag kan då inte låta bli att läsa i Riksgäldens pressmeddelande
            där man konstaterar att vi nu i november har 134 miljarder kronor
            i överskott för den senaste tolvmånadersperioden. 134 miljarder
            kronor är pengar det med. Vi är överens om att vi ska ha en god
            hushållning med de offentliga finanserna. Den generella bilden,
            även om det nu finns en misshantering på försvarssidan från Försvarsmakten
            eller hur det nu kan ha gått till, är att de offentliga finanserna
            är i god ordning.
          </note>
          <note>
            God ordning är också det sätt jag vill att Fortifikationsverket
            bedriver verksamheten på. De har ett tydligt uppdrag. De har sålt
            ut 10 procent av markinnehavet, som jag nämnde tidigare, men det
            är en underskattning av det arbete de har bedrivit. De har börjat
            med de allra viktigaste anläggningarna först. De har tagit fastigheter
            som är av nyckelbetydelse för inte minst kommunerna i första hand
            och inte de stora markområdena. Det tycker jag är en rimlig prioritering,
            och jag förutsätter att Fortifikationsverket fortsätter på det
            sättet. Så ska vi förhålla oss till offentlig egendom. Det är
            viktigt att vi gör detta. Vi går över till ett insatsförsvar,
            och då finns det en möjlighet att minska försvarets kostnader
            för stora markinnehav. Men det måste naturligtvis ske på ett bra
            och klokt sätt.
          </note>
          <note>
            Sedan ska vi komma ihåg att nedläggningen av P 10 inte var något
            som uppskattades i Strängnäs. De var mycket förgrymmade över att
            regeringen inte ville göra något särskilt program.
          </note>
          <note>
            Samtidigt ska vi komma ihåg det är inte min sak att försvara
            den förra regeringen mot Michael Hagberg, men jag vill ändå påpeka
            detta att det kanske inte var en helt orimlig bedömning, givet
            att Strängnäs har den lägsta arbetslösheten i Södermanland, ett
            snabbt växande näringsliv och är en del av ett mycket dynamiskt
            område av Sverige. Det kanske inte var just i Strängnäs som de
            största problemen kom.
          </note>
          <note>
            Det förhindrar inte att vi ska gå vidare med den viktiga frågeställning
            som Michael Hagberg tar upp. Jag vill vara tydlig på den punkten.
            Jag är övertygad om att det berörda verket och kommunen har förutsättningar
            att föra de här diskussionerna på ett sådant sätt att de kan nå
            en gemensam överenskommelse.
          </note>
          <note>
            Sedan finns det en komplikation, och den måste vi nog hantera
            innan vi helt avslutar detta. Det är frågan om oexploderad ammunition.
            Vi har gett ett särskilt uppdrag till Fortifikationsverket att
            titta på omfattningen, vilka skjutfält som kan beröras och på
            vilket sätt det ska hanteras. Det är en viktig fråga, och den
            kan vi inte bortse från. Det är ytterligare ett skäl till att
            det här måste hanteras i god ordning och på ett ansvarsfullt sätt.
          </note>
          <note type="speaker">
            Anf. 107 MICHAEL HAGBERG (s):
          </note>
          <note>
            Herr talman! Visst är det bra att finansministern är förhoppningsfull
            om att förhandlingarna kommer att gå i gång, att de kommer att
            fungera och att de kommer att lösa upp ett antal knutar och avlägsna
            de våta filtar som ligger över verksamheten i Strängnäs och dess
            närområde. Visst är det ett problem att det finns ammunition som
            inte har exploderat eller träffat sitt mål. Det är framför allt
            på Häradsfältet. Det är ju en miljösanering som måste till om
            ett sådant område ska exploateras.
          </note>
          <note>
            Men nu är det inte så att man har skjutit överallt på Häradsfältet.
            Det är 4 000 hektar. De har naturligtvis inte kunnat sprida de
            där kulorna hur som helst. Någorlunda precision finns det i försvaret
            också. Det är inte 4 000 hektar som behöver miljösaneras, vilket
            Fortifikationsverket ibland gör gällande. Helt klart är det ett
            antal hektar, men det kan man också komma överens om. Miljösaneringen
            ska markägaren ha ansvaret för innan försäljningen. Men det går
            att träffa avtal mellan köparen och säljaren om hur det ska gå
            till. Det är jag fullständigt övertygad om.
          </note>
          <note>
            Men Härads skjutfält, som vi berörde i tidigare inlägg då vi
            pratade om just miljösanering, kommer ju i nästa steg. Det är
            det faktum att det pågår verksamhet där som i viss mån hindrar
            Strängnäs utveckling på andra sidan E 20. Det är många gånger
            bullerzoner och annat som är problemet för dem där.
          </note>
          <note>
            Men det norra skjutfältet är akut. Det är de markområden som
            ligger runt brofästet för Strängnäsbron på väg mot Enköping. Där
            finns enorma möjligheter till utveckling för kommunen, både när
            det som sagt gäller kommersiell verksamhet och bostäder.
          </note>
          <note>
            Om inte Anders Borg lovar att vi kan få en förhandlingsman nu
            kommer jag naturligtvis att återkomma i ärendet om ingenting händer.
            Nio månader får inte gå igen, utan jag hoppas att förhandlingarna
            kan komma i gång redan nästa år.
          </note>
          <note type="speaker">
            Anf. 108 Finansminister ANDERS BORG (m):
          </note>
          <note>
            Herr talman! Vi vill naturligtvis ha en dynamisk utveckling i
            Strängnäs. I den här frågan kanske man ska säga att det väl är
            viktigt att den inte blir explosionsartad utan att vi hanterar
            frågan om oexploderad ammunition på ett ansvarsfullt sätt. Ursäkta
            mitt försök till jullustighet! Det är min bedömning att vi har
            goda förutsättningar att hantera den här frågan, och att den bör
            kunna lösas av verk och kommun.
          </note>
          <note>
            Jag tror också att vi i den generella frågan, som jag vet att
            Michael Hagberg har diskuterat med försvarsministern, gradvis
            ska ta det här arbetet framåt. Men det måste ske på ett strukturerat
            och ordnat sätt.
          </note>
          <note>
            Jag vill också säga att jag verkligen välkomnar att Michael Hagberg
            tar upp den här frågan. Det är viktigt, även om vi nu råkar ha
            ett moderat kommunalråd i Strängnäs, att de regionala företrädarna
            tillsammans arbetar för en stark region. Det är någonting som
            jag naturligtvis välkomnar. Jag tycker att det är bra när man
            partiöverskridande kan agera för en bra och stark regional utveckling.
          </note>
          <note>
            Låt oss gärna återkomma till den här frågan. Det är en viktig
            sak som bör kunna lösas.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2007/08:243 om genomförande av EU:s
            klimatpolitik
          </note>
          <note type="speaker">
            Anf. 109 Statsrådet CECILIA MALMSTRÖM (fp):
          </note>
          <note>
            Herr talman! Ulf Holm har frågat mig vilka initiativ jag kommer
            att ta för att EU-budgeten, såväl vid översynen av nuvarande långtidsbudget
            som vid nästa långtidsbudget, anpassas för att kunna nå de klimatmål
            som antagits på EU-toppmötet i mars 2007 samt inom vilka områden
            i EU-budgeten jag kommer att verka för att det sker kraftiga omfördelningar
            för att kunna nå EU:s klimatmål.
          </note>
          <note>
            I likhet med Ulf Holm gläds jag över toppmötets beslut att fastställa
            ambitiösa och bindande mål för att möta Europas klimatutmaningar,
            vilket är ett bra exempel på hur EU kan skapa mervärde genom gemensamma,
            kraftfulla insatser. Nu är det upp till medlemsländerna och EU
            att visa att man är redo att anta de här angelägna utmaningarna
            och genomföra de beslutade målen.
          </note>
          <note>
            I december 2005 slöt Europeiska rådet en överenskommelse om en
            budgetram för perioden 20072013. Samtidigt kom man överens om
            att göra en förutsättningslös översyn av EU:s utgifter och inkomster
            i halvtid. En rapport om detta ska presenteras av kommissionen
            20082009. Den här översynen är det bästa tillfälle vi har de närmaste
            åren att pröva om de gemensamma resurserna verkligen utnyttjas
            på bästa sätt för att uppnå de långsiktiga målen för det europeiska
            samarbetet.
          </note>
          <note>
            Det finns några breda nyckelområden där regeringen bedömer att
            ett gemensamt agerande skapar ett betydande europeiskt mervärde.
            Miljö och klimat är ett sådant område, där effekterna av förändringarna
            är gränsöverskridande, och det motiverar ett gemensamt agerande.
            Samarbetet på det här området bygger på lagstiftning, och medlemsländerna
            har ett ansvar för att bekosta genomförandet. Inom Regeringskansliet
            analyserar vi nu om och hur EU-budgeten kan användas för att möta
            kommande utmaningar på miljö- och klimatområdet.
          </note>
          <note>
            Förändringar både inom unionen och i dess omvärld, bland annat
            som en följd av klimatförändringarna, har medfört att nya behov
            och möjligheter har uppstått. För att uppnå en budget anpassad
            till dagens och framtidens behov krävs en kraftig reformering
            av EU-budgeten och en omprioritering mellan utgifter. I dag går
            mer än 75 procent av EU-budgeten till traditionella utgiftsområden.
            En allt större del måste gå till åtgärder för att möta nya utmaningar
            vad gäller att stärka EU:s konkurrenskraft, möta miljö- och klimatförändringarna,
            bekämpa den allt grövre gränsöverskridande brottsligheten och
            stärka EU:s globala roll.
          </note>
          <note>
            I linje med detta avser regeringen att i budgetöversynen verka
            för en genomgripande reformering av den gemensamma jordbrukspolitiken
            som tar sikte på att bland annat kraftigt minska utgifterna. Regeringen
            önskar också se en fortsatt reformering av politiken för ekonomisk
            och social sammanhållning. Det är naturligt att finansieringen
            till allra största delen avser de nya medlemsländerna och inte
            omfattar delar av unionen som har ett relativt högt välstånd.
          </note>
          <note>
            Arbetet med att utforma framtidens EU-budget bör utgå från principerna
            om subsidiaritet, europeiskt mervärde, proportionalitet och sund
            ekonomisk förvaltning. Andra centrala utgångspunkter är budgetrestriktivitet
            och samstämmighet mellan politikområden.
          </note>
          <note>
            För att uppnå de ambitiösa målsättningar på miljö- och klimatområdet
            som EU:s stats- och regeringschefer enades om krävs en vilja till
            förändring, nytänkande och samarbete. Det gäller både för enskilda
            medlemmar och för unionen som helhet. Avgörande är därför att
            tillräckliga resurser avsätts för att utveckla nya tekniker som
            är energisnåla, bidrar till att minska växthusgaserna och möjliggör
            en övergång till mer miljövänlig energi. Det är regeringens uppfattning
            att insatser inom ramen för EU:s forskningsprogram kan bidra till
            denna utveckling. Det pågående analysarbetet kommer att visa i
            vilken utsträckning ytterligare åtgärder i EU-budgeten bör bidra
            till att uppnå målsättningarna på klimat- och miljöområdet.
          </note>
          <note>
            Regeringen ser det som viktigt att budgetöversynen föregås av
            en bred och förutsättningslös diskussion kring hur prioriteringarna
            ska se ut i framtiden. Jag hoppas därför att så många som möjligt
            utnyttjar möjligheten att lämna synpunkter vid det öppna samråd
            som kommissionen håller till och med den 15 april 2008.
          </note>
          <note type="speaker">
            Anf. 110 ULF HOLM (mp):
          </note>
          <note>
            Herr talman! Tack EU-minister Cecilia Malmström för svaret! Det
            var långt och utförligt, men jag vet inte om jag egentligen kan
            vara riktigt nöjd. Även om EU-ministern lyfter fram att det inte
            är omöjligt att EU kan satsa på energi- och klimatåtgärder är
            det tydligen inte den enskilt viktigaste punkten här.
          </note>
          <note>
            Vi är ganska överens om att det beslut som EU-toppmötet tog i
            mars i år var ett stort steg framåt för EU, framför allt för EU.
            De tog bindande och icke bindande beslut fram till 2020 för att
            möta klimatförändringarna. Där är vi ganska överens, även om jag
            kanske skulle vilja gå lite längre. Men man ska vara nöjd med
            det lilla här i livet, har jag hört. Så jag får vara nöjd med
            det beslutet.
          </note>
          <note>
            Men det finns en stor besvikelse i att man inte har börjat anpassa
            EU:s budget till detta. EU:s budget omfattar nästan 1 000 miljarder.
            Då är det märkligt att man inte kan skaka fram lite pengar för
            att just se till att förhindra klimatförändringarna.
          </note>
          <note>
            Vi såg senast häromdagen i medierna att den forskningsstrategi
            för att klimatanpassa energisystem som EU-kommissionen presenterade
            den 22 november bara blev en strategi. Man lyckades alltså inte
            samla ihop pengar till att genomföra strategin.
          </note>
          <note>
            Samtidigt sätter sig EU:s finansministrar och gör en budget för
            2008 där man sätter av 30 miljarder till Galilei, som är ett satellitnavigeringssystem,
            för de följande fem åren. Det finns alltså pengar det som saknas
            är viljan att satsa dem på de här frågorna, och det är bekymmersamt.
          </note>
          <note>
            Det jag framför allt saknar i svaret från EU-ministern är något
            konkret. Det finns inte några konkreta strategiförslag. Vad vill
            den svenska regeringen göra för att möta klimatfrågorna? Vilka
            omfördelningar kan man göra på EU-nivå, och vilka kan göras på
            medlemsstaternas nivå? Det är en viktig distinktion. EU kan inte
            göra allt och ska inte göra allt. Medlemsstaterna har ett stort
            ansvar för de här frågorna. Men i vissa punkter kan det finnas
            ett mervärde i EU. Och då saknar jag de konkreta punkterna.
          </note>
          <note>
            Ett exempel är TEN-projektet, Trans-European Network, där man
            satsar pengar framför allt på vägutbyggnad och en mindre del på
            järnvägsutbyggnad. Kan man inte försöka få till stånd en förändring
            där så att man satsar mer på järnvägsutbyggnad?
          </note>
          <note>
            När jag satt i EU-parlamentet försökte jag pendla mellan Lund
            och Bryssel via tåg. Det var inte lätt! Mellan Bryssel och Tyskland
            har man inte ens likadana spår på järnvägen. Kan inte EU göra
            någonting där? Borde inte det vara en utmärkt sak för EU att fixa
            till betala ut pengar så att man kan få likadana järnvägsspår
            i alla fall. Det borde underlätta att fler kan ta tåg i stället
            för flyg eller bil.
          </note>
          <note>
            EU tillåter fortfarande att man subventionerar kolindustrin i
            EU, framför allt i Tyskland. Det är inte så att EU ger pengar
            till kolet, men däremot tillåter man att enskilda medlemsstater
            subventionerar kolindustrin. Det skulle vara ett stort steg framåt
            att se till att den regeln ändras så att det blev förbjudet med
            kolsubventioner. EU subventionerar också via sin jordbrukspolitik
            tobaksodling och vinodling. Man förstör mängder av frukt därför
            att man är rädd för att man ska sänka marknadspriserna. De pengarna
            borde man kunna omfördela till något bättre.
          </note>
          <note>
            Det är just denna strategi som jag saknar i ministerns svar på
            min fråga.
          </note>
          <note type="speaker">
            Anf. 111 Statsrådet CECILIA MALMSTRÖM (fp):
          </note>
          <note>
            Herr talman! Jag vill tacka Ulf Holm. Återigen ser vi exempel
            på att Ulf Holm ställer oerhört relevanta frågor. Jag kan bara
            beklaga att vi är så få i kammaren, för fler borde delta i den
            här typen av diskussioner. Det är viktiga frågor om EU:s framtid
            som Ulf Holm och jag ofta har möjlighet att återkomma till. Jag
            gläds åt att vi är överens om en del i alla fall!
          </note>
          <note>
            Vi är nu inne i en process där budgetöversynen precis har påbörjats.
            Jag tror att Ulf Holms parti och mitt parti var överens om att
            den budgetöverenskommelse som gjordes 2005 inte var tillfyllest,
            men vi lyckades i alla fall få igenom en översyn på det här sättet.
            Nu är vi i den processen, i en konsultationsfas. Regeringen har
            naturligtvis bett alla departement att försöka analysera på sina
            områden vad som ger europeiskt mervärde enligt de principer vi
            har, vilka aktuella frågor som finns och så vidare. Vi genomför
            också ett brett samråd. Jag var i går i riksdagen på en hearing
            där finansutskottet och EU-nämnden diskuterade de här frågorna.
            Jag vet också att de flesta politiska partier säkert kommer att
            skicka in synpunkter liksom många delar av det civila samhället.
          </note>
          <note>
            Processen pågår alltså. Jag tror att Ulf Holm hade blivit väldigt
            besviken på mig om jag hade kommit hit med det färdiga svaret
            på regeringens samråd eftersom vi nu säger att vi vill använda
            någon månad till att verkligen lyssna in oss när det gäller både
            principiella synpunkter och väldigt konkreta. Den här processen
            pågår fram till april. Jag tycker att Ulf Holm bara här lade fram
            en del bra förslag, men låt oss vänta, diskutera och lyssna in
            fram till april, som är den deadline som kommissionen har satt.
          </note>
          <note>
            Under den tiden ska vi naturligtvis inte sitta passiva i övrigt.
            Miljöpolitiken och klimatfrågorna genomsyrar i princip alla frågor
            i dag. Vi har ett stort möte som pågår just nu i Bali. Kommissionen
            kommer några veckor efter jul att presentera bördefördelningsdiskussionen,
            och det kommer att leda till en mycket intensiv debatt på nationell
            nivå. Man diskuterar också frågor som handlar om hur man ska kunna
            förändra och förbättra utsläppshandeln. Från svensk sida vill
            vi ha med också transportsektorn i detta som en viktig del. Det
            är ju ett sätt att få med miljön. Man kommer också att prata om
            detta inom forskningen i framtiden.
          </note>
          <note>
            Låt oss ta en diskussion om hur vi kan använda budgeten för att
            finansiera gemensamma åtgärder på det här området. Samtidigt är
            det ju väldigt mycket som vi kan göra på egen hand nationellt.
            Kanske visar det sig att det finns några nyckelområden där det
            verkligen finns ett europeiskt mervärde i att finansiera miljöinsatser.
            Kanske kan det i solidaritetens namn finnas anledning att från
            europeiskt håll hjälpa en del länder som inte har hunnit så långt
            som Sverige. Men jag tycker att det är lite tidigt att landa där
            ännu, när vi nu har den här processen.
          </note>
          <note>
            När det gäller jordbrukspolitiken vet säkert Ulf Holm om att
            det pågår en så kallad hälsokontroll på jordbrukspolitiken som
            mer ska se till innehållet än själva utgiftsfördelningen. Där
            har regeringen skickat in ett svar som också lyfter fram detta
            och vikten av att i framtiden ta mycket större hänsyn till miljöaspekterna
            på jordbruket. I en annan fråga som vi driver, frågan om Östersjöstrategin,
            lyfter vi fram att miljö, fiske och jordbruk måste komma med i
            den samlade Östersjöstrategin liksom transportfrågor.
          </note>
          <note>
            Det finns alltså många olika områden där man kan agera. Det behöver
            ju inte alltid vara så att de främst prioriterade politiska frågorna
            som vi driver inom EU och som kommer att bli viktiga frågor för
            det svenska ordförandeskapet klimat-, miljö- och energifrågorna
            alltid måste motsvaras exakt med gemensam finansiering, utan det
            är just den fördelningen som vi håller på och diskuterar nu inom
            ramen för budgetöversynen.
          </note>
          <note type="speaker">
            Anf. 112 ULF HOLM (mp):
          </note>
          <note>
            Herr talman! Det är ett par saker som jag vill kommentera. Till
            att börja med gäller det budgetprocessen. Tar man ett sådant här
            beslut på ett EU-toppmöte det är över ett halvår sedan nu så borde
            det ge en viss tankeställare dels hos dem som skriver under, dels
            hos alla som är med i förhandlingarna. Det borde börja hända någonting,
            sakta men säkert.
          </note>
          <note>
            Då är det obegripligt för mig att man i budgeten för 2008 inte
            gör några förändringar alls. Jag menar inte att man ska ändra
            hela budgeten efter ett halvår det finns ett visst regelverk för
            det men kan man sätta av 30 miljarder till Galileo, som inte ett
            enda företag i hela EU vill ha och vara med och finansiera utan
            som bara EU, som ett prestigeprojekt, ska använda sig av, då finns
            det pengar. Då är inte pengarna det stora problemet, utan det
            är vad man ska satsa dem på.
          </note>
          <note>
            Då är det obegripligt att man samtidigt får läsa i tidningarna
            att EU-kommissionen inte har lyckats hitta pengar till ett klimatanpassat
            energisystem som ska finansieras som ett forskningsprojekt. Det
            är fullständigt obegripligt för mig. Det är också obegripligt
            att ingen regering i EU reagerar på detta och säger nej till den
            fördelning som fanns på rådet.
          </note>
          <note>
            När det gäller översynen hoppas jag att det ska komma förslag.
            Jag menar inte att regeringen ska ha ett färdigt förslag i dag
            till den här interpellationsdebatten, men jag menar att tankeverksamheten
            måste börja om hur man ska förändra detta. Jag gav några exempel.
          </note>
          <note>
            Tyvärr gav inte ministern några svar alls. Tvärtom säger ministern:
            Inom Regeringskansliet analyseras nu om och hur EU-budgeten bör
            användas för att möta kommande utmaningar på miljö- och klimatområdet.
            Man säger alltså om. Regeringen är alltså inte säker på att man
            vill göra en klimatförändring av EU:s budget. Det leder mig till
            miljöminister Andreas Carlgrens uttalande i Svenska Dagbladet
            i onsdags där han säger att det inte är viktigt för att uppnå
            EU:s klimatmål att det satsas pengar från den gemensamma budgeten.
          </note>
          <note>
            Miljöministern i Sverige säger att EU:s budget inte ska användas
            till detta. Statsministern sade i går vid frågestunden i ett svar
            på en fråga från mig att vi möjligtvis kan använda den till forskningssidan.
            Då vill jag berätta en sak för regeringen. Forskning, ja, det
            är viktigt, men det finns också redan nu teknik vi kan använda.
            Den går att använda. Det är vindteknik, och det är bränsleceller.
            Det går att använda redan i dag. Enligt spansk lag ska vart fjärde
            hus i Spanien ha solceller på taket. Det går att använda den teknik
            som finns. Den måste man kunna använda nu.
          </note>
          <note>
            Men jag är inte förvånad, därför att hela EU-systemet verkar
            motverka en klimatanpassning. Varför inför man till exempel strafftullar
            på lågenergilampor från Kina? Det skulle vara utmärkt om vi skulle
            byta ut lite glödlampor i EU-länderna för att använda mindre energi.
            Men man sätter strafftullar på det hela. Och svenska regeringen
            säger: Jaha.
          </note>
          <note>
            Jag har inte sett att Sveriges regering har tagit upp den här
            frågan och krävt att dessa strafftullar ska tas bort. Jag vet
            att svenska EU-parlamentariker har varit engagerade i frågan i
            EU-parlamentet, men svenska regeringen tycks inte ha engagerat
            sig i frågan, och det tycker jag är märkligt.
          </note>
          <note>
            När nu den här översynen av budgeten ska göras måste Sveriges
            regering lägga fram ett förslag om strategi helst före EU-kommissionen.
            Om man förstår hur EU fungerar så vet man att det gäller att vara
            ute snabbt som tusan för att kunna få igenom sitt förslag. Det
            går inte att vänta till sista mötet med att försöka ändra en text.
            Man måste vara ute i väldigt god tid. Det är därför det är så
            viktigt att Sveriges regering redan nu tar fram en strategi: Hur
            kan vi ändra EU:s budget för att få den klimatbättre?
          </note>
          <note>
            Det arbetet måste börja redan nu för att vi ska kunna lägga fram
            förslag när kommissionens förslag kommer.
          </note>
          <note type="speaker">
            Anf. 113 Statsrådet CECILIA MALMSTRÖM (fp):
          </note>
          <note>
            Herr talman! Jag kan försäkra Ulf Holm att det pågår en intensiv
            tankeverksamhet och också lobbyverksamhet på det området. Anledningen
            till att kommissionen satt just den 15 april som datum är att
            alla ska ha möjlighet att yttra sig. Jag tycker att det är väldigt
            demokratiskt att ha ett slags remissförfarande kring dessa frågor.
            På så sätt har varje enskild medborgare möjlighet att skicka in
            sina synpunkter på EU:s budget.
          </note>
          <note>
            Jag tror att Ulf Holm trots allt tycker att det är ett demokratiskt
            framsteg att organisationer, parlament, utskott, politiska partier
            och allt vad det kan vara kan skicka in sina synpunkter. Vi kommer
            naturligtvis också att göra det. Därefter ska kommissionen sammanställa
            det hela. Det sker alltid på ett mycket transparent sätt. Man
            kan läsa varje enskilt svar på webben och komma med förslag.
          </note>
          <note>
            Givetvis kommer vi att förbereda vårt förslag genom att förankra
            det så mycket som möjligt, diskutera det i Sveriges riksdag och
            samla in synpunkter. Jag vet också att riksdagen förbereder ett
            eget betänkande, vilket är alldeles utmärkt.
          </note>
          <note>
            Samtidigt pågår det förstås ett intensivt arbete för alliansbyggande
            med Europaparlamentet. Jag åker dit nästa vecka för att samtala
            med dem om hur de jobbar med den här frågan med andra länder för
            att åtminstone få konsensus kring de principer som vi redovisat
            och som vi menar bör genomsyra budgeten. Vi behöver få i gång
            en diskussion om detta, inte minst eftersom kommissionens sammanställning
            troligen kommer att hamna under det svenska ordförandeskapet.
            Vi har alltså allra största intresse av att bevaka att tempot
            är högt så att frågan drivs framåt och kan få genomslag.
          </note>
          <note>
            När det gäller hur EU bättre ska klimatanpassas vill jag säga
            att man ju kan klimatanpassa EU på många olika sätt. Väldigt mycket
            arbete måste göras nationellt. Det tror jag att vi kan vara överens
            om. Nu förbereder regeringen en klimatproposition. Vi diskuterar
            dessa frågor hela tiden, och det gör också de andra länderna.
            Det intressanta är var det finns ett mervärde för att finansiera
            detta på europeisk nivå. Det är det vi ska ha den gemensamma budgeten
            till. Det är trots allt inte fråga om så mycket pengar.
          </note>
          <note>
            Vad är det som ska finansieras på europeisk nivå? Man kan fatta
            massor av beslut om miljölagar och direktiv och ha bestämmelser
            på EU-nivå, och en mängd sådana kommer säkert också. Det gäller
            inte minst i fråga om handeln med utsläppsrätter. Vi skulle gärna
            se att det var auktion med utsläppsrätter. Där bör transportsektorn
            komma in.
          </note>
          <note>
            Men frågan är alltså vad vi ska finansiera. Jag tror att en hel
            del finns inom forskningsområdet. Där finns redan jättemycket,
            precis som Ulf Holm säger. Så varsågod! Det är bara för de länder
            som tycker att det är viktigt för att nå sina nationella mål att
            implementera detta. Sedan ska de också vara europeiska och globala.
            Det gäller alltså att satsa på att ta fram mer miljövänlig teknik,
            forska om det, ha ett utbyte kring det.
          </note>
          <note>
            Som jag sade kan det vara angeläget att hitta andra poster i
            budgeten där det finns anledning att ta gemensamma europeiska
            pengar. Jag är dock inte riktigt säker på var och hur detta kan
            göras till en mer sammanhållen strategi. Därför tror jag att det
            kan vara klokt att ta ett helhetsgrepp i samband med budgetöversynen
            i stället för att dutta på enstaka punkter. På så sätt kan man
            få en klimatsatsning som även är budgetär och inte bara politisk.
          </note>
          <note>
            Jag tror alltså inte att vi är så oense om detta. Jag känner
            mest att det är viktigt att lyssna på alla synpunkter innan vi
            landar i den slutgiltiga produkten som kommer att skickas från
            Regeringskansliet, och innan riksdagen landar i den produkt som
            den kommer att skicka i väg.
          </note>
          <note type="speaker">
            Anf. 114 ULF HOLM (mp):
          </note>
          <note>
            Herr talman! Givetvis är jag och Cecilia Malmström ganska överens
            om att vi måste ändra på EU:s budget. Jag vill dock gå fram snabbare
            än vad Cecilia Malmström vill göra.
          </note>
          <note>
            Min ena fråga var: Har Cecilia Malmström hela regeringen med
            sig? Jag frågar detta med anledning av att Andreas Carlgren som
            miljöminister uttalat att det nog inte är nödvändigt att använda
            EU:s budget, och vid riksdagens frågestund i går var statsministern
            lite svävande och tyckte att man kanske skulle använda klimatpengar
            till forskning.
          </note>
          <note>
            Cecilia Malmström borde ta en heldag med regeringen och förklara
            EU:s budget och de delar som finns där för det kan Cecilia Malmström
            och sedan systematiskt gå igenom vad man skulle kunna ändra på.
            Det finns nämligen ganska mycket sådant. När det exempelvis gäller
            Trans-European Networks finns där många miljarder som oftast går
            till vägar. Man borde titta på om inte mer kunde gå till järnvägar
            för att öka kollektivtrafiken inom EU. Det är enkelt att gå igenom
            den och se vilka nödvändiga justeringar vi måste göra.
          </note>
          <note>
            Sedan håller jag med om att det många gånger är fråga om att
            lagstiftningsvägen gå före inom EU, och då måste medlemsstaterna
            ta ett stort ansvar. EU får inte motverka de nationella förslag
            som läggs fram. Det får inte vara så att EU beslutar om strafftullar
            på lågenergilampor från Kina. Det motverkar enskilda medlemsstaters
            möjlighet att satsa på detta. Hela EU förlorar på att skydda en
            viss industri. Det tror jag är fel väg att gå.
          </note>
          <note>
            Det finns många förslag om hur man kan förändra EU:s budget.
            Jag hoppas att Cecilia Malmström och regeringen använder sig av
            dem, lägger fram förslag och verkligen jobbar för att förändra
            budgeten. Om det finns 30 miljarder till Galileo måste det också
            finnas några miljarder till att klimatanpassa EU:s budget.
          </note>
          <note type="speaker">
            Anf. 115 Statsrådet CECILIA MALMSTRÖM (fp):
          </note>
          <note>
            Herr talman! De pengarna togs från jordbrukspolitiken, vilket
            var bra.
          </note>
          <note>
            Ja, jag kan försäkra Ulf Holm att regeringen är helt enig om
            att EU behöver en mycket modernare och mer reformerad budget.
            Nu har jag inte tillräckligt med talartid för att redogöra för
            de principer som vi anser ska vägleda detta, men jag kan skicka
            underlaget till Ulf Holm för fortsatt diskussion. Vi är helt ense
            om att dessa principer ska finnas, och vi vill satsa mer på ett
            antal områden där vi ser ett europeiskt mervärde.
          </note>
          <note>
            Ulf Holm tycker att vi svävar på målet när det gäller miljödelen,
            och det kanske är bra att vi gör det i just den här fasen. Vi
            har fortfarande några månader på oss att tillsammans formulera
            och diskutera detta och se vad det är som behöver följas av ekonomiska
            satsningar i den gemensamma budgeten. Vi gör en hel del nationellt.
            Vi avvaktar och ser vad som kommer ut av Bali, och processen med
            bördefördelningen kommer att inledas i början av nästa år. Frågan
            blir alltså vilka skäl det finns för att även försöka lyfta fram
            klimat- och miljöanpassningen i budgeten med gemensamma pengar.
          </note>
          <note>
            Det vore lite förmätet av oss att säga att vi redan landat i
            dessa frågor. Det är svåra och komplicerade frågor, och vi ska
            naturligtvis återkomma och titta på dem. Jag tycker redan nu att
            forskningen är ett solklart område där det finns ett gemensamt
            europeiskt mervärde och där Sverige har mycket att bidra med i
            det utbyte som sker redan i dag.
          </note>
          <note>
            När det gäller strafftullar på varor från Kina är regeringen
            alltid principiellt emot sådana, i alla sammanhang, eftersom vi
            tror att frihandel trots allt är det bästa. Naturligtvis är det
            fel även i fråga om lågenergiglödlampor.
          </note>
          <note>
            Överläggningen var härmed avslutad.
          </note>
          <note>
            18 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            19 § Förnyad bordläggning
          </note>
          <note>
            Föredrogs och bordlades åter
          </note>
          <note>
            20 § Bordläggning, beslut om motionsrätt och beslut om förlängd
            motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            denna skrivelse.
          </note>
          <note>
            Kammaren biföll talmannens förslag att motionstiden skulle förlängas
            till fredagen den 18 januari .
          </note>
          <note>
            Anmäldes och bordlades
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 7 december
          </note>
          <note>
            Göran Lindblad
          </note>
          <note>
            Patrik Björck
          </note>
          <note>
            Maryam Yazdanfar
          </note>
          <note>
            Désirée Liljevall
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 11 december.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 7 december
          </note>
          <note>
            Marie Weibull Kornias
          </note>
          <note>
            Mats Gerdau
          </note>
          <note>
            Hans Backman
          </note>
          <note>
            Ameer Sachet
          </note>
          <note>
            Thomas Nihlén
          </note>
          <note>
            Josefin Brink
          </note>
          <note>
            Carina Hägg
          </note>
          <note>
            Göte Wahlström
          </note>
          <note>
            Göte Wahlström
          </note>
          <note>
            Gunnar Sandberg
          </note>
          <note>
            Marie Nordén
          </note>
          <note>
            Jacob Johnson
          </note>
          <note>
            Allan Widman
          </note>
          <note>
            Camilla Lindberg
          </note>
          <note>
            Camilla Lindberg
          </note>
          <note>
            Johan Pehrson
          </note>
          <note>
            Mikael Damberg
          </note>
          <note>
            Lennart Sacrédeus
          </note>
          <note>
            Lena Olsson
          </note>
          <note>
            Carina Hägg
          </note>
          <note>
            Hans Backman
          </note>
          <note>
            Louise Malmström
          </note>
          <note>
            Lena Olsson
          </note>
          <note>
            Jennie Nilsson
          </note>
          <note>
            Henrik von Sydow
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 11 december.
          </note>
          <note>
            23 § Kammaren åtskildes kl. 14.17.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
