<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--43</head>
          <docDate when="2007-12-13">2007-12-13</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:43
          </note>
          <note>
            Torsdagen den 13 december
          </note>
          <note>
            Kl. 10:00 - 21:59
          </note>
          <note>
            1 § Justering av protokoll
          </note>
          <note>
            Justerades protokollet för den 7 december.
          </note>
          <note>
            2 § Ledighet
          </note>
          <note>
            Förste vice talmannen meddelade att Fredrik Lundh (s) ansökt
            om fortsatt ledighet under tiden den 1 februari31 mars 2008.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Hannah Bergstedt (s) skulle
            fortsätta att tjänstgöra som ersättare för Fredrik Lundh.
          </note>
          <note>
            3 § Anmälan om val av ordförande i utbildningsutskottet
          </note>
          <note>
            Förste vice talmannen anmälde att Ulrika Carlsson i Skövde (c)
            valts till ordförande i utbildningsutskottet under tiden den 1
            januari7 april 2008.
          </note>
          <note>
            4 § Beslut om ärenden som slutdebatterats den 12 december
          </note>
          <note>
            Punkt 2
          </note>
          <note>
            Punkt 9
          </note>
          <note>
            Punkt 13
          </note>
          <note>
            Punkt 17
          </note>
          <note>
            Punkt 23
          </note>
          <note>
            Punkt 28
          </note>
          <note>
            Punkt 29
          </note>
          <note>
            Punkt 31
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 11
          </note>
          <note>
            Övriga punkter
          </note>
          <note>
            5 § Meddelande om skriftliga frågor och svar under juluppehållet
          </note>
          <note>
            Förste vice talmannen meddelade att skriftliga frågor som lämnats
            in under tiden fredagen den 14 december kl. 10.00fredagen den
            4 januari 2008 kl. 10.00 skulle besvaras senast inom 14 dagar
            efter det att frågan hade framställts.
          </note>
          <note>
            6 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2007/08:249
          </note>
          <note>
            Interpellation 2007/08:249 Jämställdhetslagens skydd för inhyrd
            eller inlånad personal
          </note>
          <note>
            Interpellationen kommer att besvaras tisdag den 18 december 2007.
          </note>
          <note>
            Skälet till dröjsmålet är att det inte finns tid i kammaren.
          </note>
          <note>
            Cecilia Bergman
          </note>
          <note>
            Interpellation 2007/08:251
          </note>
          <note>
            Interpellation 2007/08:251 Pengar till jämställdhetspolitik
          </note>
          <note>
            Interpellationen kommer att besvaras tisdag den 18 december 2007.
          </note>
          <note>
            Skälet till dröjsmålet är att det inte finns tid i kammaren.
          </note>
          <note>
            Cecilia Bergman
          </note>
          <note>
            Interpellation 2007/08:252
          </note>
          <note>
            Interpellation 2007/08:252 Politisering av utredningsväsendet
          </note>
          <note>
            Interpellationen kommer att besvaras tisdagen den 18 december
            2007.
          </note>
          <note>
            Skälet till dröjsmålet är sedan tidigare inbokade engagemang
            och att det inte finns tid i kammaren.
          </note>
          <note>
            Dag Ekman
          </note>
          <note>
            Interpellation 2007/08:253
          </note>
          <note>
            Interpellation 2007/08:253 Rådet för minskat statligt ägande
          </note>
          <note>
            Interpellationen kommer att besvaras tisdagen den 15 januari
            2008.
          </note>
          <note>
            Skälet till dröjsmålet är sedan tidigare inbokade engagemang
            och att det inte finns tid i kammaren.
          </note>
          <note>
            Dag Ekman
          </note>
          <note>
            7 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2007)601, KOM(2007)602
          </note>
          <note>
            KOM(2007)601
          </note>
          <note>
            KOM(2007)604, KOM(2007)605
          </note>
          <note>
            8 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            9 § Förnyad bordläggning
          </note>
          <note>
            Föredrogs och bordlades åter
          </note>
          <note>
            10 § Migration
          </note>
          <note>
            Föredrogs
          </note>
          <note type="speaker">
            Anf. 1 GÖTE WAHLSTRÖM (s):
          </note>
          <note>
            Herr talman! Vi ska i dag debattera socialförsäkringsutskottets
            betänkande om svensk migrationspolitik. Den har under senare år
            genomgått en stor förändring. Införandet av ny instans- och processordning
            med prövning av ärenden i domstol var en utmaning för hela det
            politiska samhället men också för domstolsväsendet. Vi kan i dag
            utläsa en rad positiva effekter, men vi har också säkerligen skäl
            att utifrån gjorda erfarenheter förfina systemet och återkomma
            ytterligare under de kommande åren. En utredning är tillsatt,
            och vi kommer säkert att få skäl att återkomma och behandla den
            i kammaren.
          </note>
          <note>
            Migrationspolitiken har inte bara genomgått förändringar. Den
            har också tillförts en rad prövningar och framtida utmaningar.
            Det är prövningar i form av drastiskt skiftande antal asylsökande
            kopplade till situationer ute i världen som vi i egenskap av litet
            land har svårt att påverka. Gällande prognoser om ca 38 000 asylsökande
            i år och kommande år ställer stora krav på Migrationsverket och
            migrationsdomstolarna men också på det politiska systemet och
            framför allt kommunerna.
          </note>
          <note>
            Det är utmaningar som vi genom beslut i riksdagen har till uppgift
            att finna lösningar på. Det handlar om fortsatta oroligheter ute
            i världen med våld och krig. I de signaler som härutöver kommer
            med anledning av klimatförändringar och härigenom miljöpåverkan
            i olika delar av världen finns skäl att tro att människor kommer
            att tvingas röra på sig och finna skydd i andra länder. Det är
            länder som många gånger ligger långt ifrån tidigare hemland, och
            kanske utgör Sverige en möjlig tillflyktsort. Frågan belystes
            på ett kraftfullt sätt under gårdagens besök av Nobelpristagaren
            Al Gore.
          </note>
          <note>
            Till detta ska föras de förslag som finns i utredningen från
            Kaki om svensk arbetskraftsinvandring från tredje land som nu
            bereds inom Regeringskansliet. Hittillsvarande signaler från regeringen
            är att man lämnar delar av utredningen och bortser från bland
            annat fackliga organisationers synpunkter.
          </note>
          <note>
            Under gårdagen beskrev en av landets ledande fackföreningsordförande
            en situation som inte är okänd men som diskuteras för lite i samhället.
            Det handlar om personer med utländsk härkomst som utnyttjas av
            hänsynslösa arbetsgivare. Enligt Byggnadsarbetareförbundets ordförande
            lever ca 5 000 byggnadsarbetare under vad man enligt Byggnads
            bedömning liknade vid slavliknande förhållanden.
          </note>
          <note>
            Vi har tidigare här i kammaren fått beskrivet för oss hur personer
            som brukar kallas papperslösa utnyttjas av skrupelfria personer
            just för att man befinner sig i landet utan erforderliga handlingar
            och härigenom illegalt. Gruppen lever i en utsatt situation under
            undermåliga förhållanden och utnyttjas inte sällan i arbetslivet
            för vad som brukar kallas svältlöner.
          </note>
          <note>
            Migrationsministern har i uttalanden lagt över hela ansvaret
            för situationen på de berörda individerna och tycks ha bortsett
            från agerandet från arbetsgivare och myndigheternas ansvar. Härefter
            har tystnad rått från Regeringskansliet.
          </note>
          <note>
            Eftersom frågan ytterligare en gång lyfts fram genom ett kraftfullt
            agerande under gårdagen måste jag fråga företrädare för majoriteten
            vilka åtgärder man har för avsikt att vidta för en grupp som så
            påtagligt utnyttjas av skrupelfria arbetsgivare. Hur tänker majoritetspartierna
            agera mot de arbetsgivare som beter sig på det fruktansvärda sätt
            som fackliga organisationer signalerar?
          </note>
          <note>
            Herr talman! På stora delar av det migrationspolitiska området
            kan jag finna att det finns en stor politisk enighet. Även om
            resan till denna enighet för vissa av riksdagens partier, och
            numera regeringsbildande partier, har varit minst sagt krokig
            tycks man nu ha anammat den grundsyn som genomsyrat den svenska
            migrationspolitiken under många år. Jag välkomnar Folkpartiet,
            Centerpartiet och Kristdemokraterna till denna bredare gemenskap
            i ett känsligt politikområde. Debatten från dessa tre partier
            var för något år sedan en helt annan. Då kritiserades i skarpa
            ord den politik som fördes och som i stora stycken i dag utgör
            regeringens politik. Stegbytet i debatten är påtagligt.
          </note>
          <note>
            Jag måste ändå beklaga att man genom sitt tidigare agerande skapade
            en otydlighet för många, inte minst asylsökande och så kallade
            papperslösa, och en förhoppning som man efter regeringsbildandet
            2006 helt bortser ifrån.
          </note>
          <note>
            Herr talman! Vi har alla som deltar i denna debatt mött människor
            som har lagt sitt öde i de svenska myndigheternas händer. Vi har
            mött barn, unga män och kvinnor och familjer som berättar historier
            som många gånger har innehåll som skrämmer och förskräcker. Förväntningarna
            på en bättre framtid är påtagliga.
          </note>
          <note>
            Grymheter i världen och i omgivningarna har gjort att man tvingats
            fly med förhoppning om en lugnare och mänskligare värld någon
            annanstans. Man har sett Europa och Sverige som en möjlig del
            av världen för framtida möjligheter att utvecklas som individ
            eller en fristad undan förföljelse. I Sverige har vi mött upp
            med öppenhet och med en myndighetsstruktur för prövning av individens
            rätt till uppehållstillstånd.
          </note>
          <note>
            Tydlighet i handläggningen med en start och ett tydligt avslut
            är viktigt för en bra prövning i ärenden. Otydlighet och långa
            handläggningstider är den oftast förekommande kritiken från personer
            som sökt sig till Sverige. Samma signaler kommer från personerna
            oavsett resultat av prövningen i uppehållstillståndsfrågan. Därför
            är det viktigt att handläggningstiderna är korta, att människor
            blir bemötta på ett bra och rättssäkert sätt och att man vid ett
            avslag på asylansökan får stöd för ett bra och värdigt sätt att
            återvända. Genom en rad stödinsatser kan individer ges bättre
            förutsättningar att möta de prövningar som uppstår. Vi socialdemokrater
            är dock kritiska till den modell av återetableringsstöd som den
            borgerliga regeringen har infört. Ansökningar om stödet har också
            visat sig vara få, vilket ger en bild av hur man ser på det även
            från migranternas sida.
          </note>
          <note>
            Jag konstaterar att migrationsministern och regeringen har varit
            lyhörda för den kritik som vi socialdemokrater och många av landets
            kommuner har fört fram vad gäller mottagandet av asylsökande,
            bostadsfrågan och mötet med kommunerna. På en debattsida kan vi
            i dag läsa att en utredning ska tillsättas för en ökad spridning
            av asylsökande till kommuner med bostäder och arbetstillfällen.
            Det är en bit på vägen, men var finns greppet om en mer solidarisk
            fördelning av ansvaret? Var finns trycket på de kommuner som inte
            ställer upp och som heller inte tycks vilja ställa upp i fördelningen?
          </note>
          <note>
            Jag är positivt överraskad över att regeringen äntligen tar ett
            initiativ, men hoppas att utredningen får ett bredare perspektiv
            på frågan än vad som framkommer i den debattartikel som migrationsministern
            så lämpligt placerat ut denna debattdag för utgiftsområde 8.
          </note>
          <note>
            Med den i många stycken breda majoritet som finns i riksdagen
            har vi dock möjlighet att skapa en politik inom området som klarar
            att stå pall oavsett varifrån den politiska vinden blåser. Förutsättningarna
            finns, men det kräver en stor öppenhet från alla partiers sida.
          </note>
          <note>
            Herr talman! Trots samstämmigheten i de breda perspektiven har
            vi socialdemokrater en rad reservationer till dagens betänkande.
            I vissa stycken utgörs reservationerna av samskrivningar med v
            och mp.
          </note>
          <note>
            Vi står givetvis bakom samtliga reservationer som vi har lämnat
            in, men vill för tids vinnande yrka på reservationerna 4, 6, 11
            och 12. Till betänkandet har vi också fogat ett särskilt yttrande.
          </note>
          <note>
            Herr talman! Starka signaler har kommit från ett antal av de
            kommuner som påtagit sig ett stort ansvar i mottagandet av flyktingar.
            Genom att ett antal av landets mer välmående kommuner inte har
            påtagit sig ett solidariskt ansvar för att skapa boende för flyktingar
            uppstår en obalans och ett svårt tryck på vissa kommuner. Vi får
            höra talas om familjer som trängs i små lägenheter och om hur
            barn tidigt står och väntar utanför skolan som nu har fått börja
            servera frukost för att barnen ska orka med hela skoldagen. Vi
            hör talas om barn som inte får en chans till studiero i hemmet
            och som inte får en chans att läsa sina läxor. Vi får höra om
            kommuners oro för att inte kunna möta upp 100 nya barn i månaden
            som ska få möjlighet till en bra utbildning.
          </note>
          <note>
            Här måste vi finna system för att alla kommuner ska ta sitt solidariska
            ansvar för att människor som kommer till vårt land ska få en bra
            start och en möjlighet att komma in i samhället.
          </note>
          <note>
            Dagens system med möjlighet till eget boende, EBO, skapar boendesituationer
            som inte är tillfredsställande. Tidigare regering var uppmärksammad
            på situationen och vidtog en rad åtgärder som följdes upp av riksdagen.
            Dessa åtgärder bedöms av många kommuner som inte tillräckliga.
            Vi socialdemokrater ser därför ett behov av en utredning kring
            förutsättningarna för EBO och välkomnar regeringens något blygsamma
            öppning i den här debatten.
          </note>
          <note>
            Vi behöver också en lagstiftning som gör att alla kommuner tar
            sitt ansvar. Kommuner som Södertälje, Botkyrka, Göteborg och Malmö
            ska inte behöva ta huvuddelen av ansvaret. Det är inte rimligt
            att ett antal kommuner som Ekerö, Täby, Danderyd, Vaxholm och
            Vellinge har tagit bara ett litet eller inget ansvar. Regeringen
            måste redovisa hur man vill skapa en rättvis fördelning mellan
            kommunernas ansvar för mottagandet.
          </note>
          <note>
            Sverige är ett av få länder i Europa och världen som är villiga
            att tillsammans med FN arbeta med mottagande av så kallade kvotflyktingar.
            Detta sätt att tillsammans med FN-organ skapa möjlighet att lyfta
            ut människor som är på flykt från många gånger mycket svåra förhållanden
            är viktigt. Regeringen har i propositionen ökat antalet så kallade
            kvotflyktingar något. Vi socialdemokrater anser dock att det finns
            skäl att ytterligare se över våra möjligheter att utöka detta
            antal.
          </note>
          <note>
            I en tid då regeringen föreslår ökad arbetskraftsinvandring kan
            denna invandring sätta graden av arbetsförhet före behovet av
            skydd för människor på flykt. För att minimera denna eventuella
            konflikt kan ett utökat kvotflyktingmottagande vara en möjlig
            väg att gå för att stärka skyddet för de mest utsatta. Sverige
            kan också genom denna handling vara en signal till andra länder
            i den så kallade västvärlden att ta sitt solidariska ansvar.
          </note>
          <note>
            Herr talman! Ökad rörlighet i världen och människors behov av
            skydd eller önskan om ett bättre liv kommer att bli en central
            fråga under kommande år. Detta kommer att utmana men också skapa
            möjligheter för såväl individer som länder att utvecklas.
          </note>
          <note>
            Många pekar på västvärldens behov av arbetskraft utifrån de demografiska
            perspektiven. Andra pekar på individens önskningar om att få utvecklas
            genom utbildning och arbete i främmande länder för att senare
            återvända för att bidra till utvecklingen i sitt tidigare hemland.
          </note>
          <note>
            Det är utmanande då vi vet att det finns nationer, grupper och
            också individer som inte ser humaniteten på samma sätt som Sverige
            traditionellt har gjort.
          </note>
          <note>
            Jag är glad att vi i Sveriges riksdag har en bred förankring
            kring den svenska migrationspolitiken. Det är viktigt nationellt
            men också i vårt arbete inom EU och FN.
          </note>
          <note>
            Vi socialdemokrater har bland annat i frågan om svenskt agerande
            inom ramen för det gemensamma EU-arbetet framfört krav på ett
            kraftfullt svenskt agerande för att följa upp den svenska hållningen.
            Svaret från regeringen har inte alltid varit helt tydligt.
          </note>
          <note>
            Sveriges röst ska vara stark i migrationspolitiken och den blir
            stark av ett samlat agerande från riksdagens partier.
          </note>
          <note>
            I detta anförande instämde Tomas Eneroth, Matilda Ernkrans, Kurt
            Kvarnström, Ronny Olander, Jasenko Omanovic och Magdalena Streijffert
            (alla s).
          </note>
          <note type="speaker">
            Anf. 2 KALLE LARSSON (v):
          </note>
          <note>
            Herr talman! Nu är vi åter samlade för en flykting- och migrationspolitisk
            debatt i riksdagens kammare. Jag kan med några års perspektiv
            från kammaren på dessa frågor konstatera att en del framsteg har
            gjorts. I allt väsentligt är debatten i dag en annan än den var
            för 1015 år sedan.
          </note>
          <note>
            Den stora förändringen av debatten har handlat om vad som diskuteras.
            Det är nämligen oftare så nu att partier tar upp flyktingmottagandet
            även statsrådet väljer den inriktningen i en artikel i dag och
            de påstådda problem som det medför att människor söker sig till
            Sverige för att få skydd undan förföljelse. Detta beskrivs som
            den stora frågan. Kommer det för många? Varför bor de så trångt?
            Vad ska vi göra åt problemen i en del kommuner?
          </note>
          <note>
            Låt mig säga att vi också har förslag, och jag återkommer till
            dem i debatten, om hur vi ska se till att människor får en värdig
            start på livet här i Sverige när de har kommit hit. Men vi vägrar
            från Vänsterpartiets sida att följa med i den utveckling som vi
            nu ser när debatten flyttar fokus.
          </note>
          <note>
            Utgångspunkten för en flyktingpolitik och en migrationspolitik
            värd namnet måste vara de skäl som människor har att lämna sina
            hemländer. Vi har en värld som brinner, en värld där krig och
            väpnade konflikter rasar runt om i alla världsdelar, i det närmaste
            runt hela jordklotet. Vi har en värld där människor förtrycks,
            förföljs och utsätts för diverse trakasserier därför att de har
            åsikter som staten ogillar, känner kärlek till en person av samma
            kön eller är kvinnor och hävdar sin mänskliga värdighet.
          </note>
          <note>
            I en stor del av dessa konflikter runt om i världen medverkar
            Sverige dessutom indirekt genom vapenexport till att underblåsa
            konflikten.
          </note>
          <note>
            Herr talman! Detta är den viktiga debatten debatten om hur konflikter
            i världen skapar flyktingströmmar och debatten om hur klimatförändringarna
            tvingar människor att lämna sina hemländer, klimatförändringar
            skapade av den rika världens överkonsumtion. Människor drivs av
            fattigdom och svält till andra delar av världen för att söka sin
            försörjning och överlevnad, fattigdom och svält som är framtvingad
            av de internationella institutioner som den rika västvärlden har
            byggt för att säkra sitt herravälde över världen och för att säkra
            sina företags vinster.
          </note>
          <note>
            Det är inte för inte som de afrikanska länderna trots sin oerhörda
            rikedom på naturresurser i dag är länder varifrån många människor
            tvingas att fly. De tvingas fly från fattigdom, konflikter och
            förtryck. En orsak till det är förstås att den rika västvärlden,
            Sverige inräknat, under så många år har rånat världsdelen på naturresurser,
            har stött odemokratiska diktatorer och har på många olika sätt
            medverkat till att människor har tvingats lämna denna liksom andra
            kontinenter.
          </note>
          <note>
            Så visst ska vi tala om flyktingmottagandet. Visst ska vi tala
            om och föreslå olika åtgärder för hur människor ska kunna få ett
            liv som fungerar här i Sverige, både de som är födda här i Sverige
            och de som har kommit hit därför att de har tvingats till det.
            Men om vi inte beskriver bakgrunden till varför människor tvingas
            fly har debatten förändrats på ett sätt som inte gynnar den som
            hävdar mänskliga rättigheter eller ens den som vill ha en logisk
            och begriplig diskussion om varför flyktingar faktiskt finns.
          </note>
          <note>
            Herr talman! Jag måste säga att det senaste året inger oro därför
            att det som vi har sett under det senaste året är hur fler och
            fler partier Göte Wahlström välkomnade just detta har lämnat tankarna
            på att det behövs en grundläggande förändring av svensk asylpolitik
            och numera sluter upp bakom den politik som i allt väsentligt,
            jag återkommer till de nyanser som vi ändå ser, är den som socialdemokrater
            och moderater tidigare har fört gemensamt.
          </note>
          <note>
            Folkpartiet, Centern och Kristdemokraterna gjorde sig i valrörelsen
            kända för att vara partier som ville se en annan flyktingpolitik.
            Det skulle vara intressant om företrädare för dessa tre partier
            som är här i dag kunde redogöra för på vilka punkter som flyktingpolitiken
            har förändrats med deras hjälp i regeringsställning. Och säg nu
            inte arbetskraftsinvandring en gång till, för det är inte svaret
            för den som tvingas fly från sitt hemland. Det är svaret för den
            som söker ett arbete i en annan del av världen, och det är vi
            alla här i riksdagens kammare, såvitt jag vet, välkomnande inför,
            även om vi ser olika regler för hur det borde gå till. Några borgerliga
            företrädare nickar det syns inte i tv-kameran, och det är därför
            som jag säger det som om de inte kände till att vi här är överens
            om att arbetskraftsinvandring är någonting som bör öka.
          </note>
          <note>
            Herr talman! Faktum är att det var Vänsterpartiet som väckte
            den första motionen här i riksdagens kammare om att se över frågan
            om behovet av arbetskraftsinvandring och hur den skulle utformas.
            Det går bra för den som önskar större kännedom om detta att söka
            i riksdagens protokoll.
          </note>
          <note>
            De senaste månaderna inger också oro. Vad är det vi har sett?
            Vi ser hur den rika västeuropeiska unionen nu bygger upp murar
            runt sina yttre gränser. Frontex, som är EU:s gränsövervakningsbyrå,
            gör nu allt för att förhindra att människor ska kunna komma till
            EU och till Sverige för att få sin konventionsstadgade rätt att
            söka skydd undan förföljelse tillgodosedd. Det sker med den svenska
            regeringens beredvilliga stöd. Det finns inga garantier för att
            den som möter Frontex militära fartyg i Medelhavet har rätt att
            söka asyl tvärtom. Många är de som vittnar om motsatsen hur fartyget
            bordats, hur man har sänts tillbaka till Afrika utan att ha fått
            sin rätt att söka asyl tillgodosedd.
          </note>
          <note>
            Därför måste regeringspartierna i dag ge ett svar. Hur ska ni
            garantera att den som vill söka asyl i Sverige och i EU får den
            rätten tillgodosedd?
          </note>
          <note>
            Jag gissar att ni inte har uppfattningen att man inte ska ha
            denna rättighet. Det kan man annars lätt tro med tanke på att
            det i dag inte finns några lagliga vägar, eller åtminstone väldigt
            få lagliga vägar, till Sverige för att söka asyl.
          </note>
          <note>
            Tvärtemot vad ledande socialdemokrater under de senaste veckorna
            har hävdat i olika politiska sammanhang finns det ingen vanlig
            väg att söka asyl. Människor hänvisas snarare till flyktingsmugglare,
            inte därför att de vill satsa kanske 100 000 kronor på att ta
            sig hit utan därför att de måste. Jag känner inte många, jag känner
            nog ingen, som skulle satsa 100 000 kronor på att ta sig till
            Sverige och söka asyl om det fanns ett vanligt sätt att ta sig
            hit. Logiken i denna uppfattning är bekymmersam.
          </note>
          <note>
            Vi har också sett hur människor avvisas till andra EU-länder,
            exempelvis Grekland. Det görs med stöd av Dublinförordningen,
            en förordning som Sverige har undertecknat och som handlar om
            att man ska söka asyl i det första landet inom EU som man har
            satt ned sin fot i. Det kan vara Italien, det kan vara Spanien,
            och det kan vara Grekland. Det är ofta något av de länder som
            ligger vid EU:s yttre gräns, företrädesvis vid Medelhavet.
          </note>
          <note>
            Men avslöjanden har nu visat att förhållandena i flera av dessa
            länder, inte minst i Grekland, för dem som återsänds varit inte
            bara bristfälliga utan fullständigt oacceptabla. Därför är regeringen
            också svaret skyldig i fråga om vad man avser att göra för att
            ingen ska sändas tillbaka till Grekland eller något annat land
            enligt Dublinförordningen och där riskera en omänsklig behandling
            eller misshandel eller att återsändas till en situation i sitt
            ursprungsland där man riskerar förföljelse, tortyr och trakasserier.
          </note>
          <note>
            Jag ser fram emot att migrationsministern i sitt anförande säger
            något, och gärna något konkret, om vad man avser att göra för
            att förändra situationen på den punkten.
          </note>
          <note>
            Jag sade att vi har en oroväckande utveckling framför oss. Det
            beror förstås på vilken väg vi väljer. Låt oss ta anhöriginvandringen
            som ett sådant exempel. Där har såväl Folkpartiet som Moderaterna
            nu väckt förslag i den allmänna debatten, men de har ännu inte
            nått riksdagens kammare, som går ut på att man inte ska få återförenas
            med sina barn eller med sin make eller maka i Sverige, trots att
            man har fått tillstånd att stanna här. Nej, man ska ändå inte
            få återförenas förrän man har klarat av att skaffa ett arbete,
            trots den diskriminering av invandrare som vi ser på arbetsmarknaden,
            och förrän man har klarat av att skaffa ett boende som staten
            godkänner som rimligt, trots att vi också där känner till svårigheterna
            för många invandrade att få en bostad. Också där finns en öppen
            och rå diskriminering.
          </note>
          <note>
            Kan det verkligen vara ett kommande regeringsförslag att man
            inte ens ska få ta sina barn till Sverige trots att man själv
            har fått tillstånd? Vad säger Centern och Kristdemokraterna egentligen
            om detta? Ja, i den allmänna debatten har Kristdemokraterna invänt.
            Från Centern har vi inte hört någonting.
          </note>
          <note>
            Men är det bara invändningar i medierna man gör för att sedan
            vid kommande regeringssammanträden ändå vika sig och acceptera
            att detta förslag om en begränsad anhöriginvandring läggs på riksdagens
            bord? Där är såväl Centern som Kristdemokraterna i dag svaret
            skyldiga.
          </note>
          <note>
            Det finns ändå, herr talman, möjligheter att avsevärt förbättra
            mottagandet jämfört med hur det ser ut i dag. Vi gör inte den
            enskilde till den som bär skulden för trångboddhet eller för att
            man lever i en social situation som inte är hållbar.
          </note>
          <note>
            Vem skulle själv villigt välja att leva under sämre förhållanden
            än man har möjlighet till? Vem i denna kammare skulle välja att
            bo tolv personer i en tvårumslägenhet och alltså inte ha en egen
            lägenhet, en stor lägenhet, för sin familj? Och varför skulle
            människor med invandrarbakgrund vara annorlunda än de ledamöter
            vi ser i denna kammare av vilka, såvitt jag kan se, inte många
            har invandrarbakgrund?
          </note>
          <note>
            Nej, herr talman, det handlar om att ställa krav på dem som kan
            agera, om att ställa krav på kommunerna. Självfallet öppnar möjligheterna
            för kommunerna för att ta ansvaret och ge ett värdigt boende och
            en värdig mottagning. Därför lägger vi i Vänsterpartiet i vår
            budgetmotion fram förslag om ett omfattande ökat stöd för kommunmottagandet.
          </note>
          <note>
            Men det måste också till någonting mer för att bryta motståndet
            hos de kommuner som vägrar att ta emot någon alls av dem som fått
            uppehållstillstånd i landet. Därför ställer vi också krav på en
            tvingande lagstiftning som gör alla kommuner skyldiga att ha ett
            mottagande.
          </note>
          <note>
            Vi lyssnar gärna på kommande inlägg och repliker från socialdemokratiskt
            håll om hur man i dag ställer sig i den frågan. I gårdagens debatt
            om arbetsmarknadspolitiken framstod det som att man snarare ville
            ställa krav på dem som kommer hit att flytta dit där jobben finns.
            Men samtidigt har partiordföranden sagt att man vill ha en tvingande
            lagstiftning. Ta replik nu eller anmäl er på talarlistan senare
            och berätta vad som är den socialdemokratiska positionen!
          </note>
          <note>
            Herr talman! Låt mig också säga några ord om de tusentals människor
            som i dag lever i Sverige utan papper människor som har kommit
            hit på olika vägar. Några har sökt asyl men inte blivit beviljade
            asyl i den hårda verklighet som Migrationsverket och både den
            tidigare och den nuvarande regeringen har skapat. Andra har kommit
            hit i hopp om att få en bättre framtid. Några har stannat här
            efter det att deras besöksvisum har gått ut.
          </note>
          <note>
            Alla lever de här utan den sociala trygghet som vi andra är väldigt
            vana vid. De lever här utan möjligheter att ställa krav på sin
            arbetsgivare. Löner på 20, 30 eller 40 kronor i timmen är inte
            ovanliga. Man har ingen möjlighet att klaga på villkoren och ingen
            möjlighet att invända mot en arbetsgivare som behandlar en dåligt.
            Gör man det är risken stor att man sänds tillbaka till en verklighet
            som man inte längre klarar av att leva i.
          </note>
          <note>
            Från Vänsterpartiets sida ställer vi krav på garanterad rätt
            till sjukvård för den som är gömd. I det sammanhanget yrkar jag
            bifall till reservation 10.
          </note>
          <note>
            Jag har noterat att Socialdemokraterna yrkat bifall till flera
            av de reservationer som vi gemensamt lagt fram. Jag återkommer
            helt kort till det i avslutningen.
          </note>
          <note>
            Vi ställer också krav på rätten till skolgång. Även barn till
            gömda ska ha den rätten. De ska inte riskera att bli gripna när
            de försöker lära sig någonting. Vem går då till skolan? Och vilken
            framtid bygger vi, oberoende av vad man anser om föräldrarnas
            skäl för att få stanna i landet, för de barn som inte är skyldiga
            till annat än att de har följt med sina föräldrar?
          </note>
          <note>
            Vi vill i dag höra vad regeringen är beredd att göra för de papperslösa.
            Gemensamt med Göte Wahlström frågar jag: Är ni beredda att bevilja
            skadestånd till den papperslöse som utnyttjas som svart arbetskraft?
            Är ni beredda att avskaffa det som i utlänningslagstiftningen
            kallas för illegalt arbete? Och här skiljer jag mig på ett grundläggande
            sätt från Göte Wahlström är ni beredda att göra det som verkligen
            skulle lösa situationen för den som lever utan papper, nämligen
            att bevilja rätten att stanna här, att ge papper till dem som
            är papperslösa?
          </note>
          <note>
            Jag har inte sagt så mycket om arbetskraftsinvandringen. Jag
            räknar, herr talman, med att andra gör det i den här debatten.
            Men från vår sida kommer vi inte att acceptera att det är det
            enda svaret som i dag avges. Arbetskraftsinvandring är ju svaret
            på vissa frågor och för vissa människor men långt ifrån för alla.
          </note>
          <note>
            Även om en del saker har förändrats till det sämre till exempel
            har partiers positioner förändrats i en mer restriktiv riktning
            tvekar Socialdemokraterna fortfarande. Vi noterar och även välkomnar
            låt mig öppet och klart säga det att man numera både är beredd
            att ge gömda barn skolgång och tycker att det som borde vara fullständigt
            självklart, nämligen att man på Migrationsverket har god kunskap
            om kvinnors asylskäl, nu också blir verklighet.
          </note>
          <note>
            Det här är nya positioner för Socialdemokraterna men också viktiga
            förändringar som vi sett.
          </note>
          <note>
            Att man också nämner papperslösas situation är ett steg framåt,
            även om man inte är beredd att göra någonting som löser situationen
            för de papperslösa.
          </note>
          <note>
            Omdömet beträffande Socialdemokraterna får väl än så länge bli:
            framåt men aldrig glömma.
          </note>
          <note>
            Herr talman! Avslutningsvis: Debatten får inte förskjutas. Att
            bara tala om kommunmottagandet och om problem när människor kommer
            hit är inte tillräckligt. De sakerna måste vi lösa. Vi lämnar
            förslag om hur det kan göras. Men minns man inte grundorsaken
            till att människor flyr då blir varje människa som kommer till
            Sverige en belastning, ett problem, ett bekymmer som måste lösas.
          </note>
          <note>
            Därför tror jag att det är avgörande att vi också minns de väpnade
            konflikter som pågår i Irak och Afghanistan samt det förtryck
            och den tortyr som människor i fängelser i Iran och Algeriet men
            också i Bangladesh och i många latinamerikanska länder utsätts
            för. Tappar vi det fokuset då har vi tagit fel riktning.
          </note>
          <note>
            Därför kommer vi att fortsätta att från talarstolen i denna kammare
            försvara rätten till asyl, kräva att murarna runt Fästning Europa
            bryts ned och hävda att varje människa som flyr till Sverige undan
            förföljelse ska få möjlighet att stanna här.
          </note>
          <note>
            I detta anförande instämde LiseLotte Olsson (v).
          </note>
          <note type="speaker">
            Anf. 3 BODIL CEBALLOS (mp):
          </note>
          <note>
            Herr talman! Jag vill börja med att instämma i det som Kalle
            här tog upp om att vi i första hand kanske mer måste se till migrationens
            orsaker än till flyktingmottagandet när vi nu tar ställning till
            olika frågor om migration.
          </note>
          <note>
            Det händer mycket i världen, och fort går det också. Inte minst
            höjs både temperaturen och havsnivån i en oroväckande fart. Vilka
            konsekvenser det kan föra med sig kan vi bara ana oss till, så
            det gäller att vi inte blundar utan går in i framtiden med vidöppna
            ögon.
          </note>
          <note>
            I går hade vi, som nämnts, celebert besök här i riksdagen. Det
            budskap som förmedlades av de två fredspristagarna kändes inte
            främmande för mig. Det kändes snarare väldigt välbekant, till
            exempel att forskarna i FN:s klimatpanel inte har tagit ställning
            till vare sig upptiningen av permafrosten eller glaciärernas smältning
            och att det därför kan bli ett värre scenario än det som FN-panelens
            rapport visar på.
          </note>
          <note>
            Då ska vi betänka att det scenario som EU med flera planerar
            efter är det bästa scenariot, det vill säga det som innebär en
            höjning med bara 2 grader. För att nå dit måste väldigt mycket
            göras, och det måste göras nu . Det räcker inte att låta marknaden
            sköta det hela. Trots den kunskapen är risken stor att Balimötet
            inte leder fram till någonting. Den som i går såg på nyheterna
            kunde se att det inte finns stort hopp om att konkreta resultat
            kommer att nås.
          </note>
          <note>
            Al Gore talade bland annat om den svenske kemisten Svante Arrhenius
            som redan 1897 visade på själva fysiken och på koldioxidens roll
            för temperaturen på jorden. Hans beräkningar blev snabbt etablerade
            och understöddes av mer noggranna undersökningar under 1930-talet.
          </note>
          <note>
            Arrhenius gjorde den första modellen för global uppvärmning.
            Som vi fick höra i går hamnade han ganska rätt. Men varför har
            ingen lyssnat? Hur kunde, och kan, människorna vara så dumma?
            Ja, det blev ju inte varmare förrän efter 1980-talet då oron så
            sakteliga började spridas bland politiker och beslutsfattare.
            Ändå reagerar vi inte förrän nu vissa reagerar inte ens nu.
          </note>
          <note>
            Det som var annorlunda i går var att ingen vred på sig, pustade,
            fnös eller skrattade när Nobelpristagarna talade, som så många
            gjort under de många debatter där Miljöpartiet pratat om den här
            frågan här i kammaren och i fullmäktigeförsamlingar runt om i
            landet. Lite extra intressant blev det när Al Gore beskrev den
            gröna skatteväxlingen som det mest lyckosamma exemplet för att
            nå reella minskningar av utsläppen. Det var vår moderate statsminister
            som fick sola sig i glansen över forna tiders för miljön så gynnsamma
            skattepolitik en politik som för övrigt snabbt blev förpassad
            till sopkorgen då alliansen tog över efter förra valet med hjälp
            av löften om minskade skatter på bensin med mera.
          </note>
          <note>
            Tiderna förändras, och jag är naturligtvis glad över att även
            moderater och kristdemokrater nu förstått värdet av höjda koldioxidskatter,
            att klimathotet faktiskt är på riktigt och att det förändrade
            klimatet får konsekvenser. De odlar till exempel broccoli på Grönland
            nu och planerar för en storskalig produktion. Visste ni det? Bra,
            tycker de på Grönland.
          </note>
          <note>
            Al Gore talade också om klimatflyktingar och tog upp Darfur som
            ett tydligt exempel på hur klimatpåverkan också späder på konflikter
            eller ger upphov till dem. Han sade att en höjning av havsnivån
            på 1 meter kommer att ge 100 miljoner nya klimatflyktingar, och
            6 meter, som är möjlig, kommer att ge 450 miljoner nya klimatflyktingar.
            Bara en bråkdel av dem kommer att inrymmas under Genèvekonventionens
            definition av vad en flykting egentligen är. Bara få kommer alltså
            att beviljas asyl i ett annat land.
          </note>
          <note>
            Vi står nu inför helt andra migrationsströmmar och flyktingströmmar
            än tidigare. Vi måste tänka på det i framtiden. Man kan fråga
            sig hur många av dem som nu tar sig in i Europa som är klimatflyktingar
            redan i dag, de där som vi envisas med att kalla olagliga eller
            illegala immigranter.
          </note>
          <note>
            Herr talman! Häromdagen diskuterade vi helhetssyn med biståndsministern.
            Helhetssyn innefattar att hantera både det vi ser i dag och det
            vi kommer att få se i framtiden, förutom att det omfattar att
            vi ska samordna olika pengapåsar och verksamhetsområden. Tror
            vi att Balimötet kommer att bli en framgång, eller tror vi att
            USA och några andra klimatmarodörer kommer att stoppa processen
            som så många gånger förr? Beroende på svaret kan vi också fundera
            över vilka scenarier världen och Sverige står inför. Men hur vi
            än gör kommer vi att få en ökad mängd klimatflyktingar. Frågan
            är hur många, vart de tar sig och varifrån de kommer. Vill det
            sig riktigt illa kan vi få klimatflyktingar från länderna norr
            om Medelhavet inom en överskådlig framtid. Vi har tio år på oss
            att vända trenden, fick vi höra i går. Det är bråttom.
          </note>
          <note>
            Herr talman! Från framtid och världen till nutid i Sverige och
            utgiftsområde 8. Sverige har gått från invandringsland till utvandringsland
            till invandringsland till flyktingmottagningsland samtidigt som
            vi fortsätter att vara ett utvandringsland också. När det i dag
            talas om människor i Sverige från andra länder kallas de ofta
            rätt och slätt flyktingar oavsett varför de är här. Orsaken är
            naturligtvis att vi under de senaste åren tagit emot bara dem
            som vi är förbundna att ta emot enligt internationella överenskommelser.
          </note>
          <note>
            Alla har rätt att få sin asylansökan prövad, men få beviljas
            asyl. Vägen till beslut är ofta lång och törnig, och många har
            befunnit sig i Sverige i sex, sju, åtta år eller mer, har jobbat
            här, skaffat en partner och barn här, och här har de sina vänner.
            Många skickas hem igen, och för vissa går det bra. Andra väljer
            att leva gömda framför att skickas hem till krig, risk att utsättas
            för tortyr, förföljelse, fängelse, hedersmord etcetera.
          </note>
          <note>
            Vi har vid flera tillfällen här i kammaren, också i dag, pratat
            om gruppen papperslösa i Sverige och hur, eller om, vi ska lösa
            frågan om deras legala ställning här i landet. För mig är det
            självklart att vi ska tala om hur, inte om, eftersom de i de flesta
            fall prövats enligt den tidigare lagstiftningen, som vi alla var
            överens om inte var rättssäker. Därefter har de prövats med den
            tillfälliga lagen, men en mycket stor del av dem som fortfarande
            bor här trots avvisningsbeslut var ensamstående män. De kallades
            inte ens till intervju, än mindre fick de något ombud. De fick
            beslut som inte gick att överklaga, och deras ärenden prövades
            aldrig enligt den nya lagen, som ju visat sig ge en mycket större
            andel uppehållstillstånd än den förra. Det om något visar att
            den förra inte var rättssäker. Hade deras ärenden prövats enligt
            den nya lagen är chansen mycket stor att de hade fått uppehållstillstånd.
          </note>
          <note>
            I det här läget räcker det inte med att hänvisa till att man
            ska respektera fattade beslut. Beslut måste upplevas som rättvisa
            för att kunna respekteras av den som omfattas av beslutet. Jag
            tycker att det är en prioriterad fråga, det är en fråga som vi
            i alla partier borde försöka komma överens om för att lösa.
          </note>
          <note>
            Herr talman! Miljöpartiet har i sin budget lagt fram ett antal
            förslag för att lösa de papperslösas situation och för att minska
            mängden avvisningar, förutom medel till sjukvård även för gömda
            vuxna flyktingar. Eftersom de är budgetpåverkande och ramarna
            redan är tagna kan jag inte yrka på dem här. Däremot kan jag yrka
            på något vi drivit under många år, och det är att om man har varit
            ett år i Sverige, sex månader för barn, utan att få ett svar på
            sin ansökan ska man automatiskt beviljas uppehållstillstånd. Det
            är inte rimligt att någon ska få vänta längre på svar än så, och
            det sätter press på myndigheten att skapa bättre och humanare
            rutiner.
          </note>
          <note>
            Vi motsätter oss den stora mängden avvisningar och att människor
            avvisas gång efter annan trots att deras länder inte tar emot
            dem. Det är ett inhumant och cyniskt sätt att spela rysk roulett
            med människors liv förutom att det är kostsamt för skattebetalarna.
            Vi ville minska utgifterna för avvisningar med 130 miljoner, men
            tyvärr kan jag inte rösta för det här.
          </note>
          <note>
            I betänkandet kan vi läsa att handläggningstiderna minskat och
            mängden avvisningar likaså. Men fortfarande sker avvisningar på
            ett sätt som inte är förenligt med den människosyn åtminstone
            jag företräder, och många med mig, också här i kammaren.
          </note>
          <note>
            Jag yrkar bifall till reservation 3 om handläggningstider.
          </note>
          <note>
            Herr talman! Just nu är det massavvisningar av afghaner och irakiska
            kurder som är på tapeten. Enligt Migrationsverket går det bra
            att skicka hem afghaner från södra Afghanistan till Kabul eftersom
            de har rätt att söka arbete där. Vad Migrationsverket inte säger
            är att alla passerar Kabul som kommer med flyg. Där ligger den
            internationella flygplatsen. Det innebär ju inte att den sydafghan
            som kommer till Kabul kan stanna där. Afghanistan är ett klansamhälle,
            och UNHCR rekommenderar att man inte ska skicka människor tillbaka
            till internflykt eller utanför sin klan. Ändå är det just det
            vi gör.
          </note>
          <note>
            Till både Kurdistan och Afghanistan sänds nu flyktingar tillbaka
            i massor från grannländerna, som bär den allra största bördan
            av USA:s båda krig. Det är i det läget cyniskt och osolidariskt
            med både den kurdiska och den afghanska regeringen att späda på
            den bördan med ännu fler människor att försörja i hemlandet, där
            kaos redan råder, där krig, det vill säga väpnad konflikt, råder.
          </note>
          <note>
            Jag är överens med regeringen om att fler länder bör ta emot
            flyktingar, inte minst USA, men det innebär inte att de som redan
            befinner sig här, många gånger sedan många år, ska skickas tillbaka
            hem på det sätt som sker. Frågan om det är väpnad konflikt eller
            ej har vi nu diskuterat i ett halvårs tid, och vi är inte överens
            här i kammaren. Jag tänker inte förlänga diskussionen om det i
            det här inlägget.
          </note>
          <note>
            Herr talman! En situation som dyker upp gång efter annan handlar
            om dem som under vistelsen i Sverige träffat en partner här och
            ibland också skaffat barn. Huvudregeln är att man då ska åka hem
            och söka uppehållstillståndet från hemlandet. Det är väl frid
            och fröjd om det är ett land personen i fråga kan resa till, men
            när det handlar om personer som tidigare sökt asyl hamnar vi många
            gånger i en helt absurd situation. De undantagsregler som finns
            kan inte användas för dem som mest behöver dem. Det är en lucka
            i lagen som bör rättas till, i det här fallet har jag till och
            med stöd från Migrationsverket, tror jag.
          </note>
          <note>
            Man måste vara mer flexibel när det handlar om personer som har
            rätt att få uppehållstillstånd här i landet. Inga barn ska behöva
            vara utan sin ena förälder, och inga makar ska behöva leva åtskilda
            på det sätt som vi tvingar dem till.
          </note>
          <note>
            Herr talman! En sista hjärtefråga jag vill ta upp är de kvotflyktingar
            som kom för många år sedan och som aldrig fick information om
            att de skulle begära flyktingstatus för att också bli erkända
            som flyktingar här i landet. Det är inte förrän de nu blivit äldre
            och fått pension som det visat sig bli ett ödesdigert misstag.
            Som konventionsflykting har du rätt till garantipension, eftersom
            du får tillgodoräkna dig åren i hemlandet som tjänsteår. Men det
            gäller inte övriga invandrare som får nöja sig med äldreförsörjningsstöd,
            som är att likställa med att leva på socialbidrag men utan socialbidragets
            fördelar att få hjälp med till exempel tandvårdskostnader och
            annat. Att efter ett helt arbetsliv, varav kanske 1520 i Sverige,
            behöva leva på drygt 3 000 kronor per månad är inte rimligt. Jag
            vet att regeringen nu gör en översyn av garantipensionen. Jag
            hoppas att mina många påstötningar i den här frågan får regeringen
            att inte glömma bort dem som nu drabbats av egentligen en retroaktiv
            lagstiftning, eftersom de vid ankomsten omfattades av det tidigare
            pensionssystemet.
          </note>
          <note>
            Jag yrkar därför också bifall till reservation 14.
          </note>
          <note>
            Jag är övertygad om att vi får tillfälle att diskutera boendet
            sedan, i samband med migrationsministerns inlägg. Jag tycker att
            det ser ut att vara någonting positivt på gång. Ändå yrkar jag
            bifall till reservation 8 redan nu.
          </note>
          <note>
            Göte Wahlström och även Kalle Larsson har talat om barns skolgång
            och om reservation 11. Jag instämmer i det.
          </note>
          <note>
            I detta anförande instämde Mehmet Kaplan (mp).
          </note>
          <note type="speaker">
            Anf. 4 MIKAEL CEDERBRATT (m):
          </note>
          <note>
            Herr talman! Jag börjar med att yrka bifall till utskottets förslag
            i betänkandet och avslag på motionerna.
          </note>
          <note>
            Jag tycker att det kan vara på sin plats att man talar om vilka
            fyra mål kammaren har satt upp för det här politikområdet. Vi
            ska värna asylrätten, ha en reglerad invandring, öka möjligheterna
            att komma till Sverige och arbeta och harmonisera gentemot EU.
          </note>
          <note>
            Grundbulten i en demokrati är att värna asylrätten. I lugna tider
            brukar det inte vara något problem att få alla att säga att det
            verkar bra. Just nu upplever vi stora flyktingströmmar. I oktober
            kom 3 500 människor till Sverige och sökte asyl. Under november
            kom 2 800. Innan året är slut bedöms det ha kommit ungefär 38
            000 människor, som tidigare har sagts. Vi har ganska bra handläggningstider
            jämfört med tidigare. 56 procent får sitt beslut inom sex månader.
          </note>
          <note>
            Det är ändå stora utmaningar och svårigheter förknippade med
            den stora mängd människor som kommer till Sverige för Migrationsverket,
            för kommunerna och för samhället i stort.
          </note>
          <note>
            Låt mig gå tillbaka ett år i tiden. Då hade vi en diskussion
            om hur vi skulle hantera ensamkommande barn. Vi fick många ensamkommande
            barn, och vi hade svårt att få dem att få komma till olika kommuner.
            Vissa kommuner, inte minst Mölndal, fick en oerhört stor belastning.
            Under det år som har varit har regeringen tillsatt pengar. Vi
            har varit ute och pratat med människor, och det har vidtagits
            ett antal åtgärder. Nu när årsskiftet kommer tror vi att det finns
            en balans i placeringen av de ensamkommande barnen.
          </note>
          <note>
            Herr talman! Det är när den stora flyktingström som vi nu upplever
            kommer som den generösa flyktingpolitiken sätts på prov. Därför
            tycker jag att vi efter den här debatten ska ha ett klarläggande
            i var riksdagens största parti, Socialdemokraterna, står i frågan.
            Är det Göran Johanssons linje som gäller? Den säger att vi avvisar
            alla som kommer illegalt ett tydligt och klart brott mot Genèvekonventionen.
            Eller är det Ilmar Reepalus variant som gäller? Där sätter man
            upp en gränsstation på Öresundsbron ett klart brott mot Schengenavtalet?
            Det bör förtydligas, för det här är inte vilka socialdemokrater
            som helst.
          </note>
          <note>
            När det gäller de utmaningar och svårigheter som finns med flyktingmottagandet
            har, som vi vet, regeringen fattat ett beslut om att se över lagen
            om mottagande av asylsökande. Det är bra, för det var tolv år
            sedan det gjordes. Under de här tolv åren hade Sverige i princip
            en socialdemokratisk regering. Därför är det lite förvånande med
            den starka kritiken från tunga kommunala socialdemokratiska företrädare.
          </note>
          <note>
            Varför ska vi ha reglerad invandring? Förespråkare för mer eller
            mindre fri invandring brukar säga att det är inhumant. Men det
            är precis tvärsom. Det är en garanti för att de som faktiskt behöver
            det mest får möjlighet att stanna. Det underlättar också kampen
            mot svartarbete. Det underlättar kampen mot organiserad brottslighet.
            Det är också ett grundskydd och ett rättmätigt krav från oss som
            bor och lever i det här landet att myndigheter har lite koll på
            vad det är för människor som befinner sig här.
          </note>
          <note>
            Till stöd för den reglerade invandringen har regeringen nu tilldelat
            Migrationsverket medel som motsvarar en ärendehantering på 220
            000. Det säger generaldirektören att han är mer än nöjd med. Vi
            har också satsat 14 miljoner på att gå in i viseringssystemet
            VIS som innebär att när någon söker visering kan man ta biometriska
            uppgifter, bland annat fingeravtryck, för att få en tätare koppling
            mellan identitet och person.
          </note>
          <note>
            Sedan drygt ett och ett halvt år tillbaka har vi den nya instans-
            och processordningen. Jag vill hävda att den har varit mycket
            framgångsrik. Men bra kan bli bättre. Det är därför regeringen
            också nu har en utredning som löper. Jag tror att det är vid halvårsskiftet
            nästa år som utredaren återkommer med lite synpunkter på sekretessfrågor
            och offentliga biträden. Den 27 februari 2009 kommer sedan översynen
            att presenteras.
          </note>
          <note>
            Migrationsverket för också en dialog med polisen. Reglerad invandring
            har en början och ett slut. I början är det viktigt med en rättssäker
            process för att hantera vilka grunder den sökande har. Men om
            det visar sig att de grunderna inte är tillräckliga är det viktigt
            att människorna det handlar om lämnar Sverige. Det ska helst ske
            frivilligt. Men om de inte gör det frivilligt måste de få lite
            hjälp. Jag tror att polisens roll i detta kan förbättras.
          </note>
          <note>
            När det gäller möjligheten att komma till Sverige och arbeta
            är det full fart. Remisstiden gick ut den 15 november. Jag har
            läst remissvaren. De är till övervägande del positiva.
          </note>
          <note>
            Jag måste ändå säga att jag blev lite förvånad när Kalle Larsson,
            som jag har uppfattat som livrädd för att människor ska komma
            till det här landet och arbeta, nu helt plötsligt säger att de
            var först.
          </note>
          <note>
            Vi får naturligtvis titta på detta noggrant. Jag gjorde ändå
            en sökning snabbt och lätt för ett par minuter sedan i riksdagens
            arkiv. Då visade det sig att den 25 januari 1991 fanns det en
            moderat partimotion där man föreslog en ökad arbetskraftsinvandring.
            Den 12 december samma år kom det en vänsterpartistisk partimotion.
            I delar av den står det så här: Vänsterpartiet motsätter sig en
            ökning av renodlad arbetskraftsinvandring vid sidan av den fria
            nordiska arbetsmarknaden. Jag vet inte vad som är rätt eller fel,
            men det känns som att Kalle Larsson behöver kolla en gång till.
          </note>
          <note>
            Arbetskraftsinvandring är ett strategiskt politiskt vägval. Vi
            moderater och vi i alliansen tror att det värnar asylrätten på
            sikt. Det är viktigt att man inom ramen för en reglerad invandring
            inte bara kan komma till Sverige som flykting utan också kan komma
            hit och arbeta. Det för också med sig en möjlighet att utjämna
            de stora ekonomiska skillnader som finns på jorden. Vi vet hur
            mycket pengar som går från de människor som lämnar sitt land och
            arbetar någon annanstans tillbaka till ursprungsländerna. Det
            finns lite olika siffror, men det är två tre gånger så mycket
            som det internationella biståndet.
          </note>
          <note>
            Därför är det viktigt att titta på detta i ett samlat perspektiv.
            Jag vet att både vår migrationsminister och vår biståndsminister
            gör detta. Det är meningen att det ska bli en vinnavinna-situation.
            Det ska inte bli som Kalle Larsson beskriver det hela med västvärldens
            fel och brister. Det finns säkert annat också. Jag blev förvånad
            över att du glömde den kommunistiska världens fel och brister.
          </note>
          <note>
            Vi har ett eget behov av att få hit människor som arbetar. Den
            demografiska situationen kommer att innebära att vi behöver människor
            som kan utföra viktiga arbeten, vårda oss och allt vad det kan
            vara. Det finns nu i EU en diskussion om ett så kallat blue card
            . Det rör sig om en liten del högutbildade, oftast med högskoleexamen.
            Det är bra, men det är för lite. Den svenska linjen är ett mycket
            bredare anslag. Vi vill också att arbetsgivaren ska kunna hjälpa
            till att hitta de behov som finns.
          </note>
          <note>
            200 000 flyktingar har kommit till EU i år. Under UNHCR:s vingar
            finns drygt 20 miljoner människor. Antalet människor som lever
            på under 1 dollar per dag ökar.
          </note>
          <note>
            Det jag nu beskriver, herr talman, är en utmaning i samma klass
            som klimatfrågan. Den utmaning som flyktingar och migranter kommer
            att utgöra kan inte Sverige allena hantera. Det är därför vi säger:
            Samarbete, samarbete och åter samarbete men också en harmonisering
            av det samarbetet inom EU. EU måste bli bättre på det här området.
            Vi måste hjälpas åt mer. Migrationsministern har sett till, i
            och för sig efter idogt tjatande, att 32 miljoner har landat i
            det här landet för att hjälpa till med hanteringen av irakier.
            Om jag är rätt underrättad kommer Migrationsverket att starta
            ett projekt som man bedömer ska kunna hantera ungefär 5 000 ansökningar.
            Man ska få ett svar bara efter ett par veckors tid.
          </note>
          <note>
            Vi kan bli effektivare inom EU med brottsbekämpning. Vi kan öka
            kvaliteten på mottagandet, höja kvaliteten inom asylprocessen
            och öka den totala kapaciteten att ta emot flyktingar i Europa.
            Det primära måste väl ändå vara att en flykting får skydd och
            inte att den kommer till Avesta?
          </note>
          <note>
            De som inte ställer upp på det här samarbetet måste faktiskt
            vara snälla och hederliga och tala om hur vi löser den globala
            situationen gemensamt.
          </note>
          <note type="speaker">
            Anf. 5 KALLE LARSSON (v) replik:
          </note>
          <note>
            Herr talman! Jag ska ställa en viktig fråga till Mikael Cederbratt.
            Den handlar om hur man vill att människor som sedan många år tillbaka
            lever här ibland oss utan rättigheter och utan att kunna kräva
            sina rättigheter ska uppfatta det besked vi just fick.
          </note>
          <note>
            Jag mötte i går Yacine och Kemal, och jag har tidigare träffat
            Sarwar. De är från Algeriet, Kurdistan och Bangladesh. De här
            tre personerna är här utan papper. De har flytt från olika problem
            i sina hemländer och kan inte återvända. De har levt här, och
            i flera fall har de arbetat och betalat skatt. De har fått möjlighet
            att överleva, men inte mer.
          </note>
          <note>
            Nu har Mikael Cederbratt en möjlighet att göra någonting för
            att hjälpa de här människorna. Men vi har hört från andra regeringsföreträdare
            att man inte är intresserad av det. I stället säger man: Åk hem!
            Lämna landet! Det är ditt eget fel att du befinner dig här.
          </note>
          <note>
            Här talar vi om människor som aldrig prövats i en rättssäker
            asylprocess. En del har aldrig ens fått möjligheten att komma
            till domstol och få sina fall prövade. Visst omfattades man av
            den tillfälliga asyllagstiftningen, men där var det Migrationsverket
            som avgjorde.
          </note>
          <note>
            Frågan till Mikael Cederbratt är: Hur länge ska människor behöva
            leva i Sverige utan rätt till sjukvård, utan att barnen får gå
            i skola och utan rättigheter på arbetsmarknaden? Hur länge ska
            människor behöva leva i skuggorna av samhället? När är Mikael
            Cederbratt och Moderaterna beredda att se och erkänna att dessa
            människor finns här som papperslösa och göra någonting för att
            förbättra deras situation?
          </note>
          <note type="speaker">
            Anf. 6 MIKAEL CEDERBRATT (m) replik:
          </note>
          <note>
            Herr talman! Det Kalle Larsson nu pratar om är resultatet av
            en politik som inte har fungerat. Sedan gäller det trovärdigheten
            för ett system med en reglerad invandring. Det handlar faktiskt
            om att de människor som inte har tillåtelse att vara i landet
            lämnar landet. Jag tror inte på allmänna amnestier. Det visade
            sig att den tillfälliga lag som fanns tidigare gav en del förväntningar,
            men den gav inte något bra resultat.
          </note>
          <note>
            Vi kommer att föra diskussioner om arbetskraftsinvandring och
            den propositionen.
          </note>
          <note type="speaker">
            Anf. 7 KALLE LARSSON (v) replik:
          </note>
          <note>
            Herr talman! Jag är inte överraskad, men det är lite tråkigt
            att Mikael Cederbratt inte ens använder tiden han har till sitt
            förfogande för att nämna någonting som han är beredd att göra.
            Han säger att vi kommer att prata om arbetskraftsinvandring. Det
            vet vi om. Det har ni gjort sedan ni tillträdde. Ni har inte pratat
            om papperslösa, gömda eller migration och flyktingpolitik. Ni
            har bara pratat om arbetskraftsinvandring.
          </note>
          <note>
            Men min fråga var en annan, och jag tror att svaret är så hänsynslöst
            och rått som Mikael Cederbratt uttrycker det: Åk hem! Har ni fått
            nej, även i en rättsosäker asylprocess, ska ni inte vara kvar
            i landet.
          </note>
          <note>
            Men varför kritiserade i så fall även Moderaterna Utlänningsnämnden
            så hårt som man trots allt i slutändan gjorde? Hur kan Mikael
            Cederbratt vara så nöjd med den nya ordningen där domstolar avgör
            fallen som andra instans om det inte var något problem med den
            tidigare? Vad är det som gör att Mikael Cederbratt inte har något
            positivt att säga till de tusentals människor som lever här i
            dag utan möjlighet att återvända? De har löner på 3040 kronor
            i timmen. Barnen har ingen möjlighet att gå i skolan. De har ingen
            rätt till sjukvård. Den som har en medkänsla borde väl åtminstone,
            även om man motsätter sig en allmän amnesti, kunna medge att situationen
            skulle kunna förbättras när det gäller de sociala villkoren. Det
            handlar om rätten för barnen, som inte är skyldiga till någonting
            i sammanhanget, att gå i skolan, rätten för alla att få sjukvård
            och möjligheten att få hjälp att inte avlida om man drabbas av
            en olycka. Kan vi åtminstone hoppas på att Mikael Cederbratt,
            oberoende av amnestifrågan, är beredd att resonera om möjligheterna
            att människorna som lever här får hjälp när de blir sjuka och
            drabbas av olyckor och att barnen får chansen att gå i skolan?
          </note>
          <note type="speaker">
            Anf. 8 MIKAEL CEDERBRATT (m) replik:
          </note>
          <note>
            Herr talman! Det är helt fel att säga att vi bara pratar om arbetskraftsinvandring.
            Vi har ökat kvoterna när det gäller kvotflyktingar. Vi för ett
            resonemang inom EU om att man ska kunna öka kapaciteten för att
            ta emot asylsökande. Vi följer med stor spänning den nya instans-
            och processordningen som har varit en framgång.
          </note>
          <note>
            Man tittar på detta med skolgång och sjukvård, och det bereds
            i Regeringskansliet. Vad som kommer ut av detta kan jag inte ge
            något svar på i dagsläget.
          </note>
          <note>
            Detta är faktiskt den andra kammardebatten där jag har försökt
            att få ett svar från Kalle Larsson. Du har ingen lösning på hur
            vi ska hantera detta stora globala problem. Sverige kan inte självt
            hantera dessa stora mängder människor.
          </note>
          <note type="speaker">
            Anf. 9 GÖTE WAHLSTRÖM (s) replik:
          </note>
          <note>
            Herr talman! Mikael Cederbratt ställde en fråga till mig om vad
            som utgör den socialdemokratiska linjen inom migrationspolitiken.
            Jag kan försäkra Mikael Cederbratt om att den linje som vi har
            följt i majoritetsställning har varit en rak och bred linje. Det
            är samma linje som vi fortsätter att följa.
          </note>
          <note>
            Mikael Cederbratt oroas över att frustrerade kommunpolitiker,
            i avvaktan på att handlingsförlamningen hos regeringen ska släppa,
            går ut och agerar. Det är i kommunerna man får ta konsekvenserna
            av den avsaknad av politik som har funnits under snart ett och
            ett halvt år från regeringens sida på det här politikområdet.
          </note>
          <note>
            Mikael Cederbratt kan vara säker på att vårt parti står fast
            vid vår politik. Som talesman för partiet kommer jag att fortsätta
            med det. Nu när Mikael Cederbratt har lockat in Folkpartiet, Centern
            och Kristdemokraterna på den linje som nu ska utgöra regeringens
            linje och som egentligen har legat ganska nära vår linje på området
            tidigare hoppas jag att vi får den breda majoritet som jag eftersträvade
            i mitt anförande.
          </note>
          <note>
            Min fråga till Mikael Cederbratt är: Vad tänker Mikael Cederbratt
            göra i majoritetsställning för att lösa de problem som företrädare
            ute i kommunerna signalerar om? Det handlar om den trångboddhet
            som finns och den oro man känner inför framtiden, som jag beskrev
            i mitt inledningsanförande. Vad tänker Mikael Cederbratt göra
            i majoritetsställning för att möta detta? Regeringen har signalerat
            att man har en utredning på gång. Jag konstaterar att det kan
            vara ett ämne till någonting. Men vad händer därefter? Kan Mikael
            Cederbratt beskriva det ytterligare?
          </note>
          <note type="speaker">
            Anf. 10 MIKAEL CEDERBRATT (m) replik:
          </note>
          <note>
            Herr talman! Ska jag tolka Göte Wahlströms svar på min fråga
            i anförandet så att det som Göran Johansson sade angående avvisning
            av människor som kommer illegalt in i landet är någonting som
            du officiellt tar avstånd ifrån? Gäller samma sak gränsbevakning
            och liknande på Öresundsbron? Tar Göte Wahlström officiellt avstånd
            från detta? Gör han inte det vet jag fortfarande inte var jag
            har Socialdemokraterna.
          </note>
          <note>
            När det gäller de utmaningar och svårigheter som finns med att
            vi har många som kommer till kommunerna fungerar det på det sättet
            att länsstyrelserna har i uppdrag att försöka skriva avtal med
            fler kommuner. Jag tycker faktiskt att Kommun-Sverige ska ställa
            upp bredare än vad man gör. Men det är viktigt att ha en frivillighet
            i detta, en morot till de asylsökande. Man ska inte bestämma att
            nu ska du åka till den och den kommunen.
          </note>
          <note>
            Göte Wahlström pratar om handlingsförlamning. Socialdemokraterna
            gjorde ingenting under de tolv år som man regerade. Den här regeringen
            har varit i gång i ett år, och man är nu i gång att se över lagen
            om mottagande av asylsökande. Jag kan inte se någon handlingsförlamning.
          </note>
          <note type="speaker">
            Anf. 11 GÖTE WAHLSTRÖM (s) replik:
          </note>
          <note>
            Herr talman! Mikael Cederbratt kan gå tillbaka i de handlingar
            som finns från tidigare mandatperiod och läsa hur många betänkanden
            som socialförsäkringsutskottet behandlade i denna kammare om detta
            politikområde. Han får då kanske en annorlunda bild än den han
            nu beskrev av om det har hänt eller inte hänt någonting under
            den tid vi satt i majoritetsställning.
          </note>
          <note>
            Återigen: Mikael Cederbratt kan vara säker på att den hållning
            som har varit den socialdemokratiska på migrations- och flyktingpolitikens
            område ligger fast. Men att kommunföreträdare är oroade över situationen,
            både den lokala situationen och hur cyniska smugglare hanterar
            situationen, tycker jag att man i stället ska ta åt sig och vara
            beredd att gå in och vidta ytterligare åtgärder.
          </note>
          <note>
            Jag konstaterar också att Mikael Cederbratt fortsätter att gå
            den så kallade frivillighetsvägen, innebärande att Vellinge, Ekerö,
            Täby, Danderyd och andra kommuner utifrån frivillighetens linje
            ska kunna hålla sig borta från det solidariska ansvaret för att
            hjälpa till i det flyktingmottagande som vi alla här i kammaren
            anser vara så viktigt.
          </note>
          <note>
            Jag ställde ytterligare en fråga till Mikael Cederbratt angående
            situationen på arbetsmarknaden. Jag beskrev den utifrån en artikel
            från i går där Byggnadsarbetareförbundets ordförande gick ut och
            markerade att 5 000 byggnadsarbetare lever under slavliknande
            förhållanden. Vad tänker Mikael Cederbratt i majoritetsställning
            göra åt den här situationen? Det händer ju inte någonting från
            regeringens sida. Vad tänker majoritetspartierna här i riksdagen
            vidta för åtgärder för att komma till rätta med situationen? Vi
            vet att de 5 000 människorna inom Byggnads är ett område på arbetsmarknaden.
            Vi kan se detta på flera områden på arbetsmarknaden. Vad tänker
            man göra åt arbetsgivarna? Vad tänker man göra för att underlätta
            och förbättra för dem som drabbas?
          </note>
          <note type="speaker">
            Anf. 12 MIKAEL CEDERBRATT (m) replik:
          </note>
          <note>
            Herr talman! Jag får fortfarande inte svar på frågan om Göte
            Wahlström motsätter sig de uttalanden och förslag som Göran Johansson
            och Reepalu har gjort. Jag tycker att det är tråkigt att du inte
            kan vara så pass tydlig. Därför har jag svårt att se var vi har
            Socialdemokraterna i dagsläget.
          </note>
          <note>
            I Göteborg föreslogs att man skulle minska flyktingmottagandet.
            Om jag har fått rätt information blev vår käre Göran Johansson
            överkörd av de andra partierna.
          </note>
          <note>
            När det gäller de brister som har varit uppe i diskussionen om
            svartarbete och motsvarande ställer vi oss som allians bakom kollektivavtal.
            Vi har lagar som hanterar svartarbete. Jag kan inte säga annat
            än att följer man kollektivavtalen och ser till att ha kontroll
            över skatterna, för det är framför allt på skattesidan, tror jag
            att lagstiftningen är tillräcklig. Sedan kanske övervakningen
            bör vara lite mer intensiv från de övervakande myndigheternas
            sida.
          </note>
          <note type="speaker">
            Anf. 13 FREDRICK FEDERLEY (c):
          </note>
          <note>
            Herr talman! Jag ska försöka bryta den nya traditionen att inte
            hålla sig inom utsatt talartid. Men efter allt spännande som har
            sagts från talarstolen finns det risk att även jag kommer att
            överskrida den.
          </note>
          <note>
            Jag vill börja med att yrka bifall till föreliggande förslag
            så att jag inte glömmer det i slutskedet. Jag vill också poängtera
            att det för Centerpartiet är oerhört viktigt att man värnar en
            öppen och human flyktingpolitik. Det är oerhört viktigt att slå
            fast att det är asylrätten som ska värnas.
          </note>
          <note>
            Jag tänkte använda en hel del av tiden till att faktiskt bemöta
            några av de frågor som har ställts så att vi kan få en debatt
            om vart vi rör oss i den politiska debatten just i dag.
          </note>
          <note>
            Men innan jag kommer dit tror jag att det är dags att vi tar
            oss en funderare på hur vi beskriver världen. Aldrig tidigare
            har fler människor levt i demokratier. Aldrig tidigare har så
            många barn fått leva till vuxen ålder. Aldrig tidigare har så
            få kvinnor dött i barnsäng. Aldrig tidigare har så många människor
            fått rätt till en utbildning. Vi kan se hur det på det stora hela
            går åt rätt håll. Därmed inte sagt att alla världens problem är
            lösta.
          </note>
          <note>
            Det vore intressant att få höra hur Kalle Larsson resonerar kring
            det förtryck som har skett tidigare i Irak. Jag kan inte minnas
            att jag lade märke till att Kalle Larsson innan Saddam Hussein
            föll var särskilt kritisk till hans regim eller att du jublade
            den dagen han faktiskt föll, en av de grymmaste diktatorer som
            vi har sett.
          </note>
          <note>
            Det är också viktigt att poängtera hur det ser ut när det gäller
            migrationspolitiken i Sverige. Kalle Larsson målar gärna och ofta
            upp den som om vi byggde stora murar, byggde stängsel och grävde
            vallgravar utanför. Trots det är det årtionden sedan det var så
            många människor som kom till Sverige och också hade möjligheten
            att få stanna. Detta är någonting som vi måste välkomna och se
            som någonting positivt.
          </note>
          <note>
            Vill man värna den asylrätt som vi har i Sverige måste det innebära
            att en del människor faktiskt inte uppfyller de kraven men ändå
            söker asyl. De måste också lämna landet. I annat fall innebär
            det att man urholkar asylrätten. Jag vet inte hur många inlägg
            jag har hört från Kalle Larsson i debatter eller hur mycket jag
            har sett honom skriva där han säger att han vill värna asylrätten.
            Men för att värna den internationellt reglerade asylrätten måste
            det också innebära att man inte säger att alla på denna planet
            har rätt till asyl. Därför är det också viktigt att vi har en
            helhetssyn på hur vi sköter migrationspolitiken. Den berör långt
            ifrån bara det som sker i den här kammaren.
          </note>
          <note>
            För att vi ska vara tydliga med hur vi vill se politiken framöver
            är det viktigt att vi slår fast asylrätten. Men eftersom vi i
            Sverige vill ha en bredare och humanare migrationspolitik slår
            vi också fast att vi ska ha andra skyddsvärda skäl som gör att
            människor får rätt att stanna i Sverige.
          </note>
          <note>
            Vi kompletterar också detta med arbetskraftsinvandring så att
            den som kommer för att söka lyckan i Sverige av ekonomiska skäl
            ska ha möjligheten att göra det. Vi måste också se till att vi
            inte är en isolerad ö i världen, utan vi ingår i en europeisk
            gemenskap där vi också måste få processen att fungera.
          </note>
          <note>
            Den debatt vi hade tidigare i höstas visade ju på att det i princip
            finns två läger i den här kammaren. Det ena omfamnar och ser behovet
            av att vi på europeisk nivå kan få en bättre migrationspolitik
            som följer en hel kedja. Det andra lägret består av isolationister
            som åsidosätter möjligheten till en bra flyktinghantering inom
            hela Europeiska unionen av det enkla skälet att de motsätter sig
            internationellt samarbete.
          </note>
          <note>
            Det är också viktigt att gå vidare än så och ha möjlighet till
            samarbete utanför de europeiska gränserna. Vi vet vilket hårt
            tryck som de av våra brodernationer inom Europeiska unionen som
            ligger vid Medelhavet är utsatta för. När Kalle Larsson riktar
            kritik mot Grekland vet vi att det har förekommit en del incidenter
            som inte är okej. Det finns en rapport från Europeiska unionens
            LIBE-utskott. Där finns en kritik. Men vi vet också att Grekland
            har vidtagit åtgärder. Den värsta av de migrationsanläggningar
            som fanns är nystartad till exempel.
          </note>
          <note>
            Det vore också intressant att höra Kalle Larsson utveckla lite
            om han inte ser att de här länderna befinner sig under en ganska
            hård press. Vi vet att år 2006 kom 100 000 irreguljära migranter
            bara till Grekland. I år beräknas det vara 50 000 personer. Det
            vore intressant att höra hur Kalle Larsson ser på detta. Är de
            också migranter som borde ha möjlighet att få stanna i Sverige?
            Hur anser Kalle Larsson att vi ska kunna hantera det här på ett
            rimligt sätt inom Europeiska unionen när trycket är så pass stort
            som det faktiskt är?
          </note>
          <note>
            Göte Wahlström skulle jag vilja fråga om han inte ser en konflikt
            mellan sitt krav på att styra upp kommunal verksamhet och grundlagens
            stadgade rätt för kommunerna att vara självstyrande. Jag uppmanar
            ständigt de centerpartistiska kommunalråden att ta ett större
            ansvar i migrationspolitiken. Jag känner mig i dagsläget fortfarande
            främmande för att med lag tvinga människor till detta.
          </note>
          <note>
            Tror Göte Wahlström att det är helt rätt väg att gå att kommendera
            över den politiska ledningen i en kommun och säga: Du och ni ska
            acceptera detta! Tror inte Göte Wahlström att det är viktigt att
            ha de lokala politiska ledarna med sig i den här diskussionen?
          </note>
          <note>
            Varför glömmer Göte Wahlström att poängtera att man inte heller
            i Kungsör, där det är ett socialdemokratiskt kommunalråd, förrän
            nu har börjat ta ansvar? Inte heller i Surahammar eller Fagersta,
            och jag kan räkna upp en massa socialdemokratiska kommuner, tar
            man detta ansvar. Du försöker göra det här till en fråga om borgerligt
            eller socialdemokratiskt. Men så är icke fallet. Det finns många
            kommuner som tar ett stort ansvar och gör det med den äran, men
            det finns också många, och där är vi alla lika goda kålsupare,
            som behöver ta ett mycket större ansvar framöver.
          </note>
          <note>
            Det är också intressant att höra Göte Wahlströms diskussion kring
            att det nu måste ske någonting. De problem som vi kan se och som
            vi erkänner finns i många kommuner som har tagit ett väldigt stort
            ansvar är ju inte någonting som skedde i går. Det skedde inte
            på valdagen förra året heller, utan det är någonting som har byggts
            upp under väldigt många år.
          </note>
          <note>
            Göte försökte nyss, under replikskiftet med Mikael Cederbratt,
            hävda att det hände så himla mycket tidigare. Men hade det hänt
            så mycket under den socialdemokratiska regeringen så hade ju problemen
            inte funnits där i dag. Det här är ett arv som vi har fått från
            er och som vi nu sitter och har att försöka hantera. Vi välkomnar
            självklart att Socialdemokraterna vill vara en del av detta. Jag
            hoppas att ni kan komma med mer konstruktiva inlägg än dem vi
            har sett från ledande företrädare på kommunal nivå inom socialdemokratin.
          </note>
          <note>
            Det har också kommit frågor om hur vi i Centerpartiet ser på
            försörjningskrav för anhöriginvandring. Det är en diskussion som
            jag tror att det är rimligt att vi tar, Kalle Larsson, och jag
            välkomnar en sådan diskussion av en enkel anledning. Menar vi
            att vi ska upprätthålla de fyra mål som den här riksdagen har
            satt upp, där vi har en majoritet i kammaren för att upprätthålla
            dessa mål, måste det innebära att medborgarna ska känna förtroende
            för den förda politiken. Det är också så att anhöriginvandringen
            aldrig kan sägas vara ett problem, och inte heller att vi behöver
            sätta ett tak för hur stor den får vara, om vi vet att den inte
            blir en belastning för de svenska välfärdssystemen.
          </note>
          <note>
            Men Kalle Larsson slirar väldigt mycket här, och det verkar som
            om han återigen säger att alla ska få stanna i Sverige, så länge
            de inte kommer hit och arbetar. Det är en linje som är oerhört
            olycklig. För sanningen är ju det motsatta: Ju fler som kommer
            hit och arbetar, desto fler kan komma hit och få ett skydd av
            oss då vi solidariskt tar det ansvaret via de skattemedel som
            vi betalar in och då vi har en fungerande sjukvård och hälsopolitik
            och ett mottagande som är värdigt Sverige av i dag.
          </note>
          <note>
            Herr talman! Min tid har runnit ut, och eftersom jag lovat att
            hålla mig inom uppsatta ramar får jag ta resten under replikskiftena.
          </note>
          <note type="speaker">
            Anf. 14 GÖTE WAHLSTRÖM (s) replik:
          </note>
          <note>
            Herr talman! Ja, Fredrick Federley, ni har fått ärva! Ni har
            fått ärva krigen i Irak, Afghanistan och Somalia och situationen
            i Palestina. Vi vet om det, och vi var också beredda och är beredda
            att hjälpas åt att hitta lösningar för de situationer som människor
            drabbas av i de här krigssituationerna.
          </note>
          <note>
            Ja, Fredrick Federley, vi fick flera propositioner och flera
            betänkanden att hantera under den socialdemokratiska majoriteten
            under den förra mandatperioden så många att Centerpartiet ojade
            sig över att det blev för många under den perioden. Det kan vi
            knappast säga att utskottet har drabbats av så här långt under
            innevarande mandatperiod.
          </note>
          <note>
            Fredrick Federley! Jag tror att det finns skäl att styra upp
            kommunerna. För några timmar sedan, strax efter kl. 10, avslog
            en riksdagsmajoritet ett betänkande som behandlade ett fempunktsprogram
            där vi också hade tankar om hur vi skulle kunna stötta kommunerna
            i deras arbete att ta emot flyktingar, integrationsarbete och
            så vidare. Så ser situationen ut.
          </note>
          <note>
            Fredrick Federley! Jag ställde en fråga tidigare om det här med
            arbetskraft och arbetsgivarnas situation. Jag fick ett svar från
            Mikael Cederbratt som företrädare för det största majoritetspartiet
            i riksdagen som sade att kollektivavtalen är en garant för att
            stå emot den situation som vi i dag upplever: att människor drabbas
            av det som kallas slavaktiga anställningsförhållanden med låga
            löner och så vidare. Fredrick Federley har inte gjort sig känd
            som någon kollektivavtalskramare i debatten så här långt, men
            frågan är: Står Fredrick Federley bakom Mikael Cederbratts agerande
            om att kollektivavtalen är den viktigaste garanten för att stå
            emot de slavliknande anställningsförhållanden som i dag drabbar
            människor som lever i ett papperslöst tillstånd eller som på annat
            sätt finns ute på arbetsmarknaden och kommer från en annan nation?
          </note>
          <note type="speaker">
            Anf. 15 FREDRICK FEDERLEY (c) replik:
          </note>
          <note>
            Herr talman! Göte Wahlström har helt rätt när han säger att jag
            inte är övertygad om att kollektivavtal är allena saliggörande
            på den svenska arbetsmarknaden. Den svenska modellen, som en gång
            innebar att vi hade kollektivavtal som reglerade det mesta, har
            urholkats genom ett samarbete mellan LO och Socialdemokraterna
            där man, när det har passat den egna viljan, har infört lagstiftning
            på lagstiftning och därmed urholkat kollektivavtalen.
          </note>
          <note>
            Jag håller med Mikael Cederbratt om att där kollektivavtal finns
            och inte är tvingande mot någon som inte är sluten till arbetsgivarallians
            eller fackförbund och när det inte ger ingrepp på en arbetsplats
            där man undanber sig från arbetstagares och arbetsgivares sida
            att bli inblandad i detta så tycker jag att det är helt rimligt
            att kollektivavtalen verkar. De är en viktig del för att få detta
            att fungera.
          </note>
          <note>
            Men det vore också intressant att höra dig nyansera kritiken.
            Ska vi ge oss in i den här debatten vore det intressant att höra:
            Tycker du att det är helt rätt att man krossar en näringsidkare
            i Östergötland som har bättre villkor för sina anställda än vad
            kollektivavtalen innebär så att han går i konkurs och så att de
            anställda blir arbetslösa? Det är ju det du indirekt säger. Du
            glömmer alltid kritiken av vad facken gör när man mal ned enskilda
            arbetstagare och enskilda arbetsgivare för att man vill bevara
            den egna maktpositionen på arbetsmarknaden. Det är den du står
            här och värnar egentligen inte de enskilda arbetstagarna. Men
            det finns inget försvar när sådana övergrepp begås på arbetsmarknaden,
            oavsett om det är en svensk medborgare eller någon som är här
            och befinner sig i ett parallellt samhälle för att han eller hon
            lever gömd.
          </note>
          <note type="speaker">
            Anf. 16 GÖTE WAHLSTRÖM (s) replik:
          </note>
          <note>
            Herr talman! Vi fick helt plötsligt en arbetsmarknadspolitisk
            debatt. Jag minns en debatt jag hade med Fredrick Federley för
            något år sedan då han myntade ett nytt ord. Maktköttkvarnstänkande
            kallade han det, då den fackliga organisationen tog strid för
            de medlemmar som finns ute på arbetsplatser. Jag minns ordet,
            för jag skickade in det till en akademi för att kunna användas
            i olika sammanhang.
          </note>
          <note>
            Nu är vi återigen inne i en dubbel debatt. Ta de företag som
            i dag utnyttjar anställda som inte har papper eller som på något
            annat sätt känner att de är i ett fruktansvärt underläge inför
            sin arbetsgivare, inte vågar ta kontakt med någon facklig organisation
            och inte vågar se till att de får ett kollektivavtal som håller
            uppe nivån för de anställda på företaget. De vill inte, säger
            Fredrick Federley, och då ska de slippa.
          </note>
          <note>
            Det är precis det som Byggnadsarbetareförbundets ordförande visar
            på. Det är då man landar i situationen att det råder slavliknande
            förhållanden till löner som ligger långt, långt under vad som
            anständigheten kan kräva. Det tycker Fredrick Federley är bra,
            bara det är frivilligt.
          </note>
          <note>
            Det är skönt att höra att det nu finns en vakthund i det borgerliga
            gänget, som kallas Moderaterna och som orkar stå emot Centerns
            nyintagna position när det gäller att jaga ut människor i en situation
            av otrygghet i anställningarna där vi vet att de som drabbas allra
            värst är de människor som vi här i vår debatt och i vårt betänkande
            i socialförsäkringsutskottet vill slå vakt om. Och det är skönt
            att veta att Moderaterna står på vakt mot Centerns nya intrång
            på det här området, och vi kommer naturligtvis att fortsätta följa
            den här diskussionen och bevaka att man lever upp till det som
            Mikael Cederbratt alldeles nyligen sade här i talarstolen och
            som nu Fredrick Federley tar avstånd ifrån.
          </note>
          <note type="speaker">
            Anf. 17 FREDRICK FEDERLEY (c) replik:
          </note>
          <note>
            Herr talman! Jag får börja med att tacka Göte för att han ser
            till att min vokabulär blir förevigad i Svenska Akademiens ordlista.
            Jag kallade det maktens köttkvarnar, för det är precis vad det
            handlar om. Det handlar om att upprätthålla makt.
          </note>
          <note>
            Jag välkomnar också att vi har en vakthund i alliansregeringen.
            Jag välkomnar Moderaternas politiska inriktning, för den är så
            mycket ärligare än vad Socialdemokraternas var. Jag har aldrig
            riktigt förstått om det är LO som har suttit i regeringen eller
            om det är Socialdemokraterna. Det vore skönt att få lite klarhet
            i den frågan.
          </note>
          <note>
            När det gäller Centerpartiets nyintagna position kan jag berätta
            att när jag gick med i partiet 1994 ville vi helt slänga ut LAS.
            I dag vill vi göra små ändringar. Det är nog snarast så att vi
            tyvärr har gått lite åt vänster i den delen.
          </note>
          <note>
            Men vad är det då Göte vill att vi ska göra? Jag kan inte tolka
            det på något annat sätt än att du kräver att vi ska införa någon
            typ av lagstiftning som garanterar en minimilön. Är det vad Göte
            Wahlström förordar så var det nya tongångar som hördes från socialdemokratin.
            Jag ser fram emot att föra den diskussionen vidare.
          </note>
          <note>
            Återigen verkar det som om du vill reglera arbetsmarknaden ännu
            mer via lagstiftning inte via kollektivavtalen. Återigen: När
            det passar de egna syftena att upprätthålla en maktbalans på arbetsmarknaden
            är man beredd att frångå kollektivavtalen och förstöra dem alltmer
            genom lagstiftning.
          </note>
          <note>
            Själv ser jag fram emot den diskussion som Svenskt Näringsliv
            och arbetstagarsidan nu har inlett, där man kanske kan få ett
            nytt grundavtal och en ny diskussion om arbetsmarknaden som kanske
            är lite rimligare och inte bygger på maktretorik utan på hur vi
            får en väl fungerande arbetsmarknad.
          </note>
          <note>
            Jag vill också respektera enskilda arbetstagare och arbetsgivare
            som inte vill omfattas av systemet.
          </note>
          <note type="speaker">
            Anf. 18 KALLE LARSSON (v) replik:
          </note>
          <note>
            Herr talman! Jag tror att vi får ursäkta Fredrick Federley lite
            när han talar om att upprätthålla maktpositioner. Han vet ju hur
            sådant går till. Han är ju den som har övergivit grundläggande
            principer som han tidigare högtidlighöll för att få ingå i den
            majoritet som vi nu har och som styr det här landet.
          </note>
          <note>
            Att gå från att förespråka fri invandring dagen före valet till
            att nu vara dess främste angripare, till och med asylrättens främste
            angripare, eller en av de främsta, är en lång resa. Vidare är
            det en lång resa att dagen före valet kräva amnesti för dem som
            är gömda i Sverige till att dagen efter valet kalla detta krav
            för koko. Det är inte vokabulären jag ifrågasätter, utan principerna
            för dess förändrande för att få ingå i majoriteten. Om Fredrick
            Federley malt i kvarnen eller om han malts i den vet jag inte.
            Uppenbart är dock att han övergivit grundläggande principer som
            han tidigare stod för just för att få ingå i en majoritet. Den
            resan får han gärna göra, men det är bra om han kan vara ärlig
            när han beskriver hur utvecklingen gått till.
          </note>
          <note>
            Jag ska avstå från de mest uppenbara provokationerna i frågeställningarna
            och i stället ställa två konkreta frågor. Är Fredrick Federley
            nöjd med det som görs när det gäller att förbättra situationen
            i Grekland och andra Medelhavsländer för personer som återsänds
            dit enligt Dublinförordningen, eller har Fredrick Federley några
            tvivel om att det är en riktig väg att gå?
          </note>
          <note>
            Den andra frågan gäller anhöriginvandring. Ska jag uppfatta det
            så att även Fredrick Federley är beredd att göra inskränkningar
            i rätten för familjer att återförenas i Sverige när en av föräldrarna
            fått tillstånd att stanna här? I vilken utsträckning är det i
            så fall en rimlig mänsklig och liberal hållning att inta att familjer
            ska hållas splittrade för att en av föräldrarna diskrimineras
            på arbets- eller bostadsmarknaden?
          </note>
          <note type="speaker">
            Anf. 19 FREDRICK FEDERLEY (c) replik:
          </note>
          <note>
            Herr talman! När det kommer till maktdiskussionen får jag tacka
            för den föreläsning som Kalle Larsson höll inledningsvis om hur
            världen är uppbyggd och hur maktförhållandena ser ut. Jag delar
            inte riktigt den världssynen. Det finns andra länder som behöver
            kritiseras mycket mer än västvärldens fria demokratier. Socialister
            har en tendens att beskriva världen, historien och verkligheten
            som det passar dem själva, vilket jag förstår. Den tidigare historien
            i socialistiska stater innebar att man just skrev om historien.
          </note>
          <note>
            Det var inte så att jag dagen före valet krävde en amnesti. När
            den debatten fördes, innan den tillfälliga lagen kom, stod jag
            på den sidan. Men jag har ändrat mig för jag har sett, detta har
            jag sagt tidigare i kammaren, vilka effekter det får. Vi gav falska
            förhoppningar till människor som i dag gått under jorden eftersom
            de i den andra prövningen, under den tillfälliga lagen, inte fick
            möjlighet att stanna. Det har skapat ett parallellt samhälle som
            vi inte kan hantera.
          </note>
          <note>
            Menar Kalle Larsson att även om man får en rättssäker prövning
            enligt den nya processordningen, får avslag och går under jorden,
            man ändå ska få stanna i Sverige? Hur tror Kalle Larsson att vi
            ska kunna ha respekt för det svenska domstolsväsendet och de svenska
            lagarna i så fall?
          </note>
          <note>
            När det gäller Kalle Larssons frågor har man från grekiskt håll
            svarat på kritiken från LIBE-utskottet och också vidtagit en lång
            rad åtgärder. Det finns säkert mer att åtgärda, men jag har ingen
            anledning att tro att det är de demokratiska länderna inom Europeiska
            unionen vi ska rikta den hårdaste kritiken mot. Låt oss i stället
            rikta kritik mot många av de länder där vi inte vet vad som försiggår
            eftersom de inte har fria medier.
          </note>
          <note>
            Diskussionen uppstod faktiskt för att journalister kunde visa
            att det fanns brister. Det är så det ska fungera i en öppen demokrati.
            Även i Sverige har vi tidigare sett att det gjorts felaktigheter
            från Migrationsverkets sida, vilka sedan kunnat rättas till.
          </note>
          <note type="speaker">
            Anf. 20 KALLE LARSSON (v) replik:
          </note>
          <note>
            Herr talman! Fredrick Federley väljer att undvika att svara på
            min andra fråga eftersom den frågan är känslig. Han tänker använda
            sin sista replik till det för han vet att jag inte har rätt till
            ytterligare replik. Så kan man förstås debattera. Det är måhända
            skickligt men inte alldeles hederligt. Därför tänkte jag ge Fredrick
            Federley chansen att använda hela nästa replik till att förklara
            sin syn på anhöriginvandringen genom att varken svara på de saker
            som Fredrick Federley beskyller mig för eller ställa några ytterligare
            frågor.
          </note>
          <note>
            Det vi diskuterar är människors rätt att återförenas med sina
            familjer. Moderaterna och Folkpartiet har öppnat för att familjer
            där en av föräldrarna fått uppehållstillstånd i Sverige inte ska
            få återförenas med sina barn och sin make eller maka förrän de
            fått bostad som staten godkänt samt arbete eller annan sysselsättning.
            Den fråga jag därför nu ställer är hur Fredrick Federley ser på
            detta.
          </note>
          <note>
            Jag kan som bakgrund säga att det var några partier Fredrick
            Federleys parti var tidigare ett av dem som snarare krävde utökad
            anhöriginvandring. Vi ansåg att om det fanns en gammal släkting
            kvar i hemlandet och som var ensam, den sista länken till hemlandet
            som det kallas, skulle den personen ha möjlighet att komma hit
            och inte behöva leva isolerad i sitt gamla hemland. Han eller
            hon skulle alltså kunna återförenas med sina släktingar här.
          </note>
          <note>
            För bara några år sedan hade Centerpartiet, Vänsterpartiet och
            flera andra partier den gemensamma uppfattningen att vi skulle
            utöka möjligheterna till anhöriginvandring. Därför vore det intressant
            att veta om det kommer en proposition från regeringen och som
            Fredrick Federleys parti står bakom som vill hindra mammor och
            pappor från att återförenas med varandra och sina kanske fyra
            fem år gamla barn bara för att de diskriminerats på arbets- och
            bostadsmarknaden.
          </note>
          <note type="speaker">
            Anf. 21 FREDRICK FEDERLEY (c) replik:
          </note>
          <note>
            Herr talman! Kalle Larsson inte bara skriver om historien efter
            egna syften utan han har dessutom en kristallkula så att han kan
            förutsäga vad som kommer att stå i den första utredningen, trots
            att direktiven till den inte ens är skrivna och regeringen ännu
            inte satt ned foten beträffande vilken väg man ska gå. Jag är
            imponerad över Kalle Larssons detaljkunskap om vad förslaget,
            som eventuellt kan komma att landa på riksdagens bord under denna
            mandatperiod, kommer att innebära. Det är en imponerande och skicklig
            förmåga han har. Det Kalle Larsson i själva verket försöker göra
            är att ge oss en skrämselbild.
          </note>
          <note>
            Hur ser det egentligen ut med anhöriginvandringen? Jag ska ge
            min bild av hur jag anser att den bör fungera. Min ytterst personliga
            uppfattning är att detta i grunden bygger på att vi måste ha ett
            system där den som bäst behöver skydd också kan få det. Det handlar
            även om ekonomiska förutsättningar för att kunna ge ett bra och
            värdigt skydd samt ett värdigt mottagande.
          </note>
          <note>
            Om vi ska kunna upprätthålla den delen tror jag att man måste
            ställa större krav på ekonomin för dem som är anhöriga och kommer
            i andra hand. Om världen fortsätter att se ut som den gör med
            bland annat krig, eftersom allvarliga saker mycket väl kan hända
            i Mellanöstern, skapar det ett helt nytt tryck som läggs på det
            tryck som redan finns. Då finns det risk för att vi får en obehaglig
            debatt om hur många människor som ska få komma till Sverige.
          </note>
          <note>
            Enda sättet att hålla sig borta från det är att slå fast att
            de som ska ha skydd, antingen via internationella konventioner
            om asylrätt eller att de har särskilt skyddsvärda skäl, också
            får stanna. De får de rätta möjligheterna. Men det vi också säger
            är att vi genom att ställa ekonomiska krav på anhöriginvandringen
            gör det möjligt att vidga skyddet till att även gälla andra människor.
            Så länge vi ser till att vi har den grundplattformen att stå på
            är det inga problem med hur många människor som kommer hit.
          </note>
          <note>
            Kalle Larsson borde vända perspektivet ditåt och i stället fundera
            på var vi skulle landa med hans politik. Hur många människor tror
            han att vi kan låta komma till Sverige innan vi får en mycket
            obehaglig debatt i samhället?
          </note>
          <note type="speaker">
            Anf. 22 BODIL CEBALLOS (mp) replik:
          </note>
          <note>
            Herr talman! Jag begärde ordet för att ställa ett antal frågor,
            och under det förra replikskiftet uppkom ytterligare några som
            jag kanske måste ställa först.
          </note>
          <note>
            Den första handlar om den grupp som Fredrick Federley säger att
            man gav falska förhoppningar om att de skulle få stanna i landet
            när den tillfälliga lagen tillskapades och som sedan gömde sig.
            Men faktum är att de gömde sig redan tidigare. Den tillfälliga
            lagen gav en stor del av dem åtminstone en möjlighet att få stanna
            här, men de levde gömda redan innan lagen kom.
          </note>
          <note>
            Det är en viktig grupp att prioritera för oss alla. Vi har alltså
            en stor mängd människor som levt i Sverige under många år, som
            talar svenska och som arbetar inte bara för slavlöner utan också
            för bra löner, för det finns även sådana. De finns i landet. De
            har valt att stanna här och leva gömda trots de stora påfrestningar
            det innebär. Vi har ett ansvar. Alla partier har tillsammans ett
            ansvar för att lösa situationen för den stora gruppen. Det vill
            jag skicka med Fredrick Federley i hans arbete.
          </note>
          <note>
            Vad gäller dem som kommer hit som anhöriga till flyktingar har
            de oftast egna flyktingskäl. Redan det faktum att man är anhörig
            till en person som är politiskt förföljd ger sådana skäl. Det
            är också viktigt att ta med i arbetet.
          </note>
          <note>
            Nu kommer jag till det som jag egentligen tänkte fråga om, nämligen
            det jag sade om att vi kommer att se oerhört många fler flyktingar,
            nämligen klimatflyktingar, i världen. Genèvekonventionen är anpassad
            till den situation som rådde efter andra världskriget. Den omfattar
            inte klimatflyktingar. Vad ska vi göra för att även klimatflyktingarna
            i världen ska kunna tas om hand på ett reglerat och bra sätt?
            Nu är det inte möjligt.
          </note>
          <note type="speaker">
            Anf. 23 FREDRICK FEDERLEY (c) replik:
          </note>
          <note>
            Herr talman! Det är alltid skönt att diskutera med Miljöpartiet
            om de här frågorna eftersom det är en mycket resonerande ton.
            Vi tar självklart med oss de synpunkter du har.
          </note>
          <note>
            Jag vill lägga mest fokus på din direkta fråga på slutet. Det
            måste föras en diskussion på FN-nivå för att modernisera detta.
            Under slutet och andra hälften av 90-talet fick vi en diskussion
            om säkerhetspolitiken där man började väga in klimathoten, naturkatastrofer
            och så vidare. Jag tror att den diskussionen kommer framöver också
            när det gäller migrationen när vi ser vilka konsekvenser som kan
            komma.
          </note>
          <note>
            Precis som Bodil hör jag till dem som talade om detta innan man
            fick Nobelpris för det. Jag vet vilket spott och spe man kunde
            få och hur man ansågs vara märklig när man påtalade att det pågår
            förändringar. Vi har landat i någon slags gemensam världsbild
            av vad som faktiskt sker nu.
          </note>
          <note>
            Nästa diskussion som måste komma är hur vi motverkar den miljöpolitiska
            biten och, om saker sker, hur vi bäst ska rusta oss för att kunna
            bemöta flyktingströmmar, sjukdomsspridning och katastrofala scenarier
            med översvämningar och sådant som kan komma i de farvattnen.
          </note>
          <note>
            Jag tror inte att vi från Sveriges håll allena kan göra detta.
            Men vi kan påbörja diskussionen. Den måste tas på FN-nivå och
            EU-nivå. Det är fullt rimligt att anta att EU är en av dessa platser.
            EU kommer också att utsättas för hårt tryck. Holland ligger till
            exempel inte så käckt till när det kommer vattenhöjningar.
          </note>
          <note>
            Vi måste också hantera de människor som säkerligen kommer att
            söka sig till Europa. Vi har en annan kapacitet att kunna skapa
            oss ett skydd mot sådana förändringar.
          </note>
          <note type="speaker">
            Anf. 24 BODIL CEBALLOS (mp) replik:
          </note>
          <note>
            Herr talman! Fredrick Federley säger att vi ska rusta oss för
            att bemöta flyktingströmmarna. Man kan tolka ordet bemöta på väldigt
            många olika sätt. Det kan tolkas som att vi nu ska se till att
            vi motar dem som kommer. Det kan vi fortsätta att göra om vi ska
            tolka Genèvekonventionen i den strikta mening som vi gör i dag.
          </note>
          <note>
            Om kanske redan tio år handlar det om att vi i världen solidariskt
            måste ta emot alla de människor som rör sig runt eftersom det
            inte finns några andra möjligheter. Då kan inte vi i den rika
            världen fortsätta att strikt hålla oss till att vi ska ha en reglerad
            invandring och bara de som innefattas under Genèvekonventionen
            ska få lov att stanna här. Det måste finnas helt andra grunder.
          </note>
          <note>
            Detta är någonting som vi inte kan lösa här i Sverige. Vi måste
            göra det på global nivå. Men vi kan redan nu tänka i de banorna
            och se att Genèvekonventionen inte ens omfattar dem som borde
            få stanna i dag.
          </note>
          <note>
            Du var också inne på detta med boende och de centerpartistiskt
            styrda kommunerna. Jag tror precis som du att det inte är en fråga
            om socialdemokratiska eller borgerliga kommuner som tar emot eller
            inte. Jag tror inte heller att man kan tvinga kommuner att ta
            emot. Det vore bra om vi kunde göra det och om Vellinge, Täby
            och de andra faktiskt tar emot. De har råd att göra det.
          </note>
          <note>
            Jag vill att vi i alla partier ska tänka på att det också är
            viktigt att det finns en mottagningskapacitet i kommunerna. Det
            ska finnas tolkar och möjlighet till svenskundervisning så att
            vi inte återigen begår samma misstag som vi gjorde när vi började
            ta emot flyktingar i många kommuner en gång i tiden. Jag har egentligen
            ingen fråga. Det är mer ett medskick.
          </note>
          <note type="speaker">
            Anf. 25 FREDRICK FEDERLEY (c) replik:
          </note>
          <note>
            Herr talman! Tack, Bodil. Jag kanske använde fel ord när jag
            sade bemöta. Jag menade inte att vi ska bygga murar och stänga
            dörren. Det jag menade var: Hur ska vi hantera det och vara rustade
            för att ha ett värdigt mottagande? Det gäller att ha en kapacitet
            framöver när vi ser vad konsekvenserna blir.
          </note>
          <note>
            En del tror att det sker längre fram och andra att det sker fortare.
            Vi måste vara rustade att erbjuda något som är värdigt. Man skulle
            kunna tänka sig att det uppstår massflyktsituationer. Jag tror
            att vi behöver en mental beredskap för det.
          </note>
          <note>
            Jag behöver bemöta en del i det du sade. Det är inte bara asylrätten
            som är viktig. Det gäller också den andra stora biten i Sverige
            som handlar om andra skyddsvärda skäl. Jag har ingen färdigt linje
            för om jag tycker att det ska in i Genèvekonventionen att man
            ska ge asylrätt på grund av naturkatastrofer på grund av växthuseffekten
            eller om det kan räcka att det finns särskilt skyddsvärda skäl.
          </note>
          <note>
            Det är den stora biten. Jag vill poängtera att vi från Sverige
            tar ett mycket större ansvar och har en mycket öppnare och generösare
            politik än vad vi skulle ha om vi strikt följde internationella
            asylregleringar. Då skulle det bara vara några få procent som
            fick stanna av den som faktiskt gör det.
          </note>
          <note>
            Det är en jätteintressant diskussion. Jag tror att vi måste börja
            få en mental beredskap och fundera på vad vi gör. Det är en oerhört
            viktig framtidsfråga som kommer att ställa oss inför stora och
            svåra prov. Framför allt handlar det om de människor som befinner
            sig i situationer som gör att de kan tvingas lämna sina hem på
            grund av klimateffekter.
          </note>
          <note type="speaker">
            Anf. 26 ULF NILSSON (fp):
          </note>
          <note>
            Herr talman! Ämnet i dag är migration. Vi lever i en tid där
            det förekommer mycket migration i Europa och i världen och många
            flyttningar. Jag läste i propositionen att vi förra året i absoluta
            tal hade det högsta antalet människor som invandrade till Sverige
            någonsin. Å andra sidan hade vi det största antalet som utvandrade
            från Sverige på hundra år. Strömmarna går verkligen fram och tillbaka.
          </note>
          <note>
            En utgångspunkt för mig, Folkpartiet och hela alliansen när det
            gäller migrationspolitiken är att det i grunden är positivt för
            ett land med invandring. Det är positivt för länder och för Europa
            att människor kan röra sig mer fritt över gränserna.
          </note>
          <note>
            När man ser det historiskt kan man konstatera att när Sverige
            och europeiska länder har varit i intensiva utvecklingsskeden
            och gått framåt har det ofta varit mycket positivt att duktig
            arbetskraft och människor med speciella kunskaper har flyttat
            hit och bidragit till utvecklingen. På samma sätt har människor
            som har kommit hit för att söka skydd från förföljelse och förtryck
            också på sikt inneburit en resurs för landet.
          </note>
          <note>
            I dag söker sig som vi vet många som är på flykt till Sverige.
            Inställningen från vår sida är klar. Alla som söker asyl ska få
            sin sak prövad på ett rättssäkert sätt med rätt till överklagande,
            och handläggningen ska gå snabbt men rättssäkert.
          </note>
          <note>
            Det kommer också personer som inte har flyktingskäl till Sverige
            och Europa, och de får avslag. De ska få hjälp att lämna landet
            på ett tryggt och värdigt sätt så snart som möjligt.
          </note>
          <note>
            Det måste tydligt sägas att vi inte är förpliktade att låta alla
            stanna som kommer hit. Men däremot ska vi behandla dem med respekt
            och erbjuda dem ett anständigt liv under handläggningen och efter
            återvändandet.
          </note>
          <note>
            De fyra mål som alla allianspartierna ställer upp bakom är värda
            att upprepa. Alla kanske inte orkar lyssna på debatten från början
            till slut, om det är några tv-tittare och andra, eller att läsa
            protokollet.
          </note>
          <note>
            Det är första är att värna möjligheten och rätten att söka asyl
            i Sverige. Det ska ett humant land ställa upp på helt enkelt.
            Det är en självklarhet.
          </note>
          <note>
            Det andra är att upprätthålla en reglerad invandring. Ett självständigt
            land med egna lagar och välfärdssystem måste ha en reglerad invandring
            och kunna bestämma vilka som ska bosätta sig här och inte.
          </note>
          <note>
            Det tredje är att öka samarbetet och harmoniseringen i EU när
            det gäller migrationspolitiken. Många länder i Europa måste ta
            ett mycket större ansvar än vad de gör i dag.
          </note>
          <note>
            Det fjärde är slutligen att öka möjligheterna till arbetskraftsinvandring.
            Det har Sverige rent egoistiskt glädje av. Men också många människor
            som vill söka sig till ett bra liv kan få möjligheten att skaffa
            jobb i Sverige. Vi kommer dessutom att behöva arbetskraft i framtiden.
            Det visar allting.
          </note>
          <note>
            Herr talman! Förra året fick vi rätt stora förändringar när det
            gäller flyktingpolitiken. Vi fick en ny utlänningslag och en ny
            organisation och processordning med Migrationsverket, migrationsdomstolar
            och Migrationsöverdomstolen.
          </note>
          <note>
            Den stora förändringen i den här lagen, som riksdagen var enig
            om och som jag tycker att det är viktigt att alla partier här
            i riksdagen visar att vi slår vakt om, var att vi fick ett mer
            rättssäkert system.
          </note>
          <note>
            Fram till 2006 hade vi en utlänningsnämnd, med ett stort inslag
            av politiker, lekmän, som fattade beslut. Vi hade en ständig debatt
            där politiker på olika nivåer gick in och försökte påverka beslut
            och påverkade beslut.
          </note>
          <note>
            Nu har vi fått en väldigt tydlig ordning där politiker inte är
            inblandade i dagliga beslut. I princip ska regeringen till exempel
            inte uttala sig i enskilda ärenden. Rättssäkerheten har ökat,
            och vi har fått ett domstolsförfarande.
          </note>
          <note>
            Det kan då verka lite fegt, säger en del som ringer till mig
            och frågar vad jag tycker om det och det ärendet. Men det är egentligen
            inte konstigare än om någon ringer mig, justitieministern eller
            någon annan och frågar vad vi tycker om en misstänkt rånare, om
            han bör dömas eller inte bör dömas. Det är alltså domstolens sak
            att avgöra det. På samma sätt är det en domstolsprocess som ska
            avgöra om människor enligt våra lagar har rätt att stanna här
            eller inte.
          </note>
          <note>
            Jag tycker att det är en bra ordning. Vi kommer ändå inte ifrån
            vårt ansvar. Det är ju vi i riksdagen som stiftar lagarna. Om
            vi så småningom konstaterar att det är någonting som är fel på
            det ena eller andra sättet har vi rätt att ändra lagarna. Det
            är det som är vårt viktiga ansvar.
          </note>
          <note>
            Därför har vi bestämt att den nya ordningen ska utvärderas med
            en slutredovisning 2009 och ett delbetänkande redan 2008, i juni
            nästa år. Då har vi naturligtvis möjlighet, om vi tycker att det
            har blivit negativa konsekvenser eller att någonting har blivit
            inhumant, att föreslå lagändringar och ändra lagen.
          </note>
          <note>
            Därför kan man inte säga att vi kryper undan vårt ansvar. Men
            vi gör det rimliga: Vi tar ansvar för lagen men inte för enskilda
            beslut.
          </note>
          <note>
            Vi kan säkert komma att hitta saker och ting som kan bli bättre,
            men den nya ordningen har hittills fungerat mycket bättre än vad
            den andra ordningen har gjort.
          </note>
          <note>
            Vi har tyvärr i Sverige sedan många år tillbaka en gammal historia
            med väldigt långa handläggningstider och med beslut om utvisningar
            som aldrig verkställdes. Vi har alltså haft människor som egentligen
            har fått ett utvisningsbeslut men där barnen till och med har
            hunnit växa upp i svenska miljöer. Det är naturligtvis väldigt
            tragiskt i många enskilda fall, och det är bara att hoppas och
            tro och att arbeta för att människor inte ska råka ut för sådan
            här behandling i framtiden.
          </note>
          <note>
            Vi har också, som har nämnts från flera håll, en historia med
            en koncentration av många inflyttade som dessutom är arbetslösa
            i vissa städer och stadsdelar. Där jag bor har vi Malmö, men det
            finns många andra exempel Karlskrona, Södertälje, delar av Stockholm
            och så vidare. Åratal av misslyckad integrationspolitik, som den
            gamla regeringen ändå får ställas till ansvar för, märks i sådana
            områden där 8090 procent av de vuxna inte har haft ett arbete
            att gå till.
          </note>
          <note>
            Därför klingar det lite falskt när socialdemokratiska kommunpolitiker
            på olika håll kastar fram desperata förslag, som vi har hört av
            Göran Johansson och Ilmar Reepalu, om att skicka hem människor
            direkt utan någon prövning enligt Genèvekonventionen till exempel,
            eller när deras kolleger i riksdagen motionerar och skriver reservationer
            om att någonting nu måste göras åt hur asylsökande bosätter sig.
            I många år har ni socialdemokrater låtit den här utvecklingen
            ha sin gång.
          </note>
          <note>
            Nu ser vi däremot tydligt att alliansregeringen försöker vända
            utvecklingen. Vi har i dag hört att migrationsministern tillsätter
            en utredning om att på olika sätt försöka uppmuntra dem som söker
            asyl att söka sig dit där det finns arbete och försörjning. Tidigare
            har integrationsminister Nyamko Sabuni tillsatt en utredning för
            att hitta olika styrmedel för att de som har fått uppehållstillstånd
            ska kunna söka sig dit där det finns arbete, bostäder och försörjning.
          </note>
          <note>
            Något sådant arbete sattes inte i gång under de tolv år som Socialdemokraterna
            regerade och när hela den besvärliga situation som vi ärligt talat
            har växte och förvärrades år från år. Tvärtom blev bland annat
            vi folkpartister när vi talade om utanförskapsområden nästan anklagade
            för att vara halvt främlingsfientliga, fastän vi var långt därifrån.
            Tvärtom tyckte vi att den resurs som de människor som kommer till
            Sverige utgör inte togs till vara på grund av den gamla integrationspolitiken.
          </note>
          <note>
            Fru talman! Just nu kommer många asylsökande till Sverige. Hälften
            av de irakier som kommer till Europa i år söker asyl just i Sverige.
            Vi vet ingenting om framtiden det ändras fort men just nu har
            Sverige ungefär dubbelt så många asylsökande som för bara några
            år sedan.
          </note>
          <note>
            Sverige beviljar också väldigt många uppehållstillstånd. De allra
            flesta av de irakier som kommer får uppehållstillstånd. Det är
            inte bara flyktingstatus utan även särskilda skyddsbehov man tar
            hänsyn till. En del får nej och måste lämna landet.
          </note>
          <note>
            Trots ökningen märker vi det positiva med det nya systemet. Handläggningstiderna
            har minskat, och faktum är att allt nu tyder på att uppåt 70 procent
            av ärendena avgörs inom sex månader. Målet är att alla ärenden
            ska avgöras på sex månader, men det ska jämföras med att det för
            några år sedan kunde ta ett eller flera år innan ärenden blev
            avgjorda.
          </note>
          <note>
            Fru talman! Jag tycker inte att man ska slå sig för bröstet för
            att man låter människor på flykt få sin sak prövad vi ska inte
            skryta. Men jag tycker att det är helt fel när Kalle Larsson och
            andra kallar Sveriges flyktingpolitik inhuman, med de insatser
            som görs. Det är inte en inhuman flyktingpolitik Sverige bedriver.
          </note>
          <note>
            I längden är det naturligtvis helt oacceptabelt att säga att
            bara några länder i Europa ska ta ansvar för flyktingmottagandet.
            En av de största utmaningarna, som kanske kan bli aktuell just
            när Sverige har ordförandeskapet i EU, är att utforma en gemensam
            europeisk flyktingpolitik med gemensamma regler. Målet för de
            närmaste åren måste vara att arbeta fram ett system där staterna
            solidariskt delar på ansvaret för flyktingströmmarna till Europa,
            där vi får gemensamma regler för asyl grundade bland annat på
            Genèvekonventionen. På det sättet kan EU bli ett kraftfullt verktyg
            för att ta hand om stora delar av den internationella flyktingströmmen.
          </note>
          <note>
            Jag vet inte, men det skulle vara intressant att höra från er
            i Miljöpartiet och Vänsterpartiet, som vill att Sverige ska gå
            ur EU, hur ni vill att man ska öka och förbättra hela EU:s möjlighet
            att ta emot flyktingar även om Sverige inte längre skulle vara
            med i det samarbetet.
          </note>
          <note>
            Samtidigt som vi ska stärka EU:s roll är det viktigt att de lagliga
            vägarna att komma till Sverige ökar. Vi har system där vi tillsammans
            med FN-organ och så vidare öppnar för flyktingar som har flytt
            över gränsen, som bor i flyktingläger på olika håll i världen
            och som kan komma hit utan att smugglas med inhumana metoder många
            flyktingar kommer i dag via smuggelvägen. Det är naturligtvis
            bättre om fler flyktingar kan komma hit på ett helt lagligt sätt
            via ansökan. Om EU:s flyktingpolitik kan samordnas får vi också
            mycket större möjligheter att öka den andel flyktingar som med
            hjälp av FN-organ och andra kan tas emot.
          </note>
          <note>
            Fru talman! Vår politik bygger också på att Sverige som ett självständigt
            land med egna lagar och välfärdssystem trots allt, som sagt, måste
            ha en reglerad invandring. Det innebär, för att upprepa det, att
            en del får nej. Har det blivit nej tycker jag att man ska acceptera
            principen att man ska lämna landet.
          </note>
          <note>
            Där har också ett arbete inletts från Migrationsverkets sida
            för att på olika sätt underlätta återvändandet. Man har börjat
            med återvändandebidrag. Man tar reda på hur förhållandena är i
            det land dit personen ska flytta tillbaka, om det finns bostad
            och så vidare, om det är realistiska möjligheter att återvända.
            Det ska man naturligtvis fortsätta att göra. Det är viktigt att
            ingen människa kastas ut till någonting som hotar liv eller hälsa.
            Men själva principen, att till sist måste en person som fått avslag
            återvända även mot sin vilja, måste vi trots allt acceptera.
          </note>
          <note>
            Där skulle jag vilja fråga kanske framför allt Vänsterpartiet
            och Kalle Larsson: När tycker han att man ska utvisa människor
            mot deras vilja? Ska man göra det någon gång? Ska man aldrig göra
            det? Ja, då öppnar vi för en totalt fri invandring i Sverige.
            Jag tycker att det är en viktig fråga att besvara.
          </note>
          <note>
            Jag inser att jag har dragit över tiden, vilket jag brukar försöka
            undvika. Jag ber om ursäkt för det.
          </note>
          <note>
            Avslutningsvis vill jag på nytt framhålla att utgångspunkten
            för mig är att Sverige ska fortsätta med en human flyktingpolitik
            och att vi också ska öppna för människor utanför EU att komma
            hit och arbeta. Ska vi klara detta måste vi fortsätta på den väg
            vi är nu, med ett rättssäkert och konsekvent system för att bevilja
            uppehållstillstånd.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 27 BODIL CEBALLOS (mp) replik:
          </note>
          <note>
            Fru talman! Jag börjar med att svara på den direkta fråga som
            riktades till Miljöpartiet om hur vi vill påverka även om vi vill
            gå ur EU. Min uppfattning är att vi är med i EU och att vi realistiskt
            sett kommer att vara kvar i EU under överskådlig tid. Därför ska
            vi naturligtvis också vara med och påverka. Det innebär inte att
            jag tror att en gemensam flyktingpolitik är bra för Europa, eftersom
            jag tror att den i så fall kommer att försämra möjligheterna för
            många migranter att komma in i EU. Jag menar att det är väldigt
            viktigt att även andra människor får röra sig runt i världen som
            de vill.
          </note>
          <note>
            I dag tar vi emot många flyktingar, men andra länder tar emot
            andra migranter. Det ska de naturligtvis kunna fortsätta med utan
            att behöva känna sig styrda att ta emot bara flyktingar. Risken
            är ju att det blir så. Därför tror jag inte att den gemensamma
            asylpolitiken kommer att bli bra. Men om det skulle visa sig att
            det förslag som kommer är bra för människor i världen kommer jag
            att vara den första att applådera det. Jag är dock inte riktigt
            säker på att det kommer att vara så.
          </note>
          <note>
            Jag begärde replik för att jag ville återkomma till det Ulf Nilsson
            sade om in- och utvandringen förra året, att det var många som
            så att säga flyttade hit och många som flyttade härifrån. Under
            sommaren tog jag reda på hur många som har flyttat in i och ut
            ur landet sedan man började räkna. Det är ungefär 3 miljoner åt
            båda hållen, med en liten övervikt för dem som har flyttat hit.
          </note>
          <note>
            Här tar min talartid slut. Du får kommentera det jag har sagt,
            så kommer jag med min fråga i nästa replik.
          </note>
          <note type="speaker">
            Anf. 28 ULF NILSSON (fp) replik:
          </note>
          <note>
            Fru talman! Det sista som Bodil Ceballos sade är helt riktigt.
            Jag sade också i min inledning att vi har både utvandring och
            inflyttning och att det är positivt med människor som rör sig
            över gränserna. Jag tillhör inte dem som utmålar det som något
            otroligt hot att det kommer människor hit till Sverige eller till
            Europa. Tvärtom är det bara bra. Det ska ske under ordnade former
            och under former som innebär anständiga förhållanden för dem som
            kommer och att de får möjlighet att komma in i samhället.
          </note>
          <note>
            Jag använder inte flyktingströmmarna för att skrämmas, som en
            del kanske gör på olika håll i Sverige. Det gör nog ingen i riksdagen.
          </note>
          <note>
            När det gäller diskussionen om EU förstod jag inte riktigt svaret.
            Bodil Ceballos menade att det på något sätt skulle bli sämre för
            flyktingarna om vi fick en gemensam flyktingpolitik, samtidigt
            som hon säger att det är många EU-länder i dag som nästan inte
            tar emot några flyktingar alls. Hur länge ska vi på ett anständigt
            sätt kunna möta den stora flyktingström som finns om det bara
            är Sverige och några få länder till som tar emot ett anständigt
            antal flyktingar? Då blir det alldeles för många som inte får
            det skydd vi anser att de skulle behöva.
          </note>
          <note>
            För mig är det självklart att vi delar på ansvaret. Utgångspunkten
            är, som Sveriges riksdag har slagit fast, att vi väntar oss att
            det totala antalet flyktingar till Europa ska öka om vi delar
            på ansvaret.
          </note>
          <note>
            Jag förstod inte riktigt logiken i Bodil Ceballos resonemang.
            Det måste vara bättre om Europa kan ta emot fler flyktingar, och
            det kan man om vi får ett organiserat samarbete där vi också solidariskt
            fördelar ansvaret.
          </note>
          <note type="speaker">
            Anf. 29 BODIL CEBALLOS (mp) replik:
          </note>
          <note>
            Fru talman! Då utgår jag från att Ulf Nilsson också menar att
            vi ska ta solidariskt ansvar för övriga migranter. Tänk på alla
            dem som har kommit till Spanien de senaste åren. Av dem är det
            bara 5 0006 000 som har sökt asyl som politiska flyktingar. Övriga
            är andra typer av migranter som tar sig till Europa. Men inte
            sjutton tycker vi väl att de som kommer med båtar över Medelhavet
            inte är att räkna som flyktingar?
          </note>
          <note>
            Jag är rädd för att man försöker stänga ute hela denna grupp
            av andra migranter genom den gemensamma asylpolitiken. Men, som
            jag sade, om det är ett bra förslag är jag den första att ställa
            mig bakom det.
          </note>
          <note>
            Nu kommer jag till min fråga. Du talade förut om detta med respekten
            för fattade beslut. Det har vi diskuterat tidigare också. Med
            en ny utlänningslag som fungerar på ett bättre sätt än den tidigare
            och om besluten uppfattas som rättvisa är det lätt att också respektera
            besluten. Men när besluten inte har uppfattats som rättvisa, vilket
            man gör i hela den grupp personer som lever gömda i dag, så är
            det svårt att för den som blir drabbad att ha respekt för beslutet.
            Jag tycker att det är viktigt att alla partier här i riksdagen
            inför framtiden tar ett ansvar för hela den här stora gruppen
            som hamnade mellan stolarna, mellan två lagstiftningar.
          </note>
          <note>
            Vi pratar om arbetskraftsinvandring, vilket jag tycker är mycket
            bra. Vi behöver få hit människor. Vi vill kanske till och med
            aktivt gå ut och söka människor utanför Sveriges gränser, samtidigt
            som vi skickar tillbaka flera tusen härifrån. Den logiken går
            inte riktigt ihop.
          </note>
          <note>
            Jag undrar vad Folkpartiets syn är i den frågan.
          </note>
          <note type="speaker">
            Anf. 30 ULF NILSSON (fp) replik:
          </note>
          <note>
            Fru talman! Både när det gäller dem som har kommit med båtar
            till Spanien och när det gäller dem som lever som så kallat gömda
            i Sverige är det naturligtvis väldigt förenklat att säga att alla
            har flyktingskäl. När det gäller dem som kommer till Spanien vet
            vi det inte eftersom många av dem inte har prövats. Vi har ju
            i Europa ett system där de som söker asyl prövas. Många har inte
            sökt asyl utan bara kommit dit och arbetar svart.
          </note>
          <note>
            I Sverige har ärendena ändå prövats. Bodil Ceballos tillhör dem
            som har frågat varför en del av oss var med och diskuterade amnesti
            för några år sedan inte precis före valet, men under 20052006
            men inte gör det nu. Man kan diskutera om det var bra eller inte,
            men då hade vi ohyggligt långa handläggningstider och en väldig
            massa människor gick runt i systemet. Några av oss tänkte då att
            vi en gång, som en rent tillfällig åtgärd när vi går in i ett
            nytt system, skulle ge dessa människor en chans att få prövning.
            Med den tillfälliga lagen och prövningen blev det så att över
            hälften av de gömda flyktingar som hade barn fick uppehållstillstånd.
          </note>
          <note>
            Att nu, när människor har fått sin sak rättsligt prövad, utgå
            från att alla på något sätt är felaktigt behandlade kan inte vara
            rimligt. Det är naturligtvis ofta många tragiska människoöden
            som man lätt engagerar sig i när man möter dem, men att utgå från
            att alla som lever här som så kallat gömda har råkat ut för rättsröta
            och fått sina ärenden felaktigt avgjorda är att förenkla saken.
            Så tror jag inte att det är.
          </note>
          <note type="speaker">
            Anf. 31 LARS GUSTAFSSON (kd):
          </note>
          <note>
            Fru talman! Debatten har pågått länge, så jag ska försöka att
            hålla mig inom min anmälda talartid.
          </note>
          <note>
            Inget system är starkare än dess svagaste länk. Det gäller också
            på området migration. Vi som anser att det behövs ett regelverk
            även på detta område måste vara angelägna om att de lagar, regler
            och internationella överenskommelser vi har ingått fungerar på
            ett avsett sätt. För oss kristdemokrater är en human flykting-
            och migrationspolitik en självklarhet, liksom att vårt land tar
            ansvar för sin del av det internationella åtagandet.
          </note>
          <note>
            Vi blir ibland påminda om att migrationsprocesser inte följer
            det som vi har avsett, och det berör många ja, jag hoppas alla
            illa när människor far illa på grund av felaktig behandling och
            övergrepp.
          </note>
          <note>
            Detta förhindrar oss inte att hävda och verka för en riktig migrationsprocess.
            Riksdagen har beslutat om en ny instans- och processordning, vilken
            samtliga partier ställt sig bakom och som nu varit i funktion
            i en tid. Det är något tidigt att dra definitiva slutsatser, men
            det finns goda skäl att hävda att beslutet var riktigt och att
            den utvärdering som nu pågår kan bli ett bra instrument för att
            utveckla och förbättra beslutsprocessen och handläggningen av
            ärenden. Det är dock tvivelaktigt att i ett för tidigt skede politiskt
            ingripa utifrån enstaka ifrågasättanden.
          </note>
          <note>
            Fru talman! En viktig länk i den svenska asyl- och migrationsprocessen
            är Migrationsverket. Även om det ibland kan finnas frågetecken
            i ett enskilt ärende måste man tillstå att det har skett en förbättring
            under senare tid. Det var glädjande att ta del av den debattartikel
            i Dagens Nyheter där Migrationsverkets nya generaldirektör Dan
            Eliasson öppet inbjuder till samverkan med olika frivilligorganisationer.
            Om denna ökade samverkan realiseras finns det förutsättningar
            för bättre och sakligare informationsutbyten i ärenden och aktuell
            landinformation.
          </note>
          <note>
            Fru talman! Vi kristdemokrater avvisar tankar på en återgång
            till förläggningar för asylsökande då detta inte löser några problem.
            Vi tror i stället på en ökad samverkan med kommuner i kombination
            med en förbättrad arbetsmarknad och flera arbetstillfällen runt
            om i vårt land. Det som kommuner ofta ger uttryck för är att det
            långvariga ansvarstagande som man påtar sig tidigare ofta har
            medfört stora kostnader och annan problematik.
          </note>
          <note>
            För en alliansregering med arbetslinjen i fokus och mod att tänka
            och besluta i nya banor, där arbetsmarknaden kan öppnas upp, får
            protektionismen inte sitta fastklistrad bakom ratten. Detta innebär
            inte ett huvudlöst agerande utan att man fortsätter arbetet för
            ett Sverige där de som kan bidrar efter bästa förmåga med sin
            del.
          </note>
          <note>
            Fru talman! Jag ska nu ta upp ett område som vi inte har berört
            här tyvärr. De som tror att vi kan isolera oss från omvärlden
            med gott resultat genom att utestänga människor från andra länder
            har valt att sätta på sig de stora skygglapparna, som i sin förlängning
            innebär en utarmning av den svenska välfärden.
          </note>
          <note>
            Vi som tror på ett öppet demokratiskt samhälle och ett okränkbart
            människovärde verkar för de möjligheter som en väl fungerande
            migrationspolitik ger. Det är också därför som legitimiteten ökar
            med regeringens tydliga arbetslinje för alla som befinner sig
            här.
          </note>
          <note>
            Det blir smått patetiskt när man hör en del företrädare för icke-riksdagspartier
            försöka räkna fram vad invandring och migration kostar oss. I
            all ekonomi finns det både plus- och minussidor, vilket man givetvis
            lämpligt glömmer bort. Om man tänker sig att de tjänster som nysvenskar
            och andra icke-svenskar utför i Sverige skulle upphöra i morgon
            skulle flera delar av vårt samhälle stanna. Den ekonomiska effekten
            går knappast att överblicka. Detta faktum förhindrar inte att
            vi har anledning att återkommande se över befintliga regelverk
            och utvärdera desamma.
          </note>
          <note>
            Fru talman! Om vi vill att den svenska migrationspolitiken ska
            fungera är vårt engagemang i EU:s migrationspolitik ett måste.
            Vi kristdemokrater är inte alltid tillfreds med hur delar av EU:s
            migrationspolitik fungerar i praktiken. Det gäller bland annat
            Dublinkonventionen, flyktingmottagning och bördefördelning vid
            större flyktingströmmar. Det behövs också gemensamma åtgärder
            mot människosmuggling, det mest förnedrande som någon kan ägna
            sig åt. Vi väljer dock att arbeta inom gemenskapen för det vi
            tror på och att göra livet bättre för de människor som kommer
            till vår kontinent.
          </note>
          <note>
            Med detta, fru talman, yrkar jag bifall till förslaget i betänkandet.
          </note>
          <note type="speaker">
            Anf. 32 Statsrådet TOBIAS BILLSTRÖM (m):
          </note>
          <note>
            Fru talman! Migrationsfrågorna har alltid varit föremål för en
            intensiv politisk uppmärksamhet, men sällan har migrationsfrågorna
            stått högre på den politiska agendan än vad de gör i dag.
          </note>
          <note>
            Människors ökade möjligheter och vilja till personlig förbättring
            av sina livsvillkor, världsekonomins globalisering, asylsökandes
            möjligheter till skydd och de demografiska utmaningar som Europa
            och västvärlden står inför är samtliga exempel på vilken betydelse
            som möjligheterna till migration har för oss alla.
          </note>
          <note>
            En central fråga för regeringen är att effektivt kunna möta de
            utmaningar som ett ökande antal asylsökande innebär för vårt land
            och sträva efter att prövningen av asylansökningar ska hålla hög
            kvalitet i alla led. Den nya instans- och processordningen lägger
            en god grund för det arbetet även om det fortfarande finns förbättringar
            att genomföra.
          </note>
          <note>
            Mottagandet av asylsökande är centralt för att Sverige fortsatt
            ska kunna ha en generös asylpolitik och för att vi även framgent
            ska kunna vara en fristad för dem som söker skydd. Trots att det
            har skett stora förändringar på asylområdet har regelverket kring
            mottagandet inte setts över sedan början av 1990-talet. Det finns
            behov av att ta ett helhetsgrepp över hela mottagandet. Regeringen
            har därför i dag beslutat att ge Sören Häggroth i uppdrag att
            se över lagen om mottagande av asylsökande med flera, alltså den
            som kallas LMA.
          </note>
          <note>
            Utgångspunkten för översynen är att mottagandet ska bidra till
            en rättssäker, effektiv och human asylprocess med kort handläggningstid
            som underlättar de asylsökandes möjligheter till sysselsättning
            och egenförsörjning.
          </note>
          <note>
            Inom migrationspolitiken, liksom överallt annars i regeringens
            politik, förs nu arbetslinjen in. Detta sker genom ett ökat fokus
            på egenförsörjning redan under asyltiden och på medverkan till
            att göra sig anställningsbar genom organiserad sysselsättning.
          </note>
          <note>
            Mottagandet ska stödja den sökande, både under tiden asylansökan
            prövas och vid ett beviljande av uppehållstillstånd, liksom möjliggöra
            ett snabbt återvändande efter ett lagakraftvunnet avvisnings-
            eller utvisningsbeslut.
          </note>
          <note>
            För regeringen har det varit viktigt att noga lyssna in vad kommuner
            och ideella organisationer har haft för synpunkter. Vidare har
            erfarenheter från dem som själva är eller har varit i asylprocessen
            spelat stor roll vid utformningen av utredarens uppdrag.
          </note>
          <note>
            Eftersom både kommuner och ideella organisationer har mycket
            att tillföra redan under asylprocessen ges ett särskilt uppdrag
            till utredningen att belysa hur de ideella organisationernas engagemang
            inom mottagandet bäst kan tillvaratas, breddas och fördjupas.
            Frågan om hur staten kan stimulera och medverka till att dessa
            i större omfattning än vad som är fallet i dag kan spela en aktiv
            roll i mottagandet ska också ses över.
          </note>
          <note>
            Utgångspunkten för hela regeringens reformarbete är att vägleda
            människor genom incitament och genom stimulans. Denna grundval
            finns även med i utredningen Effektiva insatser och incitament
            för snabbare arbetsmarknadsetablering för nyanlända flyktingar
            m.fl. som rör dem som fått uppehållstillstånd och som tillsatts
            av min kollega integrationsminister Nyamko Sabuni.
          </note>
          <note>
            När vi talar om mottagandet får inte frågan om återvändande glömmas
            bort. De som inte beviljas uppehållstillstånd efter en rättssäker
            domstolsprocess förväntas acceptera ett sådant beslut och lämna
            landet. Om så inte sker riskeras i förlängningen trovärdigheten
            och hållbarheten för asylsystemet och då också möjligheten att
            ge skydd till dem som behöver det.
          </note>
          <note>
            Tiden från ett lagakraftvunnet avvisnings- eller utvisningsbeslut
            till utresa kan i dag vara lång. Orsaker till att återvändande
            dröjer efter lagakraftvunnet beslut ska belysas i utredningen,
            så att ett effektivt återvändande underlättas.
          </note>
          <note>
            Fru talman! Självfallet innebär all migration också en stor utmaning
            för framtiden. Det är en utmaning att underlätta laglig migration
            och öppna nya och enklare vägar för den som vill röra sig över
            gränserna. Det blir en av uppgifterna för oss som tror på att
            denna rörlighet leder till välstånd och utveckling såväl för den
            enskilde som för världens stater.
          </note>
          <note>
            En av dessa vägar är arbetskraftsinvandring. Så sent som på 70-talet
            var Sverige ett arbetskraftsinvandringsland. Men i dag domineras
            synen på invandring i vårt land helt av asylperspektivet, detta
            trots att arbetskraftsinvandring bidrar till att vitalisera arbetsmarknaden
            och ekonomin genom att möta behovet av arbetskraft men också genom
            de kunskaper och erfarenheter som dessa personer för med sig från
            sina hemländer.
          </note>
          <note>
            Regeringen kommer därför i vår att presentera en proposition
            för riksdagen där det föreslås ökade möjligheter för utomeuropeisk
            arbetskraftsinvandring till Sverige. Vi ser det som ett av flera
            instrument i arbetet för att motverka arbetskraftsbrist och upprätthålla
            arbetskraftsutbudet i vårt land. Det är ett instrument som kan
            komplettera åtgärder för att tillvarata arbetskraft som redan
            finns inom landet.
          </note>
          <note>
            Trots att det i dag finns en arbetslöshet i Sverige finns det
            samtidigt en stor brist på arbetskraft inom vissa yrken och inom
            vissa sektorer på arbetsmarknaden. Nästan vart tredje småföretag
            uppger bristen på personal som största hindret mot tillväxt.
          </note>
          <note>
            Inom byggindustrin uppger mer än två tredjedelar av företagen
            arbetskraftsbrist som den främsta flaskhalsen. Om dessa företag
            ges möjlighet att enklare anställa utländsk kompetens skulle de
            kunna växa och sysselsätta arbetskraft som redan är bosatt i landet.
          </note>
          <note>
            Lägg därtill vår demografiska utveckling, med en åldrande befolkning
            och ökande försörjningsbörda för dem som arbetar, så blir det
            tydligt att ökad arbetskraftsinvandring kan bidra till att säkra
            vår framtida tillväxt och välfärd.
          </note>
          <note>
            För att det reformerade regelverket ska ge ökade möjligheter
            till arbetskraftsinvandring ska det ta sin utgångspunkt i efterfrågan
            på arbetskraft och präglas av flexibilitet, förenklad administration
            och långsiktig hållbarhet. Den myndighetsbaserade arbetsmarknadsprövningen
            ska upphöra. Det är i stället arbetsgivarens bedömning av behovet
            av rekrytering från utlandet som ska vara avgörande. Vi förutsätter
            att den enskilda arbetsgivaren har bäst kunskap om vilken kompetens
            som behöver rekryteras till arbetsplatsen. Så länge den som invandrar
            för att ta anställning tillförsäkras samma villkor avseende lön
            och övriga anställningsvillkor som gäller för personer som redan
            är bosatta i landet finns ingen anledning att sätta upp några
            trösklar. Tvärtom för att Sverige ska framstå som attraktivt i
            en internationell konkurrens om arbetskraft måste vi sänka våra
            trösklar och välkomna dem som vill komma hit för att arbeta.
          </note>
          <note>
            Fru talman! När vi står här i kammaren för att debattera den
            svenska migrationspolitiken är det också viktigt att komma ihåg
            att dessa frågor inte enbart kan hanteras på nationell nivå. Människors
            rörlighet över gränser är en fråga som per definition är internationell.
            Inom EU har kommissionen nyligen inlett den andra etappen i arbetet
            med att ta fram ett gemensamt asylsystem för Europeiska unionen.
            Den fria rörlighet som vi har innebär ett behov av gemensamma
            regler kring inresa och vistelse. Regeringen välkomnar detta arbete
            och tar aktiv del i det.
          </note>
          <note>
            Vår utgångspunkt är att det gemensamma asylsystemet bör vila
            på ett gemensamt regelverk, med bibehållen nationell prövning.
            I detta arbete verkar regeringen för en stärkt ställning för asylsökande
            i Europa. Sverige värnar den enskildes rätt att söka asyl och
            få en rättssäker prövning även internationellt.
          </note>
          <note>
            Kommissionen väntas lägga fram de första förslagen till rättsakter
            under våren 2008. Arbetet med utformningen av det gemensamma asylsystemet
            är därmed en fråga som vi kommer att få anledning att komma tillbaka
            till framöver i denna kammare, och det kommer därutöver att vara
            en prioriterad fråga för det svenska ordförandeskapet i Europeiska
            unionen hösten 2009.
          </note>
          <note>
            Fru talman! Regeringens nya perspektiv på migrationspolitiken
            kommer att vara till gagn för Sverige, för alla oss som bor här
            och inte minst dem som av olika anledningar vill komma till vårt
            land. Migrationen över våra gränser är redan i dag omfattande
            och kommer sannolikt bara att öka framöver.
          </note>
          <note>
            Jag är tacksam över att få vara delaktig i den reformering av
            den svenska migrationspolitiken som nu genomförs. Den i dag initierade
            översynen kommer att förbättra mottagandet och anpassa det till
            moderna förhållanden. Den nya instans- och processordningen och
            finslipningen av densamma säkerställer en rättssäker prövning
            som vi alla har anledning att vara stolta över, och genom den
            kommande propositionen om arbetskraftsinvandring öppnas äntligen
            fler vägar att komma till vårt land.
          </note>
          <note>
            I detta anförande instämde Gunnar Axén, Mikael Cederbratt, Mats
            G Nilsson, Lars-Arne Staxäng och Marianne Watz (alla m), Fredrick
            Federley, Annie Johansson och Stefan Tornberg (alla c), Ulf Nilsson
            (fp) samt Lars Gustafsson (kd).
          </note>
          <note type="speaker">
            Anf. 33 KALLE LARSSON (v) replik:
          </note>
          <note>
            Fru talman! Det hade varit enkelt att invända mot mycket av det
            Tobias Billström framförde. Avsaknaden av resonemang om hur man
            ska skapa lagliga vägar att söka asyl är skriande. Jag hade också
            mycket väl kunnat använda min tid till att kritisera beskrivningen
            av arbetskraftsinvandring som den enda positiva reform som kommer
            utan tillstymmelse till riskbedömning av de villkor som människor
            tvingas arbeta under. Kanske borde jag också säga någonting om
            den hårda attityd migrationsministern intar mot de papperslösa
            och gömda som lever sedan många år i Sverige de som arbetar och
            städar för att vi andra ska kunna äta på hamburgerrestauranger
            eller sova på hotell utan att vi ens märker att de är där.
          </note>
          <note>
            Men jag väljer att inte göra det. Jag ska i stället försöka att
            bjuda in migrationsministern till ett gemensamt initiativ. Det
            är ovanligt att jag gör det, för jag har sällan tilltro till att
            vi kan komma överens. Men jag tänkte ändå pröva.
          </note>
          <note>
            I dag befinner sig 60 personer på Guantánamobasen. De är till
            och med av USA bedömda som oskyldiga, men de kan samtidigt inte
            återvända till sina hemländer. De kan inte heller enligt speciell
            terroristlagstiftning prövas för att ta reda på om det föreligger
            risk för att de drabbas av tortyr eller förföljelse om de återvänder.
          </note>
          <note>
            I går röstade EU-parlamentet igenom ett förslag som innebär att
            EU och EU:s enskilda medlemsstater skulle kunna ta emot dessa
            personer. Min fråga till migrationsministern är: Skulle vi i Sveriges
            riksdag möjligen, över parti- och blockgränser, kunna hitta ett
            sätt att komma överens om att ge en signal, inte ett beslut förstås,
            men en signal om att det också vore möjligt för Sverige att ha
            den åsikten och att också ta emot personer som till och med av
            USA har betraktats som oskyldiga?
          </note>
          <note type="speaker">
            Anf. 34 Statsrådet TOBIAS BILLSTRÖM (m) replik:
          </note>
          <note>
            Fru talman! Det är, vilket Kalle Larsson är väl medveten om,
            Migrationsverket som fattar beslut i frågor om uppehållstillstånd
            i Sverige. Migrationsverket ska göra det i enlighet med det regelverk
            som riksdag och regering har fastställt i laga ordning. Varken
            regeringen eller jag som enskilt statsråd ska uttala oss i frågor
            där det finns risk för att myndighetens fristående beslutsfattande
            påverkas.
          </note>
          <note>
            Därmed faller också resonemanget om att vi här från kammaren
            skulle skicka signaler eller motsvarande. Det är definitivt inte
            den ordning som gäller för fristående myndigheter i vårt land.
          </note>
          <note>
            Rent faktiskt är det så att det i det fall som Kalle Larsson
            tar upp förmodligen är flyktingkvoten som Sverige har som skulle
            kunna aktualiseras, eftersom det handlar om personer som inte
            befinner sig i Sverige. Regeringens formulerade uppdrag till Migrationsverket
            på den här punkten är väldigt klart. Det innebär att vidarebosättningens
            funktion är att erbjuda skydd samt utgöra ett sätt att dela ansvaret
            med länder som hyser stora flyktinggrupper.
          </note>
          <note>
            Hur detta ska gå till i detalj är någonting som Migrationsverket
            äger såsom varande självständig myndighet och är alltså ingenting
            som vi i kammaren har att ta ställning till här i dag. Jag tänker
            definitivt inte göra det, regeringen tänker inte göra det, och
            jag tror att Kalle Larsson kommer att finna att attityden från
            kammarens ledamöter i övrigt kommer att vara ganska sval till
            detta initiativ och det med rätta.
          </note>
          <note type="speaker">
            Anf. 35 KALLE LARSSON (v) replik:
          </note>
          <note>
            Fru talman! Jag borde kanske ha insett att Tobias Billström inte
            avser att uttala sig i kammaren i detta sammanhang. Det kan till
            och med finnas en viss logik i att han inte gör det. Jag har inte
            heller föreslagit vare sig ett nytt regeringsbeslut eller ett
            riksdagsbeslut i frågan.
          </note>
          <note>
            Däremot finns det ingen anledning för enskilda riksdagsledamöter
            att tveka över möjligheten att uttala sin politiska åsikt i denna
            fråga. Ingen här i kammaren behöver känna sig styrd av några särskilda
            regler som säger att riksdagsledamöter inte får ha åsikter om
            människors rätt att komma till Sverige. Var och en har möjligheten
            att underteckna den namninsamling som vi i dag inleder. EU-parlamentarikerna
            har i stor utsträckning gjort det, rakt över parti- och blockgränser.
            Vår förhoppning är att man inte uppfattar detta bara som ett initiativ
            från Vänsterpartiet utan att man också från andra partier är beredda
            att göra likaledes här i Sverige.
          </note>
          <note>
            För att inte provocera migrationsministern i onödan till att
            vara ännu hårdare i sitt möjligen felaktiga ställningstagande
            gentemot enskilda ledamöter väljer jag att inte ställa någon ytterligare
            fråga, utan jag ser i stället fram emot många debatter under de
            kommande åren.
          </note>
          <note type="speaker">
            Anf. 36 Statsrådet TOBIAS BILLSTRÖM (m) replik:
          </note>
          <note>
            Fru talman! Det råder naturligtvis yttrandefrihet här i landet.
            Den har jag inte på något vis ifrågasatt. Detsamma gäller Europaparlamentariker
            och bör också gälla för alla mänskliga varelser på denna jord.
            Alla ska ha rätt att fritt uttrycka sina åsikter.
          </note>
          <note>
            Men vad Kalle Larsson explicit efterlyste var en signal i den
            här frågan, och det är något helt annat. Det är klart att man
            kan uttrycka synpunkter och åsikter, men kammaren finns till för
            att fatta beslut, Kalle Larsson. Det var i kammaren du ville att
            vi skulle ta upp den här frågan och diskutera den.
          </note>
          <note>
            Jag tycker det kan vara värt att helt kort rekapitulera vad som
            gäller i frågan. Helt bortsett från det faktiska förhållandet
            att Migrationsverket ensamt äger processen att ta ut människor
            på flyktingkvoten finns också ytterligare en medspelare i detta,
            och det är FN:s flyktingskommissarie i UNHCR. Uttagningen ska
            i huvudsak ske på förslag från UNHCR, som också är medspelaren.
            Undantagsvis är det svenska utlandsmyndigheter. Det ska vi också
            komma ihåg.
          </note>
          <note>
            Min bedömning är att UNHCR:s roll i sammanhanget är viktig. Ska
            något sådant ske måste man också konsultera UNHCR och höra vad
            de har att säga i frågorna. Det är flyktingkommissariatet som
            är det globala organ som kan göra en helhetsbedömning i prioriteringen
            av vilka skyddsbehövande det är för deras skull vi har inrättat
            flyktingkvoten runt om i världen som har starkast behov och som
            man därför vill föreslå för vidarebosättning. Det kan vara värt
            att poängtera för att komplettera bilden av hur frågan måste hanteras.
          </note>
          <note type="speaker">
            Anf. 37 BODIL CEBALLOS (mp) replik:
          </note>
          <note>
            Fru talman! Jag skulle vilja få lite mer information om det jag
            i dag kunde läsa i DN-artikeln om exempelvis boendet och mottagandet.
            När jag och flera andra läste artikeln fick vi känslan av att
            migrationsministern har läst vårt förslag i vår motion om ett
            öppnare Sverige. Det talas bland annat om att frivilligt söka
            sig till andra kommuner, att människor inte ska tvingas till andra
            kommuner utan i stället hitta morötter.
          </note>
          <note>
            Det finns problem i ett antal kommuner. Ingen kan blunda för
            det. Men lösningen är inte det som Socialdemokraternas partiföreträdare
            i Göteborg hittade på häromdagen och som ingen ställer sig bakom.
            Vi måste hitta nya metoder att få människor att flytta dit där
            plats finns och ett bra mottagande finns.
          </note>
          <note>
            Jag tog tidigare upp att det är viktigt att vi ser att till att
            människor inte skickas till kommuner som inte har någon som helst
            erfarenhet av att ta emot flyktingar. Det är så lätt att nya kommuner
            gör sig skyldiga till att upprepa alla barnsjukdomar. Det är viktigt
            att se till att den kapacitet som redan finns i de kommuner som
            har haft ett flyktingmottagande under en längre tid tas till vara
            så att fler kommuner kan vara med. Vi ska använda oss av de större
            kommunerna där flyktingar redan finns för att hjälpa de mindre
            att också ta emot och på så sätt slippa gå tillbaka i utvecklingen.
            Det vill jag få information om.
          </note>
          <note>
            Tobias Billström säger att UNHCR:s roll är viktig. Jag tycker
            också att UNHCR:s roll är viktig när det gäller rekommendationer
            om vart människor ska skickas tillbaka. Kan du tänka dig att uppmana
            Migrationsverket att följa UNHCR:s roll när det gäller rekommendationer?
          </note>
          <note type="speaker">
            Anf. 38 Statsrådet TOBIAS BILLSTRÖM (m) replik:
          </note>
          <note>
            Fru talman! Regeringen har, som jag nämnde, i dag tillsatt en
            utredning som ska se över mottagandet av asylsökande. Inom ramen
            för den utredningen kommer även asylsökandes boendesituation att
            utredas.
          </note>
          <note>
            Jag vill först och främst välkomna Bodil Ceballos öppna och konstruktiva
            attityd till problemen. Det är ingen lätt materia att försöka
            hitta väl fungerande system, men attityden är viktig för en konstruktiv
            debatt.
          </note>
          <note>
            Det finns naturligtvis inga enkla svar eller lösningar om det
            egna boendet, som har varit den stora heta potatisen den här hösten
            även om det hade varit bekvämt. Att avskaffa det egna boendet
            hade krävt stora och omfattande tvångsregleringar i form av kommunarrest
            eller motsvarande. Det är faktiskt ett stort intrång i dessa personers
            liv som vi pratar om. De åtgärder med tvångsinslag som har föreslagits
            i debatten är mycket svåra att genomföra.
          </note>
          <note>
            Utredaren kommer att få i uppdrag att se över boendefrågan ur
            ett brett perspektiv. Det viktigaste är att öka de asylsökandes
            möjligheter till sysselsättning och så småningom egen försörjning,
            både under tiden asylansökan prövas och om personen eventuellt
            kommer att stanna kvar i Sverige.
          </note>
          <note>
            Det för oss då direkt in på den fråga som Bodil Ceballos ställde,
            nämligen hur man ska hitta den rätta mixen, blandningen. Om jag
            hade vetat det hade vi naturligtvis inte tillsatt utredningen.
            Det är viktigt att få svaren tillbaka till regeringen efter tolv
            års väntan på att något skulle hända. Den förra regeringen visade
            inte direkt framfötterna i frågan.
          </note>
          <note>
            Den asylsökandes boende ska också ses över i syfte att skapa
            incitament för den enskilde att bosätta sig i regioner med goda
            förutsättningar för både bostäder, arbete och utbildning alltså
            det vi vet leder till en god och väl fungerande integrationsprocess.
            Det är oerhört viktigt att människor ges rätt verktyg och incitament
            för att söka sig till de orter runt om i Sverige där det finns
            arbete och de kan skapa sig en trygg framtid.
          </note>
          <note type="speaker">
            Anf. 39 BODIL CEBALLOS (mp) replik:
          </note>
          <note>
            Fru talman! Det låter bra. Jag skulle också vilja ha lite mer
            av ett tidsperspektiv. Frågan är relativt akut i vissa kommuner,
            även om jag också har fått signaler om att i och med att handläggningstiderna
            är kortare är det i många fall ett mindre tryck. Jag skulle vilja
            få svar på frågan om ett tidsperspektiv.
          </note>
          <note>
            Sedan var det UNHCR:s roll. Jag fick inte något svar. Jag tycker
            att UNHCR är viktigt. Vi bör följa deras rekommendationer. I det
            här fallet säger migrationsdomstolen att de inte är svensk lag
            och att man inte är bunden av dem. Det är sant. De är inte svensk
            lag, men ändå är det fråga om rekommendationer. Vi anser att UNHCR
            är viktigt.
          </note>
          <note>
            Kan vi på något annat sätt få Migrationsverket att följa UNHCR:s
            rekommendationer med hjälp av regleringsbrev eller något annat?
            Det skulle jag också vilja ha svar på.
          </note>
          <note>
            Tobias Billström var inne på frågan om arbetskraftsinvandring.
            Vi har alltid varit inne på samma linje i den frågan. Jag tänker
            på de remissvar som har kommit in och som jag faktiskt också har
            läst. Företagen menar att det är bråttom. De vill skynda på processen,
            men det kanske inte går så lätt. Du har pratat om att det är många
            branscher där det redan nu inte finns tillräckligt många arbetstagare.
            Vi fick veta häromdagen att bara 0,4 procent av de utomeuropéer
            som kunde tänka sig att arbeta i Europa skulle välja Sverige.
            Samtidigt har vi den stora grupp som har fallit mellan stolarna,
            mellan två lagstiftningar, som vi har pratat om flera gånger.
            De finns här och vill stanna. Kan vi göra något för den gruppen?
          </note>
          <note type="speaker">
            Anf. 40 Statsrådet TOBIAS BILLSTRÖM (m) replik:
          </note>
          <note>
            Fru talman! Det var inte min mening att glömma bort frågan om
            UNHCR. Den ska jag genast besvara eftersom den är viktig och angelägen.
          </note>
          <note>
            Vi har ett tydligt regelverk för bedömningar och prövningar av
            asylansökningar i Sverige. I det ingår också att Migrationsverket
            och migrationsdomstolarna ska beakta olika typer av information,
            där till exempel UNHCR:s rekommendationer och bedömningar finns
            med. Men UNHCR:s rekommendationer är rekommendationer, och det
            är Migrationsverket och domstolarna som sedan har att göra avvägningen
            och pröva detta. UNHCR:s rapport är en del av det underlag som
            de beslutande myndigheterna och domstolarna har att beakta. Nej,
            jag har inte för avsikt att ändra det nuvarande regelverket. Jag
            tycker att det är tillräckligt.
          </note>
          <note>
            Sedan var det frågan om brådskan i processerna. Jag kan bara
            beklaga att vi kan konstatera att det gick tolv år utan att man
            gjorde någonting åt lagen om mottagande av asylsökande från den
            förra regeringens sida. Vi har nu tvingats att under det här året
            sitta visserligen med glatt hjärta eftersom vi tycker att frågorna
            är viktiga på departementet och göra allt från början. Det är
            allt som skulle ha gjorts under alla år när vi har sett asylsiffrorna
            åka upp och ned. Socialdemokraterna skrattar och ler, men jag
            tror definitivt inte att kommunpolitikerna ute i landet skrattar
            och ler åt de tolv åren. Jag gjorde det definitivt inte när jag
            var kommunpolitiker i Malmö.
          </note>
          <note>
            Jag kan konstatera att med den bakgrunden är det förslag vi lägger
            fram synnerligen välkommet. Nu kommer vi att ta det helhetsgrepp
            på frågorna som har varit så efterlängtat och kommer att leda
            till att vi äntligen får rätt information om vad som behöver göras
            på området.
          </note>
          <note>
            Arbetskraftsinvandringen har en tydlig koppling till diskussionen.
            Lagstiftningsarbetet tar tid. När det gäller arbetskraftsinvandringen
            kommer vi att starta lagstiftningsarbetet efter nyår under första
            delen av 2008. När det gäller frågan om lagen om mottagande av
            asylsökande kommer det att ta lite längre tid. Den 27 februari
            2009 är den tidpunkt då arbetet ska vara färdigt. Tillsammans
            med utredningen om nyanländas arbetsmarknadsetablering som redan
            är på gång går det att skapa en bra helhet.
          </note>
          <note type="speaker">
            Anf. 41 GÖTE WAHLSTRÖM (s) replik:
          </note>
          <note>
            Fru talman! Jag är glad att migrationsministern är här och följer
            debatten. Som enda företrädare för hela den borgerliga sidan under
            föregående period i socialförsäkringsutskottet kanske migrationsministern
            kan uttala sig om det som Mikael Cederbratt, företrädare för Moderaterna,
            uttryckte, nämligen att Socialdemokraterna inte var att lita på
            i migrationspolitiken. Tobias Billström var talesperson för Moderaterna
            under föregående mandatperiod och därigenom också en av de personer
            som stod bakom många av de beslut som fattades här i kammaren
            av en bred majoritet.
          </note>
          <note>
            Det innebär att om Tobias Billström nu har följt diskussionen
            och tittat på våra reservationer kan han också se att vi följer
            upp den politik som vi har stått bakom, liksom moderater tidigare
            i väldigt stor utsträckning.
          </note>
          <note>
            Det finns en bredd i det här. Nu kan vi se att ytterligare tre
            partier har kommit med i den bredare diskussionen som tidigare
            stod på en helt annan bas när det gällde migrationspolitiken.
          </note>
          <note>
            Så långt kan vi känna oss ganska stabila, tror jag, i debatten.
            Min förhoppning är att vi kan utveckla det ytterligare i den diskussion
            som kan komma.
          </note>
          <note>
            Det jag annars upplever av Tobias Billströms diskussioner här
            är: Stopp! Propp kommer! Det är utredningar, diskussioner, eventuellt
            kommande propositioner. Vi känner igen den diskussionen sedan
            i måndags när socialförsäkringsutskottet diskuterade senast. Det
            är lite grann av den problematik vi står inför, det vill säga
            att vänta och se.
          </note>
          <note>
            När det gäller den utredning som Tobias Billström marknadsförde
            i samband med debatten i Dagens Nyheter undrar jag när kan vi
            förvänta oss att den kommer till proposition. Och kommer den att
            innehålla en kommunal bördefördelning på ett annorlunda sätt än
            vad vi har kunnat se så här långt?
          </note>
          <note type="speaker">
            Anf. 42 Statsrådet TOBIAS BILLSTRÖM (m) replik:
          </note>
          <note>
            Fru talman! Det är intressant att diskutera med Göte Wahlström,
            som ju också har ägnat sig åt de här frågorna under ett antal
            år. Men jag måste konstatera att det inte är något bra testamente
            som Socialdemokraterna lämnade efter sig på den här punkten. Vad
            gäller frågan om lagen om mottagande av asylsökande, det instrument
            som reglerar förhållandet mellan staten och kommunerna, skulle
            det för länge sedan ha varit noggrant genomgånget och penetrerat,
            och det skulle ha förelegat tydliga förslag till kammaren. Detta
            har inte skett.
          </note>
          <note>
            Göte Wahlström kommer förmodligen i sin nästa replik att beröra
            den uppsjö av propositioner som han anser lades fram under den
            förra mandatperioden. Ingen av dem tog det här helhetsgreppet.
            Det var just det som var problemet. Det är just det som kommunerna
            har haft synpunkter på, att det har varit styckevis och delt.
          </note>
          <note>
            Detta, Göte Wahlström, är just problemet. När vi står här i kammaren
            i dag och diskuterar må vi vara uppfyllda av entusiasm inför uppgiften
            att så fort som möjligt åstadkomma förändringar på det här området,
            men lagstiftningsprocessen ser ut som den gör. Detta är problemet.
            Vi skulle ha gjort det här för länge sedan.
          </note>
          <note>
            Den utredning som vi har tillsatt kommer, som jag sade, att se
            över boendesituationen för de asylsökande. Det så kallade egna
            boendet som har varit föremål för mycket diskussion, med rätta,
            kommer att ingå i den översynen. Men jag vill gärna understryka,
            som jag sade nyss i min replik till Bodil Ceballos, att det inte
            finns några enkla skarpa Alexanderhugg för att komma till rätta
            med det här. Det finns inga enkla svar eller lösningar, även om
            det hade varit bekvämt.
          </note>
          <note>
            Kommunal bördefördelning är inte något matematiskt räknestycke.
            Det handlar om att se till att uppmuntra människor att bosätta
            sig i de kommuner där både boende och arbete kan tillgodoses.
            Det kräver väsentligt mycket mer av eftertanke och genomtänkta
            konstruktioner för att uppnå detta. Annars blir det som vi har
            sett i det förgångna, att den ena faktorn blir uppfylld boendet
            kanske, men inte arbetet eller också löser man frågan genom att
            portionera ut människor. Folk bosätter sig där tillfälligt och
            återfinns veckan eller månaden därpå i Södertälje, Malmö eller
            Göteborg.
          </note>
          <note>
            Vi har sett den socialdemokratiska politiken, Göte Wahlström.
            Vi har sett den under en lång period, och vi är inte nöjda.
          </note>
          <note type="speaker">
            Anf. 43 GÖTE WAHLSTRÖM (s) replik:
          </note>
          <note>
            Fru talman! Det kan finnas skäl att konstatera att det är en
            problematisk situation på många olika sätt. Jag tittar på rubriksättningen
            i den artikel som tydligen ligger till grund för den kommande
            utredningen: Sprid ut de asylsökande dit där jobb och bostad finns.
          </note>
          <note>
            Jag kommer från ett län med väldigt låg arbetslöshet. Där finns
            väldigt mycket jobb. Företagen skriker efter arbete. Men det finns
            inga bostäder. Vi har bostadsbrist. Vi har en minister som har
            gjort förändringar på marknaden som innebär att de ekonomiska
            förutsättningarna för att bygga hyresrätter i stort sett är minimala.
            Det är en ytterligare komplicerande situation.
          </note>
          <note>
            Var finns då bostäderna? De finns många gånger där det är arbetslöshet.
            Folk har flyttat därifrån. Det är en problematik som vi gemensamt
            måste hitta lösningar på.
          </note>
          <note>
            Jag är beredd att diskutera det här vidare, men vi måste göra
            det i ett bredare perspektiv. Under den tid vi satt i majoritetsställning
            var jag väldigt aktiv när det gällde att ha en dialog med politiska
            företrädare från övriga partier, för jag vet att det här är ett
            känsligt politikområde som kräver breda lösningar.
          </note>
          <note>
            Jag sade också i mitt inledningsanförande att om Sverige ska
            bli trovärdigt i debatten och vi ska vara starka i debatten krävs
            det att vi har en bred majoritet i Sveriges riksdag. Min förhoppning
            är att Tobias Billström som migrationsminister är beredd att lyfta
            in det och få en bredd i diskussionen som innebär att det arbete
            som vi även om Tobias Billström kritiserar det ändå har med oss
            in i processen och som Tobias Billström här i kammaren ofta har
            voterat för ska ligga till grund för det fortsatta arbetet. Låt
            oss mötas även utanför kammardebatten för att diskutera lösningen
            på de framtida problem vi ser och som kommunerna ropar efter att
            få hjälp att lösa.
          </note>
          <note type="speaker">
            Anf. 44 Statsrådet TOBIAS BILLSTRÖM (m) replik:
          </note>
          <note>
            Fru talman! Det var tänkvärda ord. Jag tycker att det är bra
            om man kan skapa en bred enighet i denna kammare när lagstiftningsförslaget
            väl läggs på bordet i form av en proposition, vilket lär kunna
            inträffa någon gång 2010 med de regler som gäller för lagstiftningsarbete
            och utredningsarbete. Som sagt var: Mycket skulle ha gjorts tidigare.
            Men nu tar vi ett helhetsgrepp om de här frågorna.
          </note>
          <note>
            Dock måste jag säga, efter att ha suttit och lyssnat på debatten
            här, att det är viktigt att försöka förstå problematikens hela
            omfattning. Att försöka uppmuntra människor att bosätta sig där
            förutsättningarna för både jobb och boende är som störst kräver
            ganska mycket arbete, ganska mycket eftertanke. Den utredning
            som nu tillsätts kommer att ha till uppgift att se över inte bara
            frågan om hur man kan organisera sysselsättning utan också hur
            man kan ordna principer för att leda fram människor till egenförsörjning,
            vilket måste vara målet.
          </note>
          <note>
            Det är tråkigt att höra hur den socialdemokratiska retoriken
            i de här frågorna tycks utgå från att om vi bara matematiskt fördelar
            människor över riket löser sig frågorna. Jag kan inte undgå att
            lyfta fram, eftersom Göte Wahlström sitter i Migrationsverkets
            styrelse, att den sammanställning som man gjorde över de kommuner
            som man kallade värstingkommuner, kommunerna som varken har avtal
            med Migrationsverket, något anläggningsboende i sina kommuner
            eller tecknat avtal om att ta emot ensamkommande barn, upptog
            14 kommuner, och 50 procent var socialdemokratiskt styrda.
          </note>
          <note>
            Ändå hör jag aldrig någonsin Göte Wahlström säga namnet på en
            enda socialdemokratiskt styrd kommun i sin uppräkning av kommuner
            som han anser borde ta emot flyktingar. Hur kommer det sig? Kommer
            det sig av att du kanske har problem med att hantera detta i förhållande
            till kommunpolitikerna där ute?
          </note>
          <note type="speaker">
            Anf. 45 TREDJE VICE TALMANNEN:
          </note>
          <note>
            Göte Wahlström har ingen ytterligare replik, vill jag påminna
            om.
          </note>
          <note>
            Överläggningen var härmed avslutad.
          </note>
          <note>
            11 § Sekretess för uppgifter på tsunamibanden
          </note>
          <note>
            Föredrogs
          </note>
          <note type="speaker">
            Anf. 46 BERIT ANDNOR (s):
          </note>
          <note>
            Fru talman! Jag yrkar bifall till reservationen som finns i detta
            ärende.
          </note>
          <note>
            Reservationen innebär att den nu gällande lagen angående sekretess
            för de så kallade tsunamibanden ska fortsätta att gälla fram till
            nästa halvårsskifte. Förlängningen på ett halvår skulle, som vi
            ser det, ge ett utrymme för de politiska partierna att hitta en
            gemensam lösning på hur den här frågan ska hanteras.
          </note>
          <note>
            Jag vill understryka att vi anser att det är av största vikt
            att den partiledaröverenskommelse som finns kan fullföljas med
            fullständig enighet mellan de politiska partierna.
          </note>
          <note>
            Endast en mycket liten del av det material som finns på de så
            kallade tsunamibanden rör flodvågskatastrofen. Allt det andra
            som finns på banden är en fullständig backup som utöver den information
            som rör Regeringskansliets interna arbete även omfattar privata
            meddelanden och koncept som rör ren partipolitisk verksamhet.
            Dessutom finns det en mängd utkast, koncept, minnesanteckningar,
            meddelanden och andra saker som omfattas av meddelarskyddet i
            våra grundlagar.
          </note>
          <note>
            Denna mycket lilla del som rör flodvågskatastrofen har gåtts
            igenom av Katastrofkommissionen, som i sitt betänkande SOU 2007:44
            redogör för sin granskning.
          </note>
          <note>
            Kommissionen har för sin del konstaterat att det i dagsläget
            inte finns ytterligare behov av att gå igenom materialet. Det
            finns, enligt kommissionen, inte mer information på banden som
            kan påverka kommissionens slutsatser. Om det i ett senare skede
            skulle finnas anledning för kommissionen eller motsvarande att
            återigen granska innehållet som rör flodvågen på banden välkomnar
            vi en sådan granskning. Materialet som finns på banden och som
            rör flodvågen ska, som vi ser det och enligt överenskommelsen,
            alltid vara tillgängligt för granskning och kanske senare också
            för forskning.
          </note>
          <note>
            Det är inte det här som är problemet. Problemet, som vi ser det,
            är de 9899 procent av innehållet som inte rör flodvågskatastrofen.
            För att hitta en gemensam lösning på det här problemet vill vi
            skapa utrymme för fortsatta diskussioner mellan de politiska partierna.
          </note>
          <note>
            Låt mig bara peka på några av de invändningar som vi har när
            det gäller det lagförslag som vi nu diskuterar.
          </note>
          <note>
            För det första: Det är inte generellt. Det upprättas varje dag
            mängder av säkerhetskopior i Regeringskansliet, och alla sådana
            säkerhetskopior befinner sig i samma osäkra rättsläge som de kopior
            som vi kallar tsunamibanden. Men de skyddas inte genom den här
            lagstiftningen. Sådana säkerhetskopior finns också på våra myndigheter.
            Även deras rättsliga status är oklar och också förhållandet till
            offentlighetsprincipen.
          </note>
          <note>
            För det andra: De aktuella säkerhetskopiorna är inte den enda
            typ av säkerhetskopior som finns. Det finns brandväggsloggar och
            så kallade fimploggar. Det här förhållandet har inte heller beaktats
            i propositionen.
          </note>
          <note>
            För det tredje: Katastrofkommissionen föreslår i sitt betänkande,
            som jag tidigare har refererat till, att företrädare för den avgångna
            regeringen ges insyn i den fortsatta hanteringen av backupbanden
            i Regeringskansliet.
          </note>
          <note>
            Vi anser att regeringen i samband med de samtal som har avvisats
            skulle ha redogjort för hur de avsåg att leva upp till Katastrofkommissionens
            förslag i den här delen. Vi tycker att det finns ett problem med
            att den borgerliga regeringen ska bedöma material som rör den
            tidigare, socialdemokratiska regeringen och samarbetspartierna.
          </note>
          <note>
            Det är också så att en omvänd situation kan uppstå efter ett
            regeringsskifte med de säkerhetskopior som dagligen genereras.
            En ordning där politiska motståndare ska granska varandras datainnehåll
            för att avgöra vad som är offentligt eller inte tycker vi ur demokratisk
            synpunkt är djupt olämpligt. Det väcker frågor som rör meddelarskydd,
            valhemligheter och personlig integritet.
          </note>
          <note>
            Detta berör också Katastrofkommissionen i sitt betänkande. De
            menar att det finns strategiska och långsiktiga frågor om informationshanteringen
            vid ett regeringsskifte som är centrala för det parlamentariska
            systemet och att partierna gemensamt måste ta ansvar för hur det
            här ska fungera. Lagförslaget innehåller inget som reglerar detta.
          </note>
          <note>
            För det fjärde: Det står klart att det behövs en utredning av
            de rättsliga förhållandena när det gäller säkerhetskopior. Lagstiftningen
            är inte anpassad till de nya tillämpningar som tekniken för med
            sig. Visserligen säger regeringen i propositionen att de ska tillsätta
            en utredning, men vi har ännu inte sett denna utredning tillsättas.
            Vi tycker att direktiven till utredningen borde ha varit på plats
            under hösten och kanske också ha presenterats i samband med propositionen
            i denna fråga. Vi utgår från att utredningen tillsätts skyndsamt.
          </note>
          <note>
            I övrigt hänvisar jag till det som står att läsa i reservationen.
          </note>
          <note>
            Det finns mycket att säga om hanteringen av denna fråga. Jag
            avstår från detta och vädjar till de partier som företräder majoriteten
            att ge utrymme för fortsatta diskussioner. Jag tror nämligen att
            det finns stora möjligheter att finna lösningar som kan få samtliga
            partier att komma överens och nå en fullständig enighet i den
            här frågan.
          </note>
          <note type="speaker">
            Anf. 47 MIKAEL JOHANSSON (mp):
          </note>
          <note>
            Fru talman! Jag vill börja med att yrka bifall till reservationen.
          </note>
          <note>
            Jag ska försöka sätta frågan om de så kallade tsunamibanden i
            sitt sammanhang.
          </note>
          <note>
            Som Berit Andnor tidigare angav innehåller banden förutom e-brev,
            utkast, koncept minnesanteckningar, privata brev och dokument
            som rör ren partipolitisk verksamhet med mera trafikinformation
            av olika slag, bland annat e-postloggar, loggar som beskriver
            uppkopplingar via Regeringskansliets datanät och loggar över Internettrafiken.
          </note>
          <note>
            Det är också en fråga om så kallad totalbackup, vilket innebär
            att även tidigare hos e-postanvändarna arkiverad e-post ingår
            i materialet, alltså bakåt i tiden.
          </note>
          <note>
            Banden kan läsas genom en så kallad bandrobot som kan liknas
            vid en kvalificerad bandspelare. Det tar cirka tre timmar att
            läsa in varje band. Den totala informationsmängden på banden är
            ca 32 000 gigabyte, varav ca 20 000 utgörs av e-post. För att
            försöka tydliggöra det motsvarar det ungefär 6 500 dvd-skivor,
            eller utskrivet på papper i storleksordningen 10 miljarder A 4-sidor.
            Det kan möjligtvis åskådliggöras med att om vi skulle ha den högen
            här framför oss skulle den sträcka sig några hundra mil upp i
            luften. Det kan också motsvara ca 4 miljoner kartonger med A 4-papper
            som vi har i våra kopieringsmaskiner. Det är alltså väldigt mycket.
          </note>
          <note>
            Säkerhetskopieringen sker automatiskt genom att all information
            i datasystemen kopieras till en så kallad bandrobot. Kopiering
            sker till magnetband som normalt sitter kvar i bandroboten. Det
            här sker varje dygn. Informationen sparas på banden i minst två
            månader, varefter banden skrivs över för de sitter ju kvar i maskinen
            med ny information. Den äldre informationen tas således med automatik
            bort i sin helhet, och banden tas normalt sett aldrig ur bandroboten.
          </note>
          <note>
            Om hanteringen av säkerhetskopiorna och borttagandet av information
            vid tiden för naturkatastrofen i Asien hade skett enligt gängse
            rutiner, skulle informationen, i alla fall delvis, ha skrivits
            över av annan säkerhetskopierad information efter cirka två månader.
            I stället gjordes en ändring av inställningen i programvaran till
            bandroboten i syfte att säkerställa att inte all e-postinformation
            för tiden från den 20 december 2004 till och med den 19 januari
            2005 skrevs över.
          </note>
          <note>
            Ändringen gjordes den 20 januari 2005 och innebar att den kopierade
            informationen på banden spärrades till år 2038. Emellertid var
            utrymmet i bandroboten begränsat, och under försommaren 2005 var
            informationsmängden så stor att det fanns risk för att ny information
            inte kunde sparas i roboten under föreskrivna två månader. Det
            skulle i så fall innebära att man inte hade kunnat leva upp till
            bestämmelserna om gallring. Därför togs de aktuella 119 magnetbanden
            ut ur bandroboten och ersattes med nya.
          </note>
          <note>
            Det intresse som andra myndigheter eller enskilda kan ha av att
            ta del av de allmänna handlingar som finns på tsunamibanden får
            anses vara tillgodosett genom att de, i den mån handlingarna inte
            har gallrats, kan ta del av dem i original i andra delar av Regeringskansliet.
          </note>
          <note>
            I de fall de arkiveras kan den omfattande information som finns
            på säkerhetskopiorna i framtiden vara intressant ur historisk
            synvinkel på grund av de sammanställningsmöjligheter som lagringsformen
            erbjuder.
          </note>
          <note>
            Den information, fru talman, som finns på de så kallade tsunamibanden
            är unik. Direkt efter att banden blivit genomgångna av Katastrofkommissionen
            väcktes frågan om bandens rättsliga status och hur de skulle hanteras
            i förhållande till tryck- och yttrandefriheten samt offentlighetsprincipen.
          </note>
          <note>
            En överenskommelse på initiativ av statsminister Fredrik Reinfeldt
            träffades då mellan partiledarna för samtliga riksdagspartier
            utom Vänsterpartiet om hanteringen av banden. Orsakerna var flera,
            men de tyngst vägande var att banden innehöll en mängd information
            som aldrig varit avsedd att bli offentlig och att det med den
            informationen kunde kartläggas hur regeringen och dess myndigheter
            byggt upp sin organisation för att möta en större kris.
          </note>
          <note>
            I ett pressmeddelande från Regeringskansliet den 14 juni i år
            skriver man följande: Därför har regeringen likaså eftersträvat
            och nått enighet om att ett förslag till en bestämmelse om absolut
            sekretess för informationen på tsunamibanden ska behandlas i Riksdagen
            så snart som möjligt.
          </note>
          <note>
            Fru talman! Den del av den sparade informationen som hänför sig
            till just flodvågskatastrofen har Katastrofkommissionen genom
            sin ordförande Johan Hirschfeldt granskat. Kommissionen som helhet
            har använt sig av materialet i samband med sitt betänkande Tsunamibanden
            . Genomgången konstaterades inte på något avgörande sätt ha förändrat
            kommissionens tidigare uppfattning om hur katastrofen hanterades.
            Jag har självklart inget att invända mot att det i ett senare
            skede skulle finnas anledning till förnyad granskning av materialet
            i den del som rör flodvågen.
          </note>
          <note>
            Efter partiledaröverenskommelsen skulle regeringen ta initiativ
            till lagstiftning på området. Men eftersom tiden var knapp fick
            det ankomma på riksdagen att efter initiativ av konstitutionsutskottet
            fatta beslut om en tillfällig lag om absolut sekretess. Regeringen
            fick därigenom möjlighet att utreda frågan och återkomma med ett
            mer fullödigt och heltäckande förslag.
          </note>
          <note>
            När regeringen i september i år i lagrådsremissen lämnade ett
            förslag till permanent lagstiftning, med i stort sett samma innehåll
            som riksdagen tidigare hade fattat beslut om, skedde det utan
            kontakter med de övriga partierna i riksdagen.
          </note>
          <note>
            Lagrådet, fru talman, avvisade regeringens förslag med ovanligt
            skarpa argument. Regeringen arbetade då om förslaget och presenterade,
            fortfarande utan att ha kontaktat övriga riksdagspartier, ett
            nytt förslag med delvis helt andra konsekvenser än de som fanns
            i partiledaröverenskommelsen.
          </note>
          <note>
            När propositionen lämnades till riksdagen byggde den bara på
            regeringens ensidiga tolkning av partiledaröverenskommelsen. Det
            var ett märkligt sätt av statsminister Fredrik Reinfeldt att hantera
            en partiledaröverenskommelse.
          </note>
          <note>
            För att få till stånd en diskussion om hur överenskommelsen efter
            Lagrådets kritik skulle kunna avspegla sig i lagförslaget valde
            vi att avstå från att motionera och i stället försöka samtala
            i utskottet och där hitta en gemensam ståndpunkt. Vår utgångspunkt
            har hela tiden varit att partiledaröverenskommelsen ska gälla
            och att vi ska fullfölja linjen med en fullständig enighet mellan
            de politiska partierna.
          </note>
          <note>
            Vi kan nu när vi står här i dag konstatera att detta inte varit
            möjligt. Utskottsmajoriteten har varit mindre intresserad av att
            föra några sådana samtal med Socialdemokraterna, Vänsterpartiet
            och Miljöpartiet. I stället har man helt och hållet anslutit sig
            till regeringens tolkning av partiledaröverenskommelsen. Denna
            lite avoga inställning har också Justitiedepartementet visat när
            utskottet bjöd in dem för att lämna upplysningar i våras och inbjudan
            inte hörsammades. Det var märkligt.
          </note>
          <note>
            I sak, fru talman, innehåller lagförslaget stora brister. Förslaget
            är inte generellt. En mängd säkerhetskopior av olika slag upprättas
            varje dag i Regeringskansliet. Alla sådana kopior befinner sig
            i samma osäkra rättsläge som de säkerhetskopior som vi kallar
            tsunamibanden, men de skyddas inte genom denna lagstiftning.
          </note>
          <note>
            Det står också klart att de aktuella säkerhetskopiorna inte utgör
            den enda typ av säkerhetskopior som finns. Därutöver finns till
            exempel brandväggsloggar och så kallade fimploggar, vad det nu
            kan vara. Vi anser att detta förhållande inte har beaktats i propositionen.
            Säkerhetskopior, fru talman, är något som förekommer överallt
            hos svenska myndigheter. Samma osäkra förhållande gäller där som
            för de kopior som finns i Regeringskansliet.
          </note>
          <note>
            Det är tråkigt att den rättsliga statusen är oklar. Det gäller
            också förhållandet till offentlighetsprincipen. Detta påpekades
            från utskottets sida redan i juni i år, men regeringens lagförslag
            tar inte någon hänsyn till denna osäkerhet. Under tiden är rättsläget
            oklart för alla de handlingar som finns på våra myndigheters säkerhetskopior.
          </note>
          <note>
            Av Katastrofkommissionens betänkande Tsunamibanden framgår det
            att kommissionen föreslår att företrädare för den avgångna regeringen
            ges insyn i den fortsatta hanteringen av backupbanden i Regeringskansliet.
            De anser att det finns strategiska och långsiktiga frågor om informationshanteringen
            vid regeringsskifte.
          </note>
          <note>
            Denna uppfattning upprepades av Katastrofkommissionens ordförande
            Johan Hirschfeldt vid utskottets utfrågning den 4 december i år
            i granskningsärendet avseende flodvågskatastrofen 2004 då han
            sade bland annat följande: Det kanske blir en tolkningsfråga om
            ett visst dokument är ett privat dokument, ett politikerbrev eller
            en allmän handling. Vem ska göra den prövningen? Det är regeringen
            som ska göra den prövningen. Samtidigt kan det där dokumentet
            beröra ett tidigare regeringsförhållande. Det är alltså en ytterst
            känslig aktivitet som ska utövas.
          </note>
          <note>
            Hirschfeldt sade vidare: Jag har sagt mig att man kanske inte
            bara kan överlämna det till tjänstemän. Man kanske inte bara kan
            överlämna det till den sittande regeringen.
          </note>
          <note>
            Det hade enligt vår uppfattning varit självklart att regeringen
            i samband med de samtal som avvisats redogjort för hur man avsåg
            att leva upp till Katastrofkommissionens förslag i denna del.
            Det finns ett problem med att den borgerliga regeringen ska bedöma
            material som rör den socialdemokratiska regeringen och samarbetspartierna.
            En omvänd situation kan uppstå efter ett regeringsskifte med de
            säkerhetskopior som dagligen genereras.
          </note>
          <note>
            En ordning där politiska motståndare ska granska varandras datainnehåll
            för att avgöra vad som är offentligt eller inte är givetvis från
            demokratisk synpunkt grovt olämpligt. Det väcker frågor som rör
            valhemligheter, meddelarskydd och personlig integritet. Lagförslaget
            innehåller inget som reglerar hur detta ska lösas.
          </note>
          <note>
            Det resonemang som förs i konstitutionsutskottets betänkande
            från i våras, som låg till grund för den sekretessbestämmelse
            för tsunamibanden som riksdagen antog i juni månad, äger i huvudsak
            fortfarande giltighet. Lagen bör därför, med samma motiv och övervägande
            som då, kunna förlängas till att gälla till den 30 juni 2008.
          </note>
          <note>
            Mot denna bakgrund, fru talman, yrkar jag att riksdagen beslutar
            dels att avslå propositionen, dels att förlänga giltigheten av
            den nu gällande sekretessbestämmelsen om tsunamibanden.
          </note>
          <note type="speaker">
            Anf. 48 PER BILL (m):
          </note>
          <note>
            Fru talman! Jag uppskattar tonläget i debatten därför att detta
            är en svår debatt. Detta är något som lagstiftare inte har förutsett,
            nämligen att man skulle spärra dessa band och sedan ta ut dem
            ur bandroboten. Vi har inga lagar som reglerar sådant.
          </note>
          <note>
            Själva ärendet har också fått till följd att vi har upptäckt
            att det kanske finns en hel del andra saker som våra nuvarande
            lagar inte reglerar. Jag tror därför inte att denna debatt sätter
            punkt för vilken typ av sekretess man ska ha på tsunamibanden,
            utan jag tror att diskussionen kommer att fortsätta.
          </note>
          <note>
            Lite förenklat kan man säga att det har varit fyra kapitel i
            denna historia hittills. Först var det KU:s initiativ som hade
            sitt ursprung i en partiledaröverenskommelse. Sedan gjorde regeringen
            ett första förslag som de gick med till Lagrådet och fick kraftfull
            kritik för. Nu lägger vi fram detta betänkande.
          </note>
          <note>
            Fru talman! Jag tror inte att detta är slutet på denna historia.
            Som föregående debattörer har poängterat finns det en del utestående
            saker kvar att göra. En del av dem kommer att ta ganska lång tid.
          </note>
          <note>
            Jag tycker att väldigt mycket positivt har skett från de varma
            försommardagarna när vi var ställda att fatta ett snabbt beslut.
            Vi valde då den mest kraftfulla typ av sekretess man kan tänka
            sig, möjligen bortsett från att elda upp banden. Det var absolut
            sekretess i 70 år.
          </note>
          <note>
            Vi visste dock att vi hade haft en ur alla hänseenden mycket
            snäv tidsram och näst intill ingen beredning. Därför satte vi
            klokt nog en solnedgångsparagraf som sade att lagen upphör att
            gälla vid årsskiftet, det vill säga den 31 december 2007.
          </note>
          <note>
            Vi kan titta på vad vi har i dag. Vi har gått från absolut sekretess
            i 70 år till ett omvänt skaderekvisit och en tidsperiod på fyra
            år. Det är en tidsperiod som innebär att vi har möjlighet att
            i två steg göra en förändring av grundlagen.
          </note>
          <note>
            Jag skulle vilja säga att vi fortfarande har en mycket kraftfull
            sekretess på de här banden. Det är inte så att en tidning eller
            spionorganisation kan komma och be om kopior på de 119 banden,
            eller säga att man vill ha ut all korrespondens mellan person
            A och B mellan vissa datum. Man kan möjligen försöka, men man
            kommer att få nej.
          </note>
          <note>
            Ordföranden tog upp några frågor som Socialdemokraterna hade
            utestående och som de gärna hade velat lösa genom att förlänga
            nuvarande lag ytterligare ett halvår. Man sade att det är en icke
            generell lagstiftning. Jag håller med om det. Jag tror att det
            kommer att lösas via den utredning som ska göras.
          </note>
          <note>
            Man pekar på att det här är ett problem som är större. Det finns
            flera typer av kopior. Det finns brandväggsloggar och så vidare.
            Även det tror jag att utredningen kommer att kunna lösa.
          </note>
          <note>
            Man säger att det är väldigt viktigt att den avgående regeringen
            har insyn i vad som ska lämnas ut och vad som inte ska lämnas
            ut. Det håller jag helt med om. Jag vet att den nuvarande regeringen
            också tycker så. Den nuvarande regeringen vill ha dubbelt armlängdsavstånd
            till de brev som tas ut och som möjligen ska klassas som offentlig
            handling. Det är ingenting som den nuvarande regeringen vill göra.
            Jag tror att vi kan hitta en bra lösning på den frågan.
          </note>
          <note>
            Fru talman! Jag tar fasta på det som vår ordförande Berit Andnor
            sade om fortsatta diskussioner. Det här ärendet såg i början ut
            som ett ganska litet ärende med 119 band, men det är mycket i
            detta ärende som är generellt och som långsiktigt kommer att göra
            att vi inom hela den statliga och kommunala förvaltningen och
            inom landstingsförvaltningen i framtiden har bättre koll på och
            bättre lagstiftning kring olika typer av backupper, brandväggsloggar
            och sådana saker.
          </note>
          <note type="speaker">
            Anf. 49 MIKAEL JOHANSSON (mp) replik:
          </note>
          <note>
            Fru talman! Jag hörde av Per Bills anförande att han gillar tonläget.
            Jag har också uppfattat att vi har försökt att ha ett bra tonläge
            för att kunna diskutera oss framåt alltsedan partiledarna för
            sex av de sju riksdagspartierna kom överens i frågan.
          </note>
          <note>
            Jag har inte utgått från någon annan inställning. Det var ett
            av skälen till att jag inte tyckte att det fanns anledning att
            motionera och försöka låsa fast en position genom en motion utan
            att man i stället skulle ta frågan direkt i utskottet.
          </note>
          <note>
            Något som bekymrar mig en del är att Per Bill tycks vara övertygad
            om att regeringen kommer att lösa det här. Det finns egentligen
            ingenting som tyder på det. Per Bill kan möjligtvis känna till
            vad regeringen tänker och tycker. Det finns vad jag kan se ingenting
            i den proposition som regeringen har lagt fram som pekar ut en
            riktning för att man ska lösa detta på ett visst sätt, som till
            exempel att en nuvarande regering ska tycka till om offentlighet
            kring material som rör den föregående regeringen. Det är ju rimligt
            att den nuvarande regeringen inte vill ha det på sitt bord. Det
            kan också leda till en diskussion där den nuvarande regeringen
            skyller på den föregående regeringen och säger att den föregående
            regeringen inte vill att detta ska offentliggöras. Då kommer genast
            diskussionen om mörkläggning. Det är inte bra.
          </note>
          <note>
            Om vi ska ha ett tonläge där vi försöker vara ganska överens
            vore det rimligt att regeringen pekade på vilken lösning man har
            tänkt sig för att hålla det armlängdsavstånd som Per Bill pratar
            om. Jag är lite nyfiken på om Per Bill har någon insidesinformation
            i den frågan.
          </note>
          <note type="speaker">
            Anf. 50 PER BILL (m) replik:
          </note>
          <note>
            Fru talman! Något som inte är insiderinformation är att det kommer
            att tillsättas en utredning.
          </note>
          <note>
            Det är möjligen insiderinformation, men jag vet att den nuvarande
            regeringen inte kommer att vilja finnas i närheten och sitta med
            vid ett bord och avgöra huruvida handlingarna A, B och C ska klassas
            som privata eller offentliga.
          </note>
          <note>
            Jag tror att man ska försöka hitta en bred lösning mellan partierna
            för detta. Johan Hirschfeldt har ju tagit upp diskussionen i tsunamibetänkandet.
            Vid vår hearing med Johan Hirschfeldt pekade han ut en riktning
            som i mina öron lät ganska klok, åtminstone vid den första lyssningen.
            Det var att man skulle kunna tänka sig att hitta några mycket
            seniora politiker, en politikermormor och en politikermorfar,
            från varsitt block eller liknande som har lämnat dagspolitiken
            men som är mycket uppskattade i en bred politisk krets. De skulle
            kunna vara de som i sista hand avgjorde detta.
          </note>
          <note>
            Det är bara ett alternativ. Det kanske finns flera. Det kanske
            finns något alternativ som ter sig mer lockande för en bred lösning.
            Någon insiderinformation om att regeringen vill göra på ett visst
            sätt finns inte. Jag har åtminstone ingen sådan. Även här kommer
            regeringen, såvitt jag förstår, att försöka hitta en så bred lösning
            som möjligt.
          </note>
          <note type="speaker">
            Anf. 51 MIKAEL JOHANSSON (mp) replik:
          </note>
          <note>
            Fru talman! Det finns ett klargörande angående vem som ska bestämma,
            nämligen det formella. Det är formellt regeringen som har ansvar
            för att besluta om en handling ska vara offentlig eller inte.
            Det innebär ju att det är ett risktagande för den nuvarande regeringen
            att tro att det kan skötas eller lösas på ett visst sätt. Vi vet
            inte det. Det enda vi vet är att det formellt sett är den nuvarande
            regeringen som har ansvaret att sköta det.
          </note>
          <note>
            I framtiden kan vilken situation som helst uppstå. Vi vet ingenting
            om det. Om det hade vi kunnat resonera om vi hade fortsatt med
            ett tonläge där vi kunde resonera tillsammans med så många partier
            som möjligt.
          </note>
          <note>
            I propositionen saknas något slags utpekande av väg och en acceptans
            för den vägen. Just nu är vi ute på ett gungfly. Det är lite tråkigt,
            tycker jag, i en så viktig fråga som den här kommer att vara under
            kommande år.
          </note>
          <note type="speaker">
            Anf. 52 PER BILL (m) replik:
          </note>
          <note>
            Fru talman! Jag har inte mycket att tillägga, annat än att jag
            är övertygad om att detta kommer att kunna lösas på ett bra sätt
            och att regeringens idé är att det ska ske i så stor samstämmighet
            som möjligt.
          </note>
          <note>
            Det är möjligt att vi kommer att diskutera de här banden, och
            kanske generaliteten och följdlagstiftning kring detta i framtiden.
            Jag tror och hoppas att vi då kommer att ha ett lika bra tonläge
            i debatten. Det här är svårt och klurigt.
          </note>
          <note type="speaker">
            Anf. 53 ANNIE JOHANSSON (c):
          </note>
          <note>
            Fru talman! Om detta kan man säga mycket, och jag vill börja
            med att instämma i Per Bills anförande.
          </note>
          <note>
            Mikael Johansson tog upp detta med resonemang, och det har vi
            försökt med. Inte minst visar protokollsanteckningar i konstitutionsutskottet
            att vi efterfrågat er ståndpunkt under de veckor som vi diskuterade
            denna fråga.
          </note>
          <note>
            Öppenhet och en stark offentlighetsprincip är grundläggande i
            det svenska samhället. En så vid öppenhet som möjligt är det som
            vi värnar i alla sammanhang, både på hemmaplan och inom EU. Det
            är därför överraskande och tråkigt att vi inte nådde enighet i
            utskottet kring sekretessfrågan rörande tsunamibanden.
          </note>
          <note>
            Med ledstjärnan största möjliga öppenhet yrkar jag därför bifall
            till förslaget i konstitutionsutskottets betänkande med den ovanliga
            situationen att allianspartierna och Vänsterpartiet är allierade.
          </note>
          <note>
            Huvudregeln i den nu föreslagna lagen är sekretess, och det är
            en starkare sekretess än vanligt som föreslås.
          </note>
          <note>
            Men vad är då den egentliga skillnaden mellan majoritetens skrivning
            och reservationen? Många anföranden har redan hållits i debatten,
            och jag tycker att majoriteten har kommit fram till ett välgrundat
            ställningstagande. Vårt förslag innebär mer öppenhet, och reservationen
            innebär att man vill hemligstämpla allt. Så sent som i oktober
            sade Lagrådet att just en sådan absolut sekretess stred mot den
            svenska grundlagen. Det är anmärkningsvärt att reservanterna i
            konstitutionsutskottet vill köra över Lagrådet och genom detta
            också föreslå en lag som strider mot en grundlag som vi i utskottet
            är satta att värna.
          </note>
          <note>
            Den lag som vi nu debatterar är tidsbegränsad och ska gälla i
            tre år. Under tiden kommer den rättsliga statusen för samtliga
            säkerhetskopior att utredas.
          </note>
          <note>
            Förenklat kan man säga att det finns tre grader av sekretess.
            Det är den absoluta, och då är det absolut sekretess. Det är det
            raka skaderekvisitet som är den vanliga formen, även kallad totalförsvarssekretess,
            där offentlighet presumeras. Mellan dessa två sekretesskydd finns
            det omvända skaderekvisitet. Här är huvudregeln sekretess, och
            det är det som vi föreslår.
          </note>
          <note>
            Både majoriteten och reservationen stipulerar ett omfattande
            sekretesskydd. Den absoluta medger inga undantag. Det omvända
            skaderekvisitet medger undantag om det står klart att uppgiften
            kan röjas utan fara. Detta ligger helt i linje med den svenska
            traditionen med största möjliga offentlighet.
          </note>
          <note>
            Det står klart att det omvända skaderekvisitet, som nu föreslås
            riksdagen, sekretessbelägger uppgifter som finns lagrade på tsunamibanden.
            Det rör sig då om uppgifter både i befintliga handlingar och i
            potentiella handlingar som ensamma eller tillsammans kan kartlägga
            Regeringskansliets funktionssätt.
          </note>
          <note>
            Lagrådet och utskottets majoritet menar att man genom att förorda
            ett omvänt skaderekvisit skulle kunna uppnå viss överensstämmelse
            med 2 kap. 2 § tryckfrihetsförordningen.
          </note>
          <note>
            Samtidigt som man nu skyddar de uppgifter som är en fara för
            rikets säkerhet kan övriga uppgifter bli offentliga. Vad som inte
            blir offentligt är naturligtvis dokument av privat karaktär, politikerbrev
            eller minnesanteckningar, som har tagits upp i anförandena, eftersom
            de inte utgör allmänna handlingar.
          </note>
          <note>
            Vad som är speciellt med tsunamibanden är att de speglar en tid
            av kris. Vi har i detta nu en tillfällig lagstiftning om absolut
            sekretess som löper ut vid årsskiftet. Reservanterna vill avslå
            den nu föreslagna lagstiftning som ligger på bordet och förlänga
            den lagstiftning som finns i dag med ett halvår samtidigt som
            regeringen ska utreda frågan. Vi vill i stället ge utredningen
            längre tid än någon månad för att utreda övriga säkerhetskopiors
            rättsliga ställning. Det verkar betydligt mer väl avvägt om man
            ser till den juridiska materian som faktiskt ska gås igenom.
          </note>
          <note>
            Fru talman! För mig är det en självklarhet att ledstjärnan ska
            vara öppenhet. För mig är det också en självklarhet att KU lyssnar
            på Lagrådets synpunkter. Denna nya lagstiftning skyddar såväl
            uppgifter på tsunamibanden som offentlighetsprincipen.
          </note>
          <note>
            Nu kommer en utredning om säkerhetskopiors rättsliga ställning
            att tillsättas. Låt den ta sin tid, och bifall förslaget om denna
            tillfälliga lagstiftning som ska gälla till 2011.
          </note>
          <note type="speaker">
            Anf. 54 MATS EINARSSON (v):
          </note>
          <note>
            Fru talman! Som redan har konstaterats är det inte ett enigt
            utskott som står bakom detta betänkande. Jag beklagar denna oenighet.
            I vanliga fall har jag ingenting emot oenighet i politiska frågor.
            Det driver utvecklingen framåt. Men i just den här frågan som
            inbjuder till spekulationer om begravda hundar och annat hade
            det varit av stort värde om utskottets ledamöter hade kunnat enas
            om ett förslag. Att så inte har varit möjligt har vi nog ett gemensamt
            ansvar för i samtliga partier i konstitutionsutskottet. Kanske
            även regeringen bör fundera på om man hade kunnat agera på ett
            sätt som hade underlättat ett enigt betänkande.
          </note>
          <note>
            Den lagstiftning som vi nu diskuterar, såväl utskottets förslag
            som reservanternas, är en lagstiftning som handlar om sekretess
            för ett specifikt material innehållet i ett datasystem under en
            viss tid av särskilda skäl sparat på ett antal band. Under normala
            omständigheter skulle detta material sedan länge ha varit borta,
            sannolikt inte saknat av någon.
          </note>
          <note>
            Samtidigt vet vi nu att motsvarande material fortlöpande kopieras
            och skrivs över i Regeringskansliet och i många andra myndigheter.
            Om detta faktum innebär att handlingar som enligt sekretesslag
            och tryckfrihetsförordning ska vara hemliga blir offentliga, eller
            om det tvärtom innebär att offentliga handlingar på något sätt
            blir hemliga, vet vi inte säkert svaret på. Det måste klaras ut,
            och det ankommer i första hand på regeringen att se till att detta
            klaras ut.
          </note>
          <note>
            Jag delar alltså stora delar av den kritik som har riktats från
            reservanterna mot regeringen för handläggningen av detta ärende.
            Jag delar också stora delar av den kritik som har riktats mot
            den föreslagna lagstiftningen. Men den kritiken faller lika tungt
            på reservanternas förslag till lagstiftning.
          </note>
          <note>
            Just nu står vi i riksdagen inför två alternativ. Båda innebär
            problem.
          </note>
          <note>
            Det ena alternativet innebär att vi går på regeringens och utskottsmajoritetens
            förslag om en sekretesslagstiftning med ett skaderekvisit, omvänt
            i detta fall, alltså att sekretess gäller men att den kan upphävas
            under vissa omständigheter. Det kan komma att innebära att regeringen
            tvingas bedöma handlingar som visar sig vara av den arten att
            regeringen inte skulle ha fått se dem. Detta är naturligtvis en
            komplikation, och flera tidigare talare har varit inne på det.
          </note>
          <note>
            Det andra alternativet är att vi går på modellen med en absolut
            sekretess, alltså den gällande lagstiftningen. Då försvinner det
            problem som jag nyss antydde. Men å andra sidan måste vi nog med
            Lagrådet konstatera att den modellen står i mindre god överensstämmelse
            med grundlagen, för att uttrycka det försiktigt. Jag hör inte
            till dem som anser att Lagrådet ska ha något veto eller att Lagrådet
            alltid har rätt. Men Lagrådet måste argumentera för sin ståndpunkt,
            och delar man inte denna ståndpunkt måste man visa på argument
            som är bättre. I detta ärende har jag inte sett att någon på ett
            övertygande sätt har kunnat visa att Lagrådets resonemang är felaktigt.
            Jag tror att det är ganska klart att en modell med absolut sekretess
            innebär åtminstone en betydande konflikt, om jag uttrycker mig
            försiktigt, med grundlagen.
          </note>
          <note>
            För oss i Vänsterpartiet har det i detta dilemma ändå varit självklart
            hur vi skulle ställa oss grundlagen måste gå före. Mot den bakgrunden
            har vi också ställt oss bakom förslaget i utskottets betänkande.
          </note>
          <note>
            Slutligen vill jag bara än en gång instämma i det som utskottets
            ordförande sade om att hon tror att det finns goda förutsättningar
            trots allt att i det fortsatta arbetet komma fram till en rimlig
            lagstiftning om vilken vi kan vara eniga mellan de politiska partierna.
            Och vi ska göra vad vi kan för att bidra till en sådan lösning.
          </note>
          <note>
            Överläggningen var härmed avslutad.
          </note>
          <note>
            12 § Kommunikationer
          </note>
          <note>
            Föredrogs
          </note>
          <note type="speaker">
            Anf. 55 ULLA LÖFGREN (m):
          </note>
          <note>
            Fru talman! Vi ska nu debattera trafikutskottets betänkande TU1
            omfattande regeringens förslag i budgetpropositionen för 2008
            inom utgiftsområde 22 samt ett stort antal, närmare bestämt 155,
            motioner.
          </note>
          <note>
            Till betänkandet har fogats två reservationer och åtta särskilda
            yttranden.
          </note>
          <note>
            Reservationerna avser mål- och resultatfrågor. I de särskilda
            yttrandena har Socialdemokraterna, Vänsterpartiet och Miljöpartiet
            andra budgetramar och delvis andra prioriteringar än vad majoriteten
            har. Dessa partier har därför inte deltagit i utskottets behandling
            av anslagsfrågorna.
          </note>
          <note>
            I betänkandet välkomnas översynen av de trafikpolitiska målen
            och nya former för upphandling och finansiering av infrastruktur,
            däribland så kallad offentlig-privat samverkan, OPS. När det gäller
            OPS har oppositionspartierna anmält avvikande åsikter i särskilda
            yttranden.
          </note>
          <note>
            Vänsterpartiet har en reservation om säkerställandet av jämställdhetsmålet
            och prioritering av hållbara transportmedel.
          </note>
          <note>
            Utskottet föreslår att riksdagen antar regeringens förslag om
            ett nytt övergripande mål för politikområdet IT, elektronisk kommunikation
            och post. Målet ska vara att säkra och tillgängliggöra kommunikationer
            som i första hand tillhandahålls av marknaden samt ett stort utbud
            av tjänster som underlättar vardagen för hushåll och företag i
            hela landet.
          </note>
          <note>
            Socialdemokraterna yrkar i en reservation avslag beträffande
            det nya målet.
          </note>
          <note>
            Riksdagen har den 21 november i år godkänt regeringens utgiftsram
            för området kommunikationer. Ramen omfattar 35 760 miljoner kronor
            för 2008. Huvuddelen går till byggande och underhåll av järnvägar
            och vägar. Därutöver kan särskilt nämnas att sjöräddningsverksamhetens
            ram utökas till 211 miljoner kronor, att 145 miljoner avsätts
            för att trygga funktionshindrades behov av bland annat telekommunikationer
            och posttjänster samt att 75 miljoner avsätts för främjande av
            att IT-infrastruktur samförläggs i samband med exempelvis upprustning
            av elnätsinfrastrukturen.
          </note>
          <note>
            I betänkandet behandlas ett stort antal motionsyrkanden som rör
            främst upprustning och utbyggnad av enskilda vägar och järnvägar
            samt satsningar på infrastruktur i olika regioner.
          </note>
          <note>
            Eftersom riksdagens roll i första hand är att ange övergripande
            mål och riktlinjer för planering samt att fastställa ekonomiska
            ramar och eftersom det är trafikverken, regionerna och länen som
            med sina prioriteringar pekar ut de enskilda projekten har samtliga
            motioner avstyrkts.
          </note>
          <note>
            Utskottet pekar dock på att många av motionsförslagen trots att
            de avstyrkts kan komma att tillgodoses genom den aviserade infrastrukturpropositionen
            och i kommande planarbete.
          </note>
          <note>
            Ajournering
          </note>
          <note>
            Kammaren beslutade kl. 13.44 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            13 § Frågestund
          </note>
          <note type="speaker">
            Anf. 56 FÖRSTE VICE TALMANNEN:
          </note>
          <note>
            Det är dags för dagens frågestund. Jag hälsar statsråden välkomna.
          </note>
          <note>
            Frågor besvaras i dag av justitieminister Beatrice Ask, statsrådet
            Mats Odell, statsrådet Maria Larsson, arbetsmarknadsminister Sven
            Otto Littorin och försvarsminister Sten Tolgfors.
          </note>
          <note>
            Arbetslöshetsersättningen
          </note>
          <note type="speaker">
            Anf. 57 TOMAS ENEROTH (s):
          </note>
          <note>
            Herr talman! Jag riktar mig till Sven Otto Littorin.
          </note>
          <note>
            Regeringens företrädare talar ofta om kommande förslag och åtgärder
            men talar inte så ofta om det man redan har genomfört det systemskifte
            i trygghetssystemen som allt fler nu märker effekterna av.
          </note>
          <note>
            I dag redovisar IF Metall i Göteborg hur nyss arbetslösa Tuyen
            Nguyen får en arbetslöshetsersättning som motsvarar 22 procent
            av hennes tidigare lön. Från en lön på 18 800 hamnade hon på en
            ersättning på 4 224 kronor. Det är en helt orimlig ersättning,
            säger IF Metalls ordförande i Göteborg Olle Ludvigsson.
          </note>
          <note>
            Tuyen är inte ensam. Beräkningar från riksdagens utredningstjänst
            visar att om man har inkomster på 25 000 hamnar man på en a-kassa
            som ligger ungefär på hälften. Det märks på kommunernas socialkontor
            och i de familjer som drabbas av arbetslösheten. Vid ett jobberbjudande
            är man nu tvungen att ta ett jobb till väsentligt lägre ersättning.
          </note>
          <note>
            Min fråga till statsrådet är enkel: Avser statsrådet och regeringen
            att ta några initiativ för att förbättra arbetslöshetsersättningen,
            eller är det rimligt med så låga ersättningar?
          </note>
          <note type="speaker">
            Anf. 58 Arbetsmarknadsminister SVEN OTTO LITTORIN (m):
          </note>
          <note>
            Herr talman! Det stora systemskiftet vi såg i svensk arbetsmarknadspolitik
            var naturligtvis när Socialdemokraterna övergav arbetslinjen.
          </note>
          <note>
            Jag kan inte kommentera det enskilda fallet; det är självklart.
            Men jag konstaterar att efter de förändringar vi har gjort i arbetslöshetsförsäkringen
            har vi fortfarande en av världens mest generösa arbetslöshetsförsäkringar.
            I Norge har man 57 procent i ersättning från dag ett.
          </note>
          <note>
            När det gäller socialbidragen och de ökade socialbidragskostnaderna
            såg vi ett reportage i Aktuellt i måndags som ett exempel på hur
            desinformationen slår. Jag kan bara konstatera att utgifterna
            för socialbidragskostnaderna har minskat med 1 procent under de
            tre första kvartalen i år jämfört med de tre första kvartalen
            under förra året. Räknar man bort kostnader som är hänförliga
            till flyktingmottagandet har kostnaderna minskat med 7 procent.
          </note>
          <note>
            Dessutom ligger garantinivån i arbetslöshetsförsäkringen i de
            allra flesta fall högre än socialbidragsnormen. Farhågorna är
            alltså inte berättigade.
          </note>
          <note type="speaker">
            Anf. 59 TOMAS ENEROTH (s):
          </note>
          <note>
            Herr talman! Tack för det möjligtvis obefintliga svaret! Jag
            fick inte något svar om huruvida man avser att göra någon förbättring.
            Jag tolkar det som att Sven Otto Littorin tycker att det är rimligt
            att man ska leva på 4 500 eller på 50 procent av sin tidigare
            lön om man råkar bli arbetslös och även hänvisas till att ta den
            nya typen av låglönejobb som regeringen tycker är den kommande
            framtidens exportsatsningar i det här landet.
          </note>
          <note>
            Samtidigt har vi en industrisektor som ropar efter utbildad arbetskraft,
            till exempel svetsare. Arbetslösheten finns där, men människor
            får inte chansen att utbilda sig till de jobb som finns.
          </note>
          <note>
            Återigen: Är det inte rimligt att man ändå börjar bedriva någon
            form av aktiv arbetsmarknadspolitik och till exempel också gör
            några förbättringar i arbetslöshetsersättningen för dem som nu
            inför julfirandet får en dramatiskt sänkt ersättning?
          </note>
          <note type="speaker">
            Anf. 60 Arbetsmarknadsminister SVEN OTTO LITTORIN (m):
          </note>
          <note>
            Herr talman! Jag kan bara konstatera att Socialdemokraterna återigen
            avstår från att prata om nya jobb, en arbetspolitik som leder
            till jobb och jobblinjen, som är helt obefintlig i den politik
            som Socialdemokraterna bedriver.
          </note>
          <note>
            När det gäller låglönejobb förde jag senast för en månad sedan
            en debatt med Irene Wennemo, som är LO:s näringspolitiska talesman.
            Hon konstaterade lakoniskt att LO inte ser någon sådan risk. Jag
            vet inte om Tomas Eneroth kanske har någon annan ingång än vad
            LO har i denna diskussion.
          </note>
          <note>
            Påståendet att vi inte skulle bedriva någon aktiv arbetsmarknadspolitik
            kan jag bemöta med att säga att vi trots allt lägger 30 miljarder
            kronor på arbetsmarknadspolitiska åtgärder. Det är inte alls någon
            dålig historia. Vi lägger till exempel 12,6 miljarder på jobb-
            och utvecklingsgarantin och jobbgarantin för unga. Det svarar
            väl rätt väl mot det behov som finns i en stark högkonjunktur
            där jobben växer som aldrig förr. Svensk arbetsmarknad är i dag
            bättre än den har varit på åtminstone två decennier.
          </note>
          <note>
            Bordellhärvan
          </note>
          <note type="speaker">
            Anf. 61 LENA OLSSON (v):
          </note>
          <note>
            Herr talman! Jag har en fråga till statsrådet Beatrice Ask. Den
            gäller bordellhärvan från 70-talet. Det finns starka misstankar
            om missbruk av och felaktigt myndighetsutövande, vilket vi från
            Vänsterpartiet ser allvarligt på.
          </note>
          <note>
            Denna historia har rullats upp med jämna mellanrum. Som vi ser
            det kommer den inte att få ett slut förrän den har granskats grundligt.
          </note>
          <note>
            Är regeringen beredd att tillsätta en bred granskningskommission
            för att få klarhet i om maktmissbruk och felaktigt myndighetsutövande
            har förekommit?
          </note>
          <note type="speaker">
            Anf. 62 Justitieminister BEATRICE ASK (m):
          </note>
          <note>
            Herr talman! Bordellhärvan har, som sägs här, dykt upp mer än
            en gång. Det är klart att den är ett trauma för många människor.
          </note>
          <note>
            Där vi har ouppklarade ärenden, där det finns frågetecken, kommer
            frågan att ständigt leva, och det är ett bekymmer. Just nu ligger
            delar av de frågor som har lyfts fram på senare tid hos Justitiekanslern.
            I den delen kan jag naturligtvis inte kommentera något. Jag vet
            att han har påbörjat ett arbete.
          </note>
          <note>
            Det finns också anledning att fundera på vad man kan göra i övrigt.
            Jag är tveksam till att tillsätta någon stor granskningskommission
            innan jag har fått fram ett underlag om vad som finns och hur
            det ser ut. Jag har själv inga kunskaper om detaljerna; det här
            var ju långt före min politiskt aktiva tid. Jag tycker ändå att
            det är viktigt att se vad som har funnits.
          </note>
          <note>
            Jag har respekt för människor som är bekymrade och som känner
            sig kränkta. Där vi kan reda ut saker brukar vi försöka göra det.
            Vi försöker som sagt ta fram ett underlag. Vi väntar också på
            att se vad Justitiekanslern kommer att göra med det ärende som
            han har fått på sitt bord.
          </note>
          <note type="speaker">
            Anf. 63 LENA OLSSON (v):
          </note>
          <note>
            Herr talman! Jag tackar ministern för svaret. Vi är också medvetna
            om att Justitiekanslern har satt i gång ett arbete men att det
            bara omfattar vissa delar.
          </note>
          <note>
            Det intressanta är väl ändå om ett maktmissbruk har förekommit.
            Det finns misstankar om detta och om felaktigt myndighetsutövande,
            vilket jag tycker är ganska allvarligt. Det borde ligga i regeringens
            intresse att tillsätta en kommission så att vi får grundläggande
            information och klarhet i frågan. Annars kommer den ständigt att
            återkomma. Är regeringen beredd att tillsätta den ja eller nej?
          </note>
          <note type="speaker">
            Anf. 64 Justitieminister BEATRICE ASK (m):
          </note>
          <note>
            Herr talman! Svaret är att jag inte är beredd att svara ja eller
            nej på den frågan förrän jag har ett ordentligt beslutsunderlag.
          </note>
          <note>
            Det som ligger i regeringens, och jag tror också riksdagens,
            intresse är att om det finns förutsättningar att räta ut frågetecken
            som handlar om maktmissbruk, att politiker har agerat felaktigt
            eller att någonting inte har fungerat ska vi också räta ut dem.
          </note>
          <note>
            Men för att kunna fatta beslut om hur vi eventuellt kan reda
            ut saker måste man faktiskt titta i arkiven och gå igenom ärenden
            ordentligt. Jag är inte beredd att i dag svara på vilket underlag
            som finns eftersom jag inte har arbetat aktivt med frågan och
            inte ens var med när det skedde. Det är lång tid tillbaka. Spåren
            kallnar, och det kanske är få människor som man kan få tag i.
            Det finns anledning att åtminstone fundera över de sakerna innan
            man bestämmer sig för om och hur man ska agera.
          </note>
          <note>
            Det är riktigt att Justitiekanslern har en delfråga. Den är dock
            inte oväsentlig.
          </note>
          <note>
            Klimathotet och säkerhetspolitiken
          </note>
          <note type="speaker">
            Anf. 65 PETER RÅDBERG (mp):
          </note>
          <note>
            Herr talman! Jag har en fråga till försvarsministern. Förra tisdagen
            lämnade en enig försvarsberedning en säkerhetspolitisk rapport
            där det slogs fast att globala miljöutmaningar och klimatförändringar
            utgör det allvarligaste hotet mot människornas säkerhet.
          </note>
          <note>
            Ingen kan längre med hedern i behåll förneka klimatförändringarnas
            betydelse i säkerhetspolitiken. Hur avser försvarsministern att
            verka för att klimatfrågan behandlas även i Försvarsdepartementet
            med utgångspunkt i Försvarsberedningens analys att klimatförändringarna
            är det allvarligaste hotet mot vår säkerhet? Och vilka konkreta
            initiativ kommer försvarsministern att ta inom ramen för sitt
            departement?
          </note>
          <note type="speaker">
            Anf. 66 Försvarsminister STEN TOLGFORS (m):
          </note>
          <note>
            Herr talman! Först vill jag korrigera Peter Rådberg på en punkt.
            Försvarsberedningen var inte i alla delar enig. Det finns en särskrivning
            från Vänsterpartiet, vilket i och för sig också illustrerar de
            problem som finns på oppositionens sida när det gäller att nå
            enighet i säkerhetspolitiken. Jag tycker i allmänhet annars att
            det är bra att vi fullföljer den svenska linjen med en tradition
            att försöka nå breda överenskommelser.
          </note>
          <note>
            Vi ser nu över krishanteringsförmågan på flera sätt inom regeringens
            arbete. Det ena är att det kommer en ny funktion i Statsrådsberedningen
            som tillgodoser Regeringskansliets sätt att arbeta. Det andra
            är att vi i mars kommer att lägga fram en proposition om en ny
            krismyndighet.
          </note>
          <note>
            Ett underlag som vi också arbetar vidare med är att titta på
            relationen mellan stat och kommun när det gäller olika aspekter
            på krishantering. En sådan är att det i dag finns möjlighet till
            ersättning när det gäller större räddningstjänstinsatser. Vi tittar
            också inom ramen för olika utredningar på andra aspekter i den
            relationen.
          </note>
          <note type="speaker">
            Anf. 67 PETER RÅDBERG (mp):
          </note>
          <note>
            Herr talman! Det var en enig försvarsberedning just när det gällde
            miljöfrågorna. Däremot hade Vänsterpartiet kanske lite andra åsikter.
            Men i den här frågan var vi eniga.
          </note>
          <note>
            Jag kan informera försvarsministern om att i Finland har klimatfrågan
            fått en egen process inom försvarsförvaltningen. Det finska försvarsdepartementet
            har tillsatt en arbetsgrupp som ska utreda hur försvarsförvaltningen
            inom sin verksamhet kan motverka klimatförändringar samt hur man
            kan anpassa sin verksamhet efter de miljöförändringar som är på
            gång just i Finland.
          </note>
          <note>
            Då är min fråga till försvarsministern: Kan han tänka sig något
            motsvarande initiativ här i Sverige?
          </note>
          <note type="speaker">
            Anf. 68 Försvarsminister STEN TOLGFORS (m):
          </note>
          <note>
            Herr talman! Försvarsberedningen använder sig av ett brett säkerhetsbegrepp,
            och det tror jag är alldeles riktigt. Man lyfter fram alltifrån
            risk för kärnvapenspridning, terrorism och epidemier till klimatfrågor.
            Jag menar att det är alldeles riktigt. Det innebär också att vi
            får diskutera samhällets säkerhet i ett mycket bredare perspektiv
            än tidigare.
          </note>
          <note>
            Det innebär att frågan kommer att riktas till en lång rad olika
            departement om hur vi tillsammans i staten Sverige och i samhället
            Sverige förmår att hantera kriser.
          </note>
          <note>
            Det innebär ökade krav på samråd mellan mig och Beatrice Ask
            till exempel, mellan mig och Göran Hägglund och mellan mig och
            andra ministrar vad gäller samhällets breda förmåga att möta kriser
            och hot mot Sverige.
          </note>
          <note>
            När det gäller den konkreta frågan tittar vi nu vidare på hur
            det förebyggande arbetet mot till exempel översvämningar fungerar
            och också på ersättningsfrågor för framtiden. Generellt måste
            det vara så att den som bär ansvar för en fråga i goda tider också
            bär ansvar för att hantera frågan i en krissituation. Börjar man
            röra till ansvarsfördelningen tror jag att man också stökar till
            förmågan att hantera kriser framöver.
          </note>
          <note>
            Bekämpningen av de kriminella gängen
          </note>
          <note type="speaker">
            Anf. 69 HENRIK VON SYDOW (m):
          </note>
          <note>
            Herr talman! Jag har en fråga till justitieminister Beatrice
            Ask.
          </note>
          <note>
            Regeringens arbete med att stärka rättssamhället och öka tryggheten
            är en mycket viktig uppgift. Vi blir påminda om detta.
          </note>
          <note>
            I stadsdelen Andersberg i Halmstad har det den här veckan varit
            väldigt våldsamt med gänguppgörelser och skottlossning i bostadsområdet
            tre nätter i rad. Det är förstås helt oacceptabelt. Det påverkar
            allas känsla av otrygghet, och det skapar en oro i boendemiljön.
          </note>
          <note>
            Regeringen gör nu en historisk satsning på polisen. Det ger förstås
            bättre förutsättningar att bekämpa gängkriminalitet. Vad anser
            justitieministern kan göras för att förhindra brottsvågor av det
            här slaget? Hur kan tryggheten öka för de boende i stadsdelar
            som Andersberg?
          </note>
          <note type="speaker">
            Anf. 70 Justitieminister BEATRICE ASK (m):
          </note>
          <note>
            Herr talman! Det enkla svaret är ganska komplicerat. Det är en
            komplex situation. Jag tror, utan att kunna ärendet i detalj,
            att den typ av gängkriminalitet som kan ha varit aktuell här,
            och som vi ser mer och mer av framför allt i mellanstora svenska
            städer, måste hanteras på flera sätt. Det handlar naturligtvis
            om att ha fler poliser ute där människor rör sig och där ungdomar
            finns. Men det börjar mycket tidigare.
          </note>
          <note>
            En viktig sak är att ingripa tidigare, tydligare och tuffare
            mot unga som begår brott. Många av dem som är aktiva i den här
            typen av gäng börjar redan i elva- till tolvårsåldern. Tyvärr
            utreds i dag inte alltid vad de här ungarna har haft för sig.
            Ett förslag som vi har lagt fram och som vi nu tittar på är möjligheten
            att göra det till huvudregel att polisen utreder alla brott oavsett
            ålder på förövaren, så att vi tidigt vet vad som hänt och kan
            vidta åtgärder. Jag tror på förebyggande insatser tidigt.
          </note>
          <note type="speaker">
            Anf. 71 HENRIK VON SYDOW (m):
          </note>
          <note>
            Herr talman! Tack för svaret! Det ska också sägas att samtal
            med polisen i Halland ger vid handen att förutsättningarna att
            agera nu har blivit bättre. Det finns poliser att tillgå, och
            samordningen med andra myndigheter och polisdistrikt fungerar
            väl. Detta gör det möjligt att öka den polisiära närvaron i den
            här stadsdelen och samtidigt göra riktade insatser som stör de
            kriminella gängens verksamhet.
          </note>
          <note>
            Jag tycker att det är utmärkt att justitieministern lyfter fram
            vikten av att strypa nyrekryteringen till de här kriminella gängen.
            Det är viktigt att bekämpa ungdomsbrottsligheten på det sättet
            med tidiga och tydliga åtgärder så att ungdomsbrottsligheten inte
            blir en väg in i framtida grovt kriminell verksamhet.
          </note>
          <note>
            Jag skulle vilja att justitieministern utvecklade detta något
            mer. Vad kan man göra mer för att stoppa just ungdomsbrottsligheten
            och stoppa nyrekryteringen till kriminella gäng och det som ibland
            också blir organiserad brottslighet?
          </note>
          <note type="speaker">
            Anf. 72 Justitieminister BEATRICE ASK (m):
          </note>
          <note>
            Herr talman! Det handlar om att få alla myndigheter att samverka
            och att få föräldrar att samverka med skola, socialtjänst, fritidshem
            och mycket annat.
          </note>
          <note>
            Det ser lite olika ut på olika orter i landet. Men det handlar
            ofta om ungdomar som vill bli sedda, som har hamnat snett eller
            som inte har det stöd hemma eller i skolan som de skulle behöva.
            Då måste vi se till att vaksamheten och medvetenheten är stor
            på alla områden och att inte våra myndigheter skyller på att det
            är någon annans ärende eller skyller på att det här ska någon
            annan ta tag i. Man ska se på detta gemensamt.
          </note>
          <note>
            Därför har jag tillkallat de olika myndigheter för att sätta
            i gång ett arbete där man försöker överbrygga stuprörsmodellen
            för att kunna samverka på olika nivåer, bredare och mer flexibelt
            utifrån de behov och problem som man har.
          </note>
          <note>
            Jag tror att det är så vi måste arbeta för att lösa den här typen
            av problem. Därtill kommer naturligtvis det tuffa polisarbetet
            att plocka ut de ledare som finns i den här typen av grupperingar
            och som vi måste lagföra snabbt, så att de kommer av banan.
          </note>
          <note>
            Alternativ till arbetsförmedlingarna
          </note>
          <note type="speaker">
            Anf. 73 SOLVEIG ZANDER (c):
          </note>
          <note>
            Herr talman! Jag vänder mig till arbetsmarknadsminister Sven
            Otto Littorin. Jag tänkte ställa en fråga om alternativ till våra
            arbetsförmedlingar. Alliansregeringen gör allt den kan för att
            få ned arbetslöshetssiffrorna, och många har fått jobb. Man kan
            väl säga att vi har lyckats ganska bra på det området. Men jag
            träffar fortfarande personer, framför allt yngre, som säger att
            de har väldigt svårt att få hjälp från arbetsförmedlingen med
            att skaffa jobb. Då handlar det framför allt om matchningen, säger
            man. Kunskapen om olika utbildningars yrkesområden finns inte
            på arbetsförmedlingen, och därför är det problem.
          </note>
          <note>
            I Danmark har man lyckats bra med andra aktörer på det här området.
            Nu undrar jag vad den svenska regeringen gör för att få alternativ
            till våra arbetsförmedlingar.
          </note>
          <note type="speaker">
            Anf. 74 Arbetsmarknadsminister SVEN OTTO LITTORIN (m):
          </note>
          <note>
            Herr talman! Detta är en väldigt viktig fråga. Det finns inget
            förmedlingsmonopol kvar sedan början av 90-talet. Nu tog vi bort
            den sista resten, nämligen arbetsgivarnas skyldighet att anmäla
            lediga platser till arbetsförmedlingen. Det är alltså fritt fram
            att ägna sig åt arbetsförmedling. Det har kommit fram en hel del
            intressanta saker bara på senare tid, till exempel Akademikerförmedlingen
            där fyra fackförbund jobbar med detta tillsammans med ett rekryteringsföretag.
          </note>
          <note>
            Därtill hör att arbetsförmedlingen själv alldeles nyligen har
            presenterat en stor satsning för ungdomar med 500 specialutbildade
            arbetsförmedlare som just ska jobba med ungdomar.
          </note>
          <note>
            Den stora möjligheten, som jag ser det, handlar om att, inom
            ramen för jobb- och utvecklingsgarantin och jobbgarantin för unga,
            kunna öppna för kompletterande aktörer när det gäller själva genomförande
            av de olika programåtgärderna för att snabbare kunna hjälpa ungdomar
            och andra som har varit borta länge tillbaka till arbetet. Jag
            tror att inte minst socialt företagande är ett viktigt komplement
            som vi gärna vill se mer av framöver.
          </note>
          <note type="speaker">
            Anf. 75 SOLVEIG ZANDER (c):
          </note>
          <note>
            Herr talman! Om jag förstår det hela rätt ger man mål till myndigheten
            för att den ska kunna jobba med detta. Är det någonting som ministern
            håller på med nu, eller ska vi vänta ett år innan vi ser ett resultat?
          </note>
          <note type="speaker">
            Anf. 76 Arbetsmarknadsminister SVEN OTTO LITTORIN (m):
          </note>
          <note>
            Herr talman! Regeringen kommer nästa vecka att fatta beslut om
            regleringsbrev för den nya myndigheten som kommer att heta Arbetsförmedlingen
            och inget annat. Den är en efterföljare till Ams, Arbetsmarknadsverket
            och länsarbetsnämnderna som vi slår ihop till en myndighet.
          </note>
          <note>
            En stor poäng med det har varit att kunna fokusera på kärnuppgiften,
            matchningen, att koppla ihop arbetslösa med de arbetstillfällen
            som finns. Det är precis som Solveig Zander säger, matchningen
            har varit ett betydande problem. Om man tittar på den så kallade
            Beveridgekurvan, alltså sambandet mellan lediga platser och arbetslöshet,
            har Sverige rört sig i fel riktning under ganska lång tid. Det
            antyder att vi har ett matchningsproblem på arbetsmarknaden.
          </note>
          <note>
            Jag tror att man löser detta på tre sätt. Det är viktigt med
            ekonomiska incitament. Det är bara att konstatera det. Nu märker
            vi att vi rör oss åt rätt håll i Beveridgekurvan eftersom det
            lönar sig bättre att arbeta och är billigare att anställa. Matchningen
            står i fokus.
          </note>
          <note>
            På lång sikt är utbildningssystemet av avgörande betydelse. Vi
            måste ha en koppling mellan utbildning och arbetsmarknad.
          </note>
          <note>
            Sedan ska vi göra vad vi kan. Vi ska ta bort de 40 delmål som
            Ams tidigare hade. Vi ska ha ett mål i fokus, att förmedla arbeta.
          </note>
          <note>
            Testamentsregister
          </note>
          <note type="speaker">
            Anf. 77 JAN ERTSBORN (fp):
          </note>
          <note>
            Herr talman! Jag önskar ställa en fråga till justitieministern
            angående testamenten.
          </note>
          <note>
            Det är så i vår lagstiftning att originalhandlingen av ett testamente
            måste återfinnas när en person är avliden för att det ska vara
            giltigt. Det räcker inte att man har en fotokopia eller att man
            har hört talas om att ett testamente är upprättat. Bakgrunden
            till det är helt enkelt att vi har regler om att man återkallar
            testamenten genom att förstöra handlingen.
          </note>
          <note>
            Det här är ett problem som är påtalat av advokater och även av
            Kammarkollegiets förre generaldirektör Anders Eriksson. Det finns
            allvarliga misstankar om att testamenten försvinner. Det finns
            naturligtvis förklaringar. Testamenten kanske förvaras lite vårdslöst.
            Men det finns också misstankar om att någon som är missgynnad
            helt enkelt tar bort testamentet.
          </note>
          <note>
            Enda sättet att göra något åt detta är att samhället inrättar
            ett register för testamenten. Jag vill fråga justitieministern
            om det är något arbete på gång i Justitiedepartementet med att
            införa ett sådant här register.
          </note>
          <note type="speaker">
            Anf. 78 Justitieminister BEATRICE ASK (m):
          </note>
          <note>
            Herr talman! Det är ett stort problem som Jan Ertsborn tar upp,
            och detta ställer till mycket elände för anhöriga, men också för
            andra naturligtvis. Människor har inte alltid ordning på sina
            testamenten, och det är inte alltid lätt att veta vilket det är
            som gäller. Det här är frågor som man måste bekymra sig över.
            Helt enkelt är det inte.
          </note>
          <note>
            Jag kan säga att jag plockade fram underlag för det här för någon
            dag sedan och tänkte att jag skulle ta med mig det hit. Men jag
            lyckades inte göra det så mitt svar blir lite mindre detaljerat.
          </note>
          <note>
            Det pågår ett arbete om detta. Vi tycker att det är viktigt att
            se efter om vi kan hitta något sätt att få lite mer ordning på
            den här verksamheten. Det är otroligt viktigt för den som skriver
            sitt testamente att det faktiskt hanteras på ett bra sätt. Men
            det är också viktigt att underlätta för efterlevande genom att
            det är ordning och reda på de här handlingarna.
          </note>
          <note>
            Ja, det är förslag på väg fram. Vi jobbar med de här frågorna
            som vi ser som oerhört centrala. Men den exakta tidpunkten vågar
            jag inte säga något om just nu.
          </note>
          <note type="speaker">
            Anf. 79 JAN ERTSBORN (fp):
          </note>
          <note>
            Herr talman! Jag tackar justitieministern så mycket. Jag hade
            naturligtvis önskat att få något besked om när vi skulle kunna
            få en lösning på det här problemet som vi tycker är ett rättssäkerhetsproblem
            och som enskilda människor faktiskt vill ha en lösning på.
          </note>
          <note>
            Jag hoppas att justitieministern tar detta med hem och att arbetet
            faktiskt kommer i gång relativt snabbt. Kanske kan man kombinera
            detta med förändringarna beträffande äktenskapsregistret, äktenskapsförord
            och bodelningshandlingar, där vi vet att det finns ett utredningsförslag
            på departementets bord just nu.
          </note>
          <note type="speaker">
            Anf. 80 Justitieminister BEATRICE ASK (m):
          </note>
          <note>
            Herr talman! Ja, det är naturligtvis en rättssäkerhetsfråga också.
            Det finns dock aspekter som jag tycker att man ska tänka på. Människor
            kan i väldigt akuta lägen känna att de vill göra någonting, och
            den friheten måste man ha. Det är en avvägning hur detta organiseras.
          </note>
          <note>
            Jag lovar att jag ska skicka över det underlag jag hade till
            frågeställaren så att svaret blir något bättre än det jag lyckades
            ge i dag.
          </note>
          <note>
            Hatbrott
          </note>
          <note type="speaker">
            Anf. 81 LENNART SACRÉDEUS (kd):
          </note>
          <note>
            Herr talman! Även jag har en fråga till justitieministern.
          </note>
          <note>
            I helgen blev en av våra kolleger här i riksdagen, Fredrick Federley,
            misshandlad. Han blev brutalt slagen i centrala Stockholm. Detta
            utifrån hans sexuella läggning. Fredrick Federley tänkte själv
            inte i sin uppgivenhet anmäla detta, men kände efter påstötningar
            att det finns ett ansvar för varje medborgare, inte minst en riksdagsledamot,
            att polisanmäla en sådan händelse, ett sådant hatbrott.
          </note>
          <note>
            I Örebro har vi en annan händelse som också kan betecknas som
            ett hot mot demokratin. En partikollega till mig, Lennart Bondeson,
            som är kommunalråd kan inte möta en grupp som företräder en särskild
            skola därför att han har utsatts för ett mycket allvarligt hot.
          </note>
          <note>
            Hur ser justitieministern på dessa två allvarliga händelser?
            Vad kan samhället och de rättsvårdande myndigheterna göra för
            att få en annan tingens ordning?
          </note>
          <note type="speaker">
            Anf. 82 Justitieminister BEATRICE ASK (m):
          </note>
          <note>
            Herr talman! Detta är egentligen två frågor. Den ena avser det
            hatbrott som en riksdagsledamot var utsatt för. Det är naturligtvis
            oerhört allvarligt. Vi ser väldigt allvarligt på hatbrott. Ingen
            människa ska behöva bli attackerad, hotad eller hånad beroende
            på vad man har för läggning eller vem man är. Det finns regler
            för detta. Det är särskilt illa när man angriper människor på
            det sättet.
          </note>
          <note>
            Stockholms myndigheter, vill jag säga, arbetar mycket aktivt
            med hatbrottsproblematiken. Det är bra. Det höjer medvetenheten
            inom polisen och leder på andra sätt till att fler ska våga anmäla
            och att man ska bli bättre på att utreda. Uppklaringen av de här
            ärendena och antalet färdiga domar är tyvärr inte särskilt lysande.
            Det är dock någonting som är relativt nytt när det gäller rättsväsendet
            att man prioriterar frågorna så högt. Det är viktigt att man anmäler
            den typen av brott.
          </note>
          <note>
            Hot mot olika befattningshavare i övrigt är också en mycket allvarlig
            fråga. Men mitt grundsvar är, eftersom jag inte har fler sekunder
            på mig, att man ska anmäla brotten så att vi kan hantera frågorna.
          </note>
          <note type="speaker">
            Anf. 83 LENNART SACRÉDEUS (kd):
          </note>
          <note>
            Herr talman! Jag får tacka och samtidigt be om ursäkt om det
            var två skilda frågor. Men jag menar att bägge frågorna, även
            om det ena specifikt är ett hatbrott, ändå berör allvarliga hot
            mot vår demokrati.
          </note>
          <note>
            Hur ser justitieministern på de insatser som kan göras från de
            rättsvårdande myndigheterna generellt, utöver i Stockholm, och
            på värdet av att förmedla normer om människans okränkbara värde?
            Jag kan som kollega säga att man kan känna det oerhört motbjudande
            att en kollega i Sveriges riksdag ska bli misshandlad på ett sådant
            här sätt. Jag kan också känna en väldigt stor avsmak för att en
            kommunpolitiker i en av landets tio största kommuner i ett demokratiskt
            anständigt land som Sverige inte ska våga ta emot föräldrar och
            elever när en skola hotas av nedläggning. Detta är något djupt
            tragiskt och visar på värdet av normförmedling i vårt samhälle.
          </note>
          <note type="speaker">
            Anf. 84 Justitieminister BEATRICE ASK (m):
          </note>
          <note>
            Herr talman! Jag delar uppfattningen att vi måste arbeta mycket
            med värderingar och grundprinciper och förmedla dem till nya generationer
            också så att de förstår varför vi har de regler vi har.
          </note>
          <note>
            När det gäller hotade har vi en utredning som dels arbetar med
            ökat skydd för hotade och förföljda, dels stalking som är någonting
            som personer som märks i medier och annat utsätts för. Även en
            del andra drabbas illa av detta. Där tittar man på hur myndigheter
            och lagstiftning ska se ut för att skydda den typen av personer.
          </note>
          <note>
            En annan sak som jag vill nämna är att vi i arbetet mot den grova
            organiserade brottsligheten, som ibland använder hot mot myndigheter
            som ett verktyg, har diskuterat och väckt frågan om det inte finns
            möjlighet att använda något av Säpos analysförmåga när det gäller
            den typ av grupperingar som sätter hot mot demokratiska värden
            i system. Här finns det en kompetens. Säpo har kunskap som kanske
            inte den andra polisen har. Här finns det många intressanta frågeställningar
            att fundera över. Det arbetet pågår nu.
          </note>
          <note>
            Finansiering av renoveringen av miljonprogrammet
          </note>
          <note type="speaker">
            Anf. 85 HANNAH BERGSTEDT (s):
          </note>
          <note>
            Herr talman! Våra bostäder är i dagsläget en klimatrisk. 40 procent
            av den totala energiförbrukningen går åt till att värma våra bostäder.
            Vi socialdemokrater ser därför framför oss en rad åtgärder som
            vi måste vidta på det bostadspolitiska området.
          </note>
          <note>
            De största effekterna får vi genom att satsa på det befintliga
            bostadsbeståndet. I en kommittémotion från Socialdemokraterna
            tar vi upp behovet av renovering av det så kallade miljonprogrammet,
            en satsning som skulle innebära ett lyft för den sociala bostadsmiljön
            och ge positiva effekter på vårt klimat.
          </note>
          <note>
            Anser bostadsminister Mats Odell att renoveringen i syfte att
            nå klimatmålet helt ska betalas av dem som bor i hyresrätter i
            miljonprogrammet, eller är den borgerliga regeringen beredd att
            ta ett gemensamt ansvar i frågan?
          </note>
          <note type="speaker">
            Anf. 86 Statsrådet MATS ODELL (kd):
          </note>
          <note>
            Herr talman! Det är intressant att få frågan om bostadspolitik
            från socialdemokrater, som har lämnat efter sig detta bestånd
            som är i sådant renoveringsbehov, som har lämnat efter sig en
            bostadskö på 205 000 personer bara i den här staden och som har
            lämnat efter sig en situation där antalet kommuner där det är
            bostadsbrist har ökat från 61 i början av förra mandatperioden
            till 122 kommuner. Det är klart att det behövs åtgärder.
          </note>
          <note>
            Vi arbetar väldigt aktivt med de här frågorna tillsammans med
            Sabo, de allmännyttiga bostadsföretagen, tillsammans med fastighetsägarna
            och tillsammans med hyresgäströrelsen. Jag hoppas att vi ska hitta
            en modell som gör att vi aktivt kan bidra till att de här stora
            bostadsområdena kan bli attraktiva. Det finns många saker som
            ska göras.
          </note>
          <note>
            Det handlar också om att skapa en mångfald mitt i den mycket
            stereotypa upplåtelsemiljö som det här handlar om. Där tror jag
            till exempel att ägarlägenheter kan vara en lösning. Det ska bli
            möjligt för dem som bor i de här områdena att få köpa en lägenhet
            utan att behöva ombilda till en bostadsrätt.
          </note>
          <note type="speaker">
            Anf. 87 HANNAH BERGSTEDT (s):
          </note>
          <note>
            Herr talman! Jag måste säga att jag är väldigt besviken på den
            borgerliga regeringens avsaknad av miljötänkande när det gäller
            bostadsområdet. Med tanke på att det är en av de största energiförbrukarna
            som vi har borde det finnas någonting mer i svaret än det här.
          </note>
          <note>
            Vad tänker den borgerliga regeringen göra, Mats Odell? Har bostadsministern
            tänkt lämna miljonprogrammet, som i många fall dessutom har byggts
            i miljöfarliga material, åt sitt eget öde?
          </note>
          <note type="speaker">
            Anf. 88 Statsrådet MATS ODELL (kd):
          </note>
          <note>
            Herr talman! Som jag sade har socialdemokratisk bostadspolitik
            lämnat efter sig en väldigt stor problematik jag vill inte använda
            ordet moras, som var ett ord som vi hörde under en lång period
            tidigare.
          </note>
          <note>
            Vi arbetar aktivt med detta. Som jag sade är det ett arbete som
            sker dels inom de enskilda bostadsföretagen oftast är de allmännyttiga
            dels tillsammans med fastighetsägarna och hyresgäströrelsen.
          </note>
          <note>
            När det gäller just miljödimensionen av detta vill jag säga att
            det här är ett väldigt snabbt producerat bestånd som har väldigt
            stora brister, inte bara när det gäller miljövärden utan också
            beträffande boendemiljöer och många andra saker. Man kan alltså
            inte göra miljösakerna på en gång utan måste ta alltsammans och
            göra ett stort lyft. Jag tror att det är möjligt att göra om vi
            jobbar tillsammans.
          </note>
          <note>
            Kommunal och privat hemtjänst
          </note>
          <note type="speaker">
            Anf. 89 EVA OLOFSSON (v):
          </note>
          <note>
            Herr talman! Jag vill ställa min fråga till ansvarigt statsråd
            för äldreomsorgen, Maria Larsson.
          </note>
          <note>
            I måndags var jag ute i Nacka och besökte den kommunala hemtjänst
            som inte kommer att finnas kvar efter årsskiftet. Vi kan säga
            att den konkurreras ut av ett antal skillnader jämfört med de
            privata företagen. Hälften av de privata hemtjänstföretagen i
            Nacka har inga kollektivavtal. Det har självklart kommunen och
            den kommunala hemtjänsten. Den kommunala hemtjänsten har målsättningen
            att ha en bra personalpolitik och att kunna ha heltider, fasta
            tjänster och möjlighet att ge utbildning och utveckling till sin
            personal. De små företagen i Nacka har inte råd att skicka personal
            på utbildning. De privata företagen tillämpar i hög grad timanställningar
            och annat. Man kan också tillägga att de privata företagen kan
            sälja tilläggstjänster. Det kan inte de kommunala enligt kommunallagen.
          </note>
          <note>
            Jag vill då ställa frågan: Vad vill äldreomsorgsministern göra
            för att det ska vara möjligt att också ha en kommunal hemtjänst
            och att välja kommunal hemtjänst ute i kommunerna?
          </note>
          <note type="speaker">
            Anf. 90 Statsrådet MARIA LARSSON (kd):
          </note>
          <note>
            Herr talman! Utgångspunkten för regeringens äldrepolitik är de
            äldres behov och att man som äldre inte ska bli fråntagen möjligheten
            och rätten att välja den omsorg som passar den egna personen.
            Där startar vi, inte i systemen eller organisationerna utan i
            den enskilda äldres behov. Det är därför vi tycker att det är
            så viktigt och centralt att man ska kunna välja vem som ska utföra
            hemtjänsten och också kunna välja bort det man inte är nöjd med.
          </note>
          <note>
            Jag är övertygad om att den kommunala hemtjänsten är uppskattad
            av många personer och därför säkert kommer att finnas kvar i många
            kommuner, men det riktigt viktiga är att vi kan tillskapa fler
            valalternativ.
          </note>
          <note>
            Sedan finns det en jätteproblematik med utbildningsfrågorna där
            fyra av tio fortsatt inte har någon utbildning inom omsorg. Det
            kräver ett särskilt kapitel, och det kanske vi får återkomma till.
            Men hela vår äldrepolitik utgår ifrån den enskildes behov, och
            där skiljer vi oss åt, Eva Olofsson och jag.
          </note>
          <note type="speaker">
            Anf. 91 EVA OLOFSSON (v):
          </note>
          <note>
            Herr talman! Vi skiljer oss inte åt när det gäller att den äldre
            ska kunna välja, men för Vänsterpartiet är verklig valfrihet att
            kunna bestämma över de insatser man får vilken person som kommer
            och när man får insatserna inte att välja mellan utförare.
          </note>
          <note>
            Frågan här blir också att den kommunala hemtjänsten inte har
            rätt enligt kommunallagen att sälja tilläggstjänster. Det har
            den privata hemtjänsten som alltså kan lägga till något man borde
            tjäna pengar på en extra service till dem man hjälper.
          </note>
          <note>
            En annan fråga är om ministern verkligen tycker att vi ska ha
            en verklighet där de privata företagen, för att de inte har kollektivavtal,
            kan konkurrera med de kommunala verksamheterna som självklart
            har kollektivavtal med fackföreningarna. Detta är något som kommer
            att förändra arbetsvillkoren för de anställda, och jag tror att
            det här hänger ihop: en trygg personal med bra arbetsvillkor och
            möjlighet till utbildning och en bra hemtjänst för de äldre.
          </note>
          <note type="speaker">
            Anf. 92 Statsrådet MARIA LARSSON (kd):
          </note>
          <note>
            Herr talman! Jo, Eva Olofssons uppfattning skiljer sig nog en
            del från min. I Göteborg, som Eva Olofsson kommer ifrån, såg jag
            att vänstermajoriteten alldeles nyligen hade sagt nej till att
            äldre ska ha rätt att välja hemtjänst. Då tror jag att man inte
            har tänkt efter om att enskilda äldre kan ha olika önskemål och
            faktiskt ha rätt att få dem tillgodosedda.
          </note>
          <note>
            När det gäller utbildningsfrågorna och möjligheten för arbetstagare
            inom äldreomsorgen att välja arbetsgivare om man vill ha kollektivavtal
            eller inte ökar denna möjlighet betydligt med det fritt-val-system
            som vi vill införa. Då får de anställda inom äldreomsorgen möjlighet
            att välja, att byta arbetsgivare och att förhandla om sin lön.
          </note>
          <note>
            Men detta säger Eva Olofsson och vänstermajoriteten nej till.
            Ni säger nej till den insats som vi nu gör för att införa ett
            fritt val som skulle möjliggöra för de äldre att göra ett val
            och ha inflytande över sin egen vardag. Det vill Vänsterpartiet
            förmena de äldre i vårt land.
          </note>
          <note>
            Besparingar inom försvaret
          </note>
          <note type="speaker">
            Anf. 93 ÅSA LINDESTAM (s):
          </note>
          <note>
            Herr talman! Försvarsminister Sten Tolgfors har nyligen förklarat
            i medier att regeringens miljardbesparing på försvaret är skjuten
            på framtiden. Han anger inte exakta siffror, och det hela känns
            lite gripet ur luften. Orsaken anges vara att när försvaret säger
            att man inte hinner spara så slipper man.
          </note>
          <note>
            Regeringen och Försvarsdepartementet har haft en tråkig start
            där man inte har underbyggt de tidigare besluten tillräckligt.
            Det här är förmodligen anledningen till en ryckig och oseriös
            politik som vi har sett den sista tiden vad gäller budgeten. Vi
            är många som har varnat för just det här och hävdat att analys
            måste ligga till grund för beslut och att det betyder något om
            siffror är röda eller svarta. I slutändan gäller det faktiskt
            Sveriges utrikes- och säkerhetspolitik.
          </note>
          <note>
            Jag skulle därför vilja fråga: Vilken analys har regeringen gjort?
            Hur gör man för att på tre månader komma till en annan slutsats
            om besparingarna än den som fick före detta försvarsministern
            Mikael Odenberg att avgå?
          </note>
          <note type="speaker">
            Anf. 94 Försvarsminister STEN TOLGFORS (m):
          </note>
          <note>
            Herr talman! Det var inte många siffror rätt i den där frågan.
            Till att börja med är det så att Socialdemokraterna vill spara
            mer än dubbelt så mycket som regeringen. Man har i en partimotion
            av Mona Sahlin gjort klart att det handlar om 7 ½ miljard på tre
            år utan analys och utan någon reservation. Sedan åker man land
            och rike runt och försöker hävda motsatsen.
          </note>
          <note>
            Det var heller inte en korrekt beskrivning av vad jag har sagt.
            De siffror som riksdagen beslutade om förra veckan 350 miljoner
            i besparing år ett, 620 miljoner år två och 980 miljoner år tre
            ligger fast. Däremot finns det i finansplanen en indikation från
            regeringen att vi ser ett ytterligare utrymme på 23 miljarder.
            Det ska en genomförandegrupp gå igenom. Vi ska ta fram en ny materielförsörjningsstrategi,
            och vi ska också ta ställning till enskilda projekt.
          </note>
          <note>
            Nu är karaktären sådan i försvarsmaterielprojekt att de kostar
            lite första året och kostar mycket mer längre fram. Därför tar
            det något år att få effekt. Det jag har indikerat är att min bedömning
            är att den stora bulken i finansplanens 23 miljarder kommer att
            komma de kommande åren med något års förskjutning. Det är en helt
            annan sak.
          </note>
          <note>
            Men frågan ställs alltså av en företrädare för ett parti som
            vill göra den dubbla besparingen på försvaret utan analys, utan
            genomförandegrupp, utan reservation och utan ansvar.
          </note>
          <note type="speaker">
            Anf. 95 ÅSA LINDESTAM (s):
          </note>
          <note>
            Herr talman! Det gäller att dribbla med siffrorna så mycket det
            går, men det är ändå märkligt att just de här siffrorna gör att
            Mikael Odenberg avgick tre månader tidigare medan man i dag alltså
            kan förhandla om detta på ett helt annat sätt.
          </note>
          <note>
            Jag tycker att det är tråkigt att regeringen inte förvaltar den
            breda enigheten från Försvarsberedningen på ett bättre sätt än
            vad man skulle kunna göra.
          </note>
          <note>
            Vi socialdemokrater ser gärna breda uppgörelser på det här området.
            Vi vill påminna om Mona Sahlins utsträckta hand när det gäller
            partiledaröverläggningar, som skulle kunna hållas.
          </note>
          <note>
            Jag vill förtydliga min fråga. Är finansministern och försvarsministern
            överens om den här nya inriktningen, som försvarsministern pratar
            om, så att det alltså är en mindre besparing som gäller för framtiden
            för försvaret?
          </note>
          <note type="speaker">
            Anf. 96 Försvarsminister STEN TOLGFORS (m):
          </note>
          <note>
            Herr talman! Frågan går över huvud taget inte ihop. Budgetarna
            lades fram i september månad. Försvarsberedningen presenterade
            sitt förslag för någon vecka till. Det är rätt att det där finns
            en bred partipolitisk enighet, en omvärldsanalys om omvärldsbeskrivning
            och om säkerhetspolitikens inriktning. Men den har inte Socialdemokraterna
            inväntat.
          </note>
          <note>
            I september presenterade man förslag här i riksdagen och så fick
            riksdagen också ta ställning till att man mer än dubblar besparingarna
            på försvaret utan analys, utan reflexion, utan reservation och
            utan genomförandegrupp.
          </note>
          <note>
            Sedan åker man land och rike runt, denna gång i försvarsindustriorterna,
            och säger att de extra 350 miljoner man har första året ska räcka
            till allt. Däremot nämner man inte att man sparar 7 ½ miljard
            mer än regeringen år två och tre. Ni sätter alltså i gång sådant
            som skrotas direkt och ställer betydligt mycket mer i utsikt för
            landets försvarsindustriorter än ni någonsin kan leva upp till.
          </note>
          <note>
            I denna kammare tog de socialdemokratiska företrädarna till och
            med avstånd från den egna budgeten. Trots att jag läste upp citat
            ur Mona Sahlins partimotion var det inte det man argumenterade
            för i kammaren. Det är alltså inte ett trovärdigt agerande.
          </note>
          <note>
            Kommunernas kostnader för socialbidrag
          </note>
          <note type="speaker">
            Anf. 97 MARINA PETTERSSON (s):
          </note>
          <note>
            Herr talman! Jag vill ställa min fråga till statsrådet Maria
            Larsson.
          </note>
          <note>
            Redan när ändringarna i reglerna för a-kassan och socialförsäkringarna
            presenterades varnade kommunerna ute i landet och oppositionen
            för att socialbidragen i våra kommuner skulle komma att kosta
            mer. Kostnaderna skulle helt enkelt öka. Regeringen avvisade dessa
            farhågor, vilka även framfördes av Kommunförbundet.
          </note>
          <note>
            Nu är det ett faktum att trots att socialbidragen minskar i landet
            i dess helhet ökar de i 80 kommuner, samtidigt som vi befinner
            oss på toppen av en högkonjunktur. Enligt den rundringning som
            SVT:s Aktuellt gjort, och som presenterades i måndags, beror ökningen
            på att behövarna inte längre får a-kassa och sjukpenning. Det
            i sin tur beror på de nya reglerna och den nya, hårda bedömningsgrunden
            för sjukpenning. Den börjar nu slå igenom och kostnaderna kommer
            att fortsätta att öka. I mitt hemlän Värmland har socialbidragskostnaderna
            ökat kraftigt. Hagfors kommun anser att det sker en övervältring
            av kostnaderna på kommunerna.
          </note>
          <note>
            Vad tänker Maria Larsson göra åt att socialbidragen på grund
            av regeringens politik ökar i så många kommuner?
          </note>
          <note type="speaker">
            Anf. 98 Arbetsmarknadsminister SVEN OTTO LITTORIN (m):
          </note>
          <note>
            Herr talman! Låt mig återigen påminna om att socialbidragskostnaderna
            i kommunerna under de första tre kvartalen detta år sjönk med
            1 procentenhet jämfört med samma period förra året. Om man räknar
            bort ökade kostnader för socialbidrag till flyktingar sjönk socialbidragskostnaderna
            med 7 procent.
          </note>
          <note>
            Låt mig också påminna om återigen att den garantinivå som finns
            i arbetslöshetsförsäkringen i de allra flesta fall överstiger
            socialbidragsnormen. Alltså finns inte det samband som det varnades
            för i Aktuelltinslaget.
          </note>
          <note>
            36 kommuner av totalt 289 fick mer än 10 procents ökning av socialbidragskostnaderna.
            Hälften av dem hade en motsvarande ökning året före valet. Det
            finns alltså inget sådant samband som Marina Pettersson varnar
            för. Om man räknar man bort ökade kostnader för flyktingmottagandet
            är ökningen i Hagfors, som togs som exempel, 500 000 kronor på
            ett år. Med all respekt: Där ligger inte problemet.
          </note>
          <note type="speaker">
            Anf. 99 MARINA PETTERSSON (s):
          </note>
          <note>
            Herr talman! Enligt prognoserna för Värmlands län kommer socialbidragskostnaderna
            att öka med mer än 10 miljoner kronor under detta år. En stor
            del kommer i riksstatistiken säkert att kunna hänföras till de
            ökade försörjningsstödskostnaderna.
          </note>
          <note>
            Arbetsmarknadsminister Sven Otto Littorin har ju svarat på dessa
            frågor tidigare i dag, men tydligen förnekar regeringen den verklighet
            som finns, vilket jag tror ganska snart kommer att synas i statistiken
            över rikssiffrorna.
          </note>
          <note type="speaker">
            Anf. 100 Arbetsmarknadsminister SVEN OTTO LITTORIN (m):
          </note>
          <note>
            Herr talman! Det vore bra om man ägnade sig åt lite research
            innan man ställde frågor i Aktuellt eller i kammaren. Om man tittar
            på siffrorna i just detta specifika fall och frågar Hagfors kommun,
            vilket jag gjort, får man också svaret. Då ser man nämligen att
            den verklighetsbeskrivning som Marina Pettersson ger inte alls
            stämmer med verkligheten.
          </note>
          <note>
            Man ska också komma ihåg att när 164 000 personer lämnat utanförskapet
            och kommit i arbete, vilket faktiskt skett det är två Jönköping,
            två Norrköping, tre Halmstad, fjorton Söderhamn är det bara att
            konstatera att skatteintäkterna stigit dramatiskt. Det innebär
            att kommunernas netto ser fantastiskt bra ut. På ingen av dessa
            punkter stämmer alltså resonemanget.
          </note>
          <note>
            De ökade socialbidragskostnader vi ser är framför allt hänförliga
            till flyktingmottagande och har absolut ingenting med förändrade
            a-kasseregler att göra.
          </note>
          <note>
            Lokaliseringen av den framtida krishanteringsmyndigheten
          </note>
          <note type="speaker">
            Anf. 101 NINA LARSSON (fp):
          </note>
          <note>
            Herr talman! Min fråga går till försvarsminister Sten Tolgfors.
          </note>
          <note>
            Förra veckan utsåg regeringen ny generaldirektör för Krisberedskapsmyndigheten.
            Den nya generaldirektören ska därutöver leda sammanslagningen
            av KBM, Räddningsverket och Styrelsen för psykologiskt försvar
            och så småningom också ta över ledningen för den sammanslagna
            myndigheten.
          </note>
          <note>
            Den utnämnda generaldirektören är säkerligen välkvalificerad
            för uppgiften. Dock bör man ha i åtanke att sammanslagningen är
            en process som pågått under lång tid och skapat en hel del osäkerhet
            bland de anställda vid de berörda myndigheterna. Vid de enheter
            och vid huvuddelen av den kommande sammanslagna myndigheten, som
            alltså ligger utanför Stockholm, har en särskild oro infunnit
            sig för att staten i vanlig ordning, av slentrian och gammal vana,
            ska centralisera verksamhet och ledning.
          </note>
          <note>
            Jag undrar vilka förebyggande åtgärder försvarsministern vidtagit
            och avser att vidta för att dämpa oron och för att på bästa sätt
            bevara kompetensen och personalen vid samtliga tre myndigheter.
          </note>
          <note type="speaker">
            Anf. 102 Försvarsminister STEN TOLGFORS (m):
          </note>
          <note>
            Herr talman! Det var många frågor på en gång.
          </note>
          <note>
            Vad gäller personalen besökte jag Räddningsverket i Karlstad
            förra veckan, och någon vecka tidigare besökte jag den enhet som
            finns i Karlskoga och sysslar med statistik om olyckor. Jag kunde
            då säga direkt till personalen att regeringen ännu inte tagit
            ställning till lokaliseringsfrågorna. Jag vet att det i Karlstad
            uppstått en debatt där ett antal oppositionsföreträdare försökt
            utnyttja det faktum att vi fått klart med ledarskapet genom att
            påstå att det finns något slags dold agenda vad gäller lokaliseringen.
            Så är absolut inte fallet.
          </note>
          <note>
            Jag börjar nu närma mig frågan om lokalisering eftersom propositionen
            ska komma i mars. Än så länge är inga beslut över huvud taget
            fattade, och jag ställer mig direkt avvisande till den koppling
            som gjorts till en enskild persons bostadsort och till de påståenden
            som gjorts i Värmland om att detta skulle påverka lokaliseringen.
            Det är en bra mycket större och viktigare fråga än så, inte minst
            för en gammal värmlänning. Det är viktigt att lyssna på vad personalen
            säger, och det är också därför jag varit där.
          </note>
          <note type="speaker">
            Anf. 103 NINA LARSSON (fp):
          </note>
          <note>
            Herr talman! Jag tackar försvarsministern för det betryggande
            svaret. Jag lade märke till att försvarsministern befann sig i
            Karlstad förra veckan. Just ett sådant besök ser jag som en förebyggande
            åtgärd för att dämpa oron.
          </note>
          <note>
            Jag undrar om försvarsministern har några ytterligare tankar
            kring detta, för det är en ganska känslig situation. Staten har
            ju inte varit direkt känd för att alltid hantera omflyttningar
            på bästa sätt.
          </note>
          <note type="speaker">
            Anf. 104 Försvarsminister STEN TOLGFORS (m):
          </note>
          <note>
            Herr talman! Det som hittills skett är att vi fått en utredning.
            Betänkandet är ute på remiss. Vi kommer att gå igenom de olika
            remissvaren och därefter väga samman förslagen till en proposition.
          </note>
          <note>
            Jag har haft flera debatter i kammaren om olika lokaliseringsorter.
            Min ambition är att hinna besöka så många orter som möjligt innan
            vi fattar de olika besluten. Det som ytterst styr verksamhetsnyttan
            är självklart det faktum att Sverige behöver en välfungerande
            krishantering, en välfungerande krismyndighet.
          </note>
          <note>
            Det är inte så att någon försökt föregripa propositionen eller
            skapa en organisationskommitté eller bilda en ny myndighet genom
            att göra påståenden om lokaliseringen. Sådana påståenden är helt
            grundlösa i det här skedet. Det beskedet är entydigt. Jag gav
            det i Karlstad, och jag har också gett det i Karlskoga och på
            andra orter som är berörda.
          </note>
          <note>
            Vi återkommer i dessa frågor när vi kommit framåt med arbetet
            att bereda en proposition.
          </note>
          <note>
            Försäljningen av Vasakronan
          </note>
          <note type="speaker">
            Anf. 105 THOMAS ÖSTROS (s):
          </note>
          <note>
            Herr talman! Oron på de finansiella marknaderna sprider sig världen
            över. Den amerikanska bolånekrisen har fått återverkningar också
            i europeiska banker. Det manifesteras genom fallande börser och
            en oro för att det blir svårt att få krediter till företagsaffärer
            och fastighetsaffärer.
          </note>
          <note>
            I det läget går Mats Odell ut och säger att det nu är dags att
            gå in i den riktiga utförsäljningsfasen av de statliga bolagen.
            Detta gör han i ett mycket allvarligt och oroligt läge. Ett av
            bolagen som ska säljas är det statliga fastighetsbolaget Vasakronan.
            Om man tittar på den svenska börsen ser man att fastighetsbolagen
            på börsen minskat i värde med 30 procent sedan april.
          </note>
          <note>
            Är det verkligen läge att nu sälja ett statligt fastighetsbolag
            som kan ha förlorat upp emot 10 miljarder i värde på ett halvår?
            Är Mats Odell beredd att i kammaren säga att han lägger den utförsäljningen
            på is, att det inte är aktuellt att sälja Vasakronan?
          </note>
          <note type="speaker">
            Anf. 106 Statsrådet MATS ODELL (kd):
          </note>
          <note>
            Herr talman! I tisdags avslutades en mycket noggrann förberedelsefas
            när det gäller att minska statens ägande i ett fint bolag som
            heter Vin &amp; Sprit. Det startades 1917 och hade ett alkoholpolitiskt
            uppdrag, nämligen att ha monopol på tillverkning och import av
            starka drycker i landet.
          </note>
          <note>
            Vi har nu kommit fram till att det bolaget är färdigt att säljas.
            Det är rätt som Thomas Östros säger att det råder turbulens på
            de finansiella marknaderna. Dock är det så, Thomas Östros, att
            det strömmar in kapital hela tiden.
          </note>
          <note>
            Alla våra pensionsinbetalningar som till exempel görs söker långsiktigt
            goda investeringar. Detta kapital söker sig bort från riskfyllda
            placeringar till kvalitet, starka kassaflöden och globala varumärken.
          </note>
          <note>
            Där är Vin &amp; Sprit ett bolag som uppfyller alla de kriterierna.
            Vi är fullt övertygade om att det går bra att hitta finansiering
            för de många köpare som vill köpa detta bolag.
          </note>
          <note>
            När det gäller Vasakronan och de andra gäller det bland annat
            att analysera huruvida det är rätt tid punkt och rätt pris när
            vi är framme vid analysfasens slut.
          </note>
          <note type="speaker">
            Anf. 107 THOMAS ÖSTROS (s):
          </note>
          <note>
            Herr talman! Allt fler bedömare säger att det blir svårigheter
            att få krediter för stora företagsaffärer på grund av den svåra
            finansiella kris som internationellt har drabbat alla världens
            börser och inte minst Stockholmsbörsen.
          </note>
          <note>
            Jag pekar särskilt på fastighetsmarknaden och fastighetsbolagen.
            Värdet på fastighetsbolagen på börsen har gått ned med 30 procent
            sedan i april, och Mats Odell talar i stor sett endast om Vin
            &amp; Sprit i sitt svar.
          </note>
          <note>
            Är du beredd att vara så ideologiskt trosviss att det får kosta
            1015 miljarder för medborgarna att sälja Vasakronan trots en mycket
            kraftig nedgång på värdet på fastighetsbolag? Det är dags att
            ge ett besked. Är Mats Odell beredd att säga till kammaren: Vi
            lägger den utförsäljningen på is?
          </note>
          <note>
            Din utförsäljningsprocess är kantad av skandal efter skandal.
            Visa en gnutta omdöme! Säg att du lägger fastighetsbolaget Vasakronan
            i statlig ägo så långt du kan se!
          </note>
          <note type="speaker">
            Anf. 108 Statsrådet MATS ODELL (kd):
          </note>
          <note>
            Herr talman! Det är alltid så inspirerande att debattera med
            Thomas Östros. Man vet att han alltid är emot detta. Det intressanta
            är att han hela tiden hittar nya argument för det.
          </note>
          <note>
            I det här fallet har han lite problem. Han har naturligtvis alldeles
            rätt i att det är en oro på kreditmarknaderna. Det stämmer. Men
            som jag sade hittar kvalitet, stabila kassaflöden och starka varumärken
            finansiering. Vi kommer inte att sälja något av dessa bolag om
            vi inte är övertygade om att det är rätt tidpunkt och att det
            är rätt pris för bolaget.
          </note>
          <note>
            Thomas Östros ska nog sortera ut lite grann. Han utgår från att
            priset på fastighetsaktier har sjunkit. Däremot är trenden mycket
            stabil när det gäller priset på kommersiella lokaler.
          </note>
          <note>
            Nedläggningen av P 10 i Strängnäs
          </note>
          <note type="speaker">
            Anf. 109 MICHAEL HAGBERG (s):
          </note>
          <note>
            Herr talman! Jag har en fråga till försvarsministern.
          </note>
          <note>
            Efter senaste försvarsbeslutet så beslutade vi här i kammaren
            att vi skulle lägga ned P 10 i Strängnäs. Kommunens krävde inga
            ersättningsjobb eller något annat. Kommunens enda krav på oss
            var att vi skulle lägga ned P 10 i Strängnäs och att verksamheten
            skulle upphöra. Nu är det inte så. På Härads skjutfält pågår det
            fortfarande verksamhet, och man bygger fortfarande lokaler.
          </note>
          <note>
            Jag vill ställa en fråga till försvarsministern. I skuggan av
            2007, det vill säga i år, går Försvarsmakten under ledning av
            två olika försvarsministrar back med 1 miljard kronor. Ändock
            fortsätter verksamheten, i det här fallet på Häradsfältet i Strängnäs.
            Vore det inte dags att slutföra verksamheten där och se till att
            kommunen får ta över markområdena till annan verksamhet?
          </note>
          <note type="speaker">
            Anf. 110 Försvarsminister STEN TOLGFORS (m):
          </note>
          <note>
            Herr talman! Du kommer med ett påstående som jag har stött på
            ett antal gånger de senaste dagarna. Försvarsmakten går back med
            än den ena, än den andra siffran. Fakta i målet är att jag har
            fått en begäran där Försvarsmakten vill överföra 550 miljoner
            från ett materielanslag till ett annat anslag för verksamhet och
            drift.
          </note>
          <note>
            Det som nu sker i det fallet är att Försvarsdepartementet går
            in i siffrorna och försöker klargöra vad som beror på den strukturella
            fördelningen mellan anslag och vad som beror på att ekonomin eventuellt
            har dragit i väg inom vissa områden.
          </note>
          <note>
            När vi har gjort den bedömningen kommer vi att ta ställning till
            det. Sedan blir det tillfälle när vi återkommer med ett förslag
            i tilläggsbudgeten under våren.
          </note>
          <note>
            Återigen vill jag säga att det enda förslag och den enda begäran
            som har inkommit till mig från Försvarsmakten är att överföra
            550 miljoner från anslaget för materiel till det anslag som finns
            för verksamhet och drift. Så ligger det till.
          </note>
          <note type="speaker">
            Anf. 111 MICHAEL HAGBERG (s):
          </note>
          <note>
            Herr talman! Frågan gällde verksamheten på Häradsfältet. Kommunen
            är intresserad av att starta annan kommersiell verksamhet där
            som kan ge jobb i området. I dag ligger en våt handduk över området.
            Ändock fortsätter Försvarsmakten med det moderatledda departementet
            i ledningen att utveckla verksamheten i stället för att se till
            att det blir annan verksamhet som kan ge jobb i Strängnäs och
            i Sörmland.
          </note>
          <note type="speaker">
            Anf. 112 Försvarsminister STEN TOLGFORS (m):
          </note>
          <note>
            Herr talman! Det generella svaret är att det ytterst är Försvarsmaktens
            behov som styr var man finns och är aktiv. När Försvarsmakten
            gör bedömningen att man inte längre behöver olika områden det
            kan vara skjutfält eller andra lokaler som man använder för sin
            verksamhet är det bra om det går att växla över det i annan verksamhet.
          </note>
          <note>
            Jag har just nu informerats och har dialog med en rad kommuner
            där man vill överta till exempel skjutfält eller lokaler för att
            ha annan verksamhet. Svaret är ändå generellt. Det är ytterst
            Försvarsmaktens behov som styr vilka lokaler och fastigheter man
            behöver för sin verksamhet.
          </note>
          <note>
            Det finns återigen anledning att ta fasta på de siffror som Michael
            Hagberg här noterade. Jag konstaterar att den miljard som det
            har talats om i medierna inte är det belopp som jag till Försvarsdepartementet
            har fått någon begäran om. Den begäran gäller att överföra drygt
            ½ miljard mellan två anslag. Det bereder vi just nu och ska ta
            ställning till.
          </note>
          <note>
            Införselkvoterna för alkohol
          </note>
          <note type="speaker">
            Anf. 113 ULF HOLM (mp):
          </note>
          <note>
            Herr talman! Min fråga vänder till folkhälsominister Maria Larsson.
          </note>
          <note>
            Det är jul snart. För de allra flesta barn innebär det julklappar,
            julgodis, Kalle Anka på tv och så vidare. Samtidigt har IOGT-NTO
            gjort en undersökning som visar på att det finns ungefär 200 000
            barn som lever i missbrukarfamiljer. Den julen är inte så rolig.
          </note>
          <note>
            Det är spriten, alkoholen, som är den stora faran. Den gör att
            föräldrar och släktingar beter sig mindre lämpligt. Frågan är
            hur vi ska komma till rätta med detta problem så att alla barn
            ska få en trevlig julafton.
          </note>
          <note>
            Som skåning vet jag att bussar och bilar kör i skytteltrafik
            ned till Tyskland för att lasta in liter efter liter sprit. Införselkvoterna
            är höga. Man kan ta in flera hundra liter utan något problem alls.
          </note>
          <note>
            Vissa tycker att detta är ganska bra. Det vet jag. Uppenbarligen
            är det så. Men för vissa blir det ett väldigt stort problem. Det
            gäller framför allt dessa barnfamiljer.
          </note>
          <note>
            Kommer folkhälsoministern att ta upp frågan om införselkvoterna
            i EU för att försöka begränsa dessa så att vi kan begränsa införseln
            av alkohol?
          </note>
          <note type="speaker">
            Anf. 114 Statsrådet MARIA LARSSON (kd):
          </note>
          <note>
            Herr talman! Först vill jag bekräfta den bild Ulf Holm ger av
            den rädsla och oro hos väldigt många barn i vårt land inför en
            kommande julhelg.
          </note>
          <note>
            Barn som växer upp i missbrukarmiljö har varit en av våra stora
            satsningar under den här hösten. Vi har haft en satellitsänd konferens
            som har nått 7 000 personer inom olika professioner inom socialtjänst,
            förskola och skola. Det har vi gjort just för att hitta barnen,
            uppmärksamma dem och kunna erbjuda dem hjälp, exempelvis i en
            stödgruppsverksamhet som vi vet ha väldigt stor betydelse.
          </note>
          <note>
            Det är den ena. Det är oerhört viktigt att fortsätta det arbetet
            så att det blir väl fungerande i varje kommun genom att det finns
            en samverkan mellan olika parter. Socialtjänsten kan tillsammans
            med föräldrar och skola och förskola hitta lösningar på problematiken,
            se barnen och erbjuda dem hjälp.
          </note>
          <note>
            Införselkvoterna är resultatet av en misslyckad förhandling av
            den tidigare regeringen. Dem har vi levt med ett bra tag. Det
            är inte någonting som man ändrar på i brådrasket. Jag får återkomma
            till den frågan.
          </note>
          <note type="speaker">
            Anf. 115 ULF HOLM (mp):
          </note>
          <note>
            Herr talman! Det är givetvis bra att folkhälsoministern tar tag
            i symtomen på problemet och hjälper de familjer som har problem,
            framför allt så att barnen kan fira en trevlig julafton. Men vi
            måste också ta tag i källan till problemet.
          </note>
          <note>
            Du kan skylla hur mycket som helst på tidigare regeringar. Men
            det är du som är minister nu och åker på ministerrådsmöten och
            träffar dina kolleger i Bryssel. Det är du som har makten att
            kunna ta upp frågan på ett ministerrådsmöte och kräva en diskussion
            om införselkvoterna.
          </note>
          <note>
            Vi vet att tidigare minister, folkhälsominister Morgan Johansson,
            tog upp detta i det nordiska samarbetet och fick där tydligen
            ganska bra stöd. Men sedan hände inte mycket mer.
          </note>
          <note>
            Vänligen lyft fram frågan på EU-nivå och ta tag i frågan. Du
            har makten, Maria Larsson. Använd den makten.
          </note>
          <note type="speaker">
            Anf. 116 Statsrådet MARIA LARSSON (kd):
          </note>
          <note>
            Herr talman! Det är roligt att höra hur Miljöpartiet ivrar för
            vårt EU-samarbete. Så är det nämligen inte alltid. Ni tycker ju
            att vi inte ska använda oss av det samarbetet över huvud taget.
          </note>
          <note>
            Jag kan försäkra Ulf Holm om att vi kommer att leva i en situation
            där tillgängligheten till alkohol är väldigt stor, och därför
            måste vi sätta in väldigt många aktiva åtgärder i det drogförebyggande
            arbetet. Det är därför regeringen storsatsar kring det preventiva
            drogförebyggande arbetet med mycket pengar de kommande tre åren.
          </note>
          <note>
            En annan sak är naturligtvis att tala om den problematik som
            vi upplever i vårt land med en 30-procentig höjning av konsumtionen
            inom en tioårsperiod. Vi ska tala med våra nordiska grannar, och
            det gör vi. Vi ska tala med våra europeiska grannar, och det gör
            vi. Vi har bland annat gjort det i bilaterala samtal. Vi gör det
            via WHO. Vi använder naturligtvis de nationella och internationella
            kanaler som står till buds för att också diskutera den här frågan,
            som vi upplever som problematisk, med den höjda konsumtionen i
            vårt eget land.
          </note>
          <note>
            Jag vill till sist uppmärksamma att IOGT-NTO just nu har en kampanj
            för en vit jul. Jag tycker att det är väldigt bra att opinionsbildningen
            pågår, inte minst för barnens skull.
          </note>
          <note>
            Den särskilda beredskapspolisen
          </note>
          <note type="speaker">
            Anf. 117 HILLEVI ENGSTRÖM (m):
          </note>
          <note>
            Herr talman! Jag har en fråga till justitieministern, och det
            gäller en viktig grupp inom polisen, nämligen den särskilda beredskapspolisen.
          </note>
          <note>
            Det finns ungefär 1 000 särskilda beredskapspoliser som har särskild
            utbildning och som i många fall har slutit avtal med polisen om
            att sättas in vid särskilt svåra situationer. Det gjorde man senast
            under stormen Gudrun med väldigt gott resultat.
          </note>
          <note>
            Jag har träffat de här människorna, och de är rätt bekymrade
            över att det aldrig blir någon lösning på deras situation när
            det gäller vem som ska besluta om de ska sättas in, hur de ska
            kunna användas mer i svåra situationer man kan tänka sig nya katastrofer
            och liknande och varför det inte kommer något besked. Senast var
            frågan uppe i riksdagen i juni 2006.
          </note>
          <note>
            Min fråga är: När kan det komma ett besked om vem som ska besluta
            och hur de ska användas?
          </note>
          <note type="speaker">
            Anf. 118 Justitieminister BEATRICE ASK (m):
          </note>
          <note>
            Herr talman! Beredskapspolisen är en viktig möjlighet när det
            gäller att hantera frågor som normalt hanteras av den ordinarie
            polisen. De är utbildade och kunniga, men de används väldigt sällan.
            Det är ett problem som är väl omvittnat.
          </note>
          <note>
            Vi arbetar med de här frågorna, därför att det handlar om gränsdragningen,
            vem som ska fatta beslut och annat som Hillevi Engström berättade
            om.
          </note>
          <note>
            Vi bereder ärendet för tillfället, och om man genom förordningsändringar
            kan tillgodose en del önskemål finns det möjligheter till ganska
            snara ändringar. Om vi måste skriva propositioner kommer det att
            ta lite längre tid. Min ambition är att de människor som man har
            utbildat och engagerat ska användas där de kan göra nytta.
          </note>
          <note type="speaker">
            Anf. 119 FÖRSTE VICE TALMANNEN:
          </note>
          <note>
            Vi säger tack till justitieministern, övriga deltagande statsråd
            och ledamöter för frågestunden i dag, som härmed är avklarad.
          </note>
          <note>
            14 § (forts. från 12 §) Kommunikationer (forts. TU1)
          </note>
          <note type="speaker">
            Anf. 120 CHRISTINA AXELSSON (s):
          </note>
          <note>
            Herr talman! I dag firar vi Lucia, ljusets drottning. Men här
            i riksdagen känns det ganska mörkt, inte bara för kylan utanför
            utan också när man tar del av det betänkande vi nu ska börja debattera.
            Det är inte vare sig luciaglitter eller ljusa framtidsbilder i
            trafikutskottets budget för nästa år.
          </note>
          <note>
            Herr talman! I förrgår lyssnade vi på årets fredspristagare Al
            Gore. Han beskrev hur viktigt det är att vi förvaltar jordens
            resurser viktigt, inte minst för fredens skull. I dag sitter vetenskapsmän
            från hela världen på Bali och diskuterar precis samma sak. Den
            största utmaningen inför framtiden är klimatet. Lyckas vi inte
            lösa den kan vi inte heller hoppas på fred och förbrödring mellan
            folk.
          </note>
          <note>
            Vi politiker har ett ansvar. Vi måste kraftsamla världen över
            och verkligen göra något.
          </note>
          <note>
            Vi politiker som sitter i Sveriges riksdag måste börja här och
            nu, i dag. Vi ska inte tro att någon annan kommer att göra det
            åt oss. Växthusgasutsläppen måste bli mindre, även om vår andel
            av världens alla utsläpp inte är så stor. Men om inte vi klarar
            det, hur ska då någon annan kunna göra det?
          </note>
          <note>
            Trots diskussioner i hela samhället och trots de borgerliga politikernas
            nymornade intresse för frågan lyser skarpa miljöinriktade förslag
            från regeringen på trafikområdet med sin frånvaro.
          </note>
          <note>
            Herr talman! Vi socialdemokrater vill se mer grönt i transportsektorn.
            Vi visar i vår budgetmotion på behovet av att öka produktionen
            av förnybara drivmedel. Vi vill snarast öka inblandningen av biodrivmedel
            i bensin och diesel. Vi vill se mer forskning kring alternativa
            drivmedel, och vi vill stimulera utvecklingen av tekniska lösningar
            och innovationer för att minska växthusgasutsläppen. Grön inflygning
            är en sådan teknik som Luftfartsverket precis har beslutat permanenta
            där det är tekniskt möjligt.
          </note>
          <note>
            Men det handlar också om samhällsplanering och om att förbättra
            samspelet mellan de olika transportslagen. Kollektivtrafiken behöver
            byggas ut och moderniseras för att bli mer attraktiv. Restiderna
            med tåg, framför allt mellan stora befolkningscentrum, måste minska.
            Ja, det finns mycket att göra. Det krävs en stark politisk vilja
            och en stark förmåga att skaffa fram resurser. Finns den? Ja,
            man kan undra.
          </note>
          <note>
            Herr talman! Vi har under året hört vår infrastrukturminister
            och andra borgerliga företrädare oja sig över att de inte hann
            förändra budgeten på infrastrukturområdet förra året. Det var
            så kort tid. Vi socialdemokrater undrade då: Vad i all sin dar
            är det de vill göra? Ja, det undrar vi fortfarande.
          </note>
          <note>
            Vi har lyssnat till Jan-Evert Rådhströms visioner om 4 miljarder.
            Vi har hört Sven Bergströms iver att ta över regeringsmakten,
            för då skulle det satsas på infrastruktur minsann.
          </note>
          <note>
            Nu har de haft både tid och kraft. Och vad bidde det då? Bidde
            det i alla fall en vante? Jag är ledsen, kamrater, men det bidde
            just ingenting. Om jag ska vara mycket snäll så här före jul räcker
            det möjligen till en tummetott.
          </note>
          <note>
            Jo, vill Moderaterna utropa, det blev drygt 1 miljard extra.
            Grattis, Jan-Evert! Du fick i alla fall 25 procents utdelning
            på tidigare satsningar från ditt parti.
          </note>
          <note>
            Visst är det en ökning, men de här pengarna täcker inte ens upp
            de kostnadsökningar som vi har sett bara sedan den borgerliga
            regeringen tog över makten i Rosenbad.
          </note>
          <note>
            Herr talman! Det räcker inte!
          </note>
          <note>
            Vi socialdemokrater föreslog redan förra året att regeringen
            skulle betala mer på lånen och därmed frigöra utrymme genom lägre
            kostnader för amorteringar och räntor.
          </note>
          <note>
            Jag vill tacka regeringen för att ni i år har hörsammat vårt
            socialdemokratiska förslag och amorterar 10 miljarder. Det frigör
            som sagt var ett utrymme, fast jag undrar varför ni är så blygsamma?
            Varför följer ni inte vårt förslag och amorterar mer, nu när det
            går så bra för Sverige? Ekonomistyrningsverket beräknar årets
            budgetsaldo till 105 miljarder kronor. Dessutom har ni råd att
            sälja flera statliga företag på mellanvalsrea. Det blir alltså
            pengar över.
          </note>
          <note>
            Herr talman! Vi socialdemokrater föreslog som sagt var en ännu
            större amortering som skulle frigöra ännu mer så att vi kunde
            investera och kvalitetssäkra mer, just för att vi ser att vi har
            råd med det nu.
          </note>
          <note>
            Vi föreslog att ytterligare 3 miljarder av lånen skulle betalas,
            men tji fick vi. Den 21 november fastslog riksdagen nästa års
            utgiftsramar, och vi måste nu förhålla oss till det. Kanske kommer
            våra förslag med i nästa budget. Vi tänker i alla fall fortsätta
            att lägga moderna förslag för att öka investeringstakten i infrastrukturen
            för att på så sätt öka den framtida konkurrenskraften i landet.
            Vore det inte bättre att satsa på framtiden i stället för att
            bara föreslå skattesänkningar för dem som är rika i dag?
          </note>
          <note>
            Regeringens hållning känns mörk, herr talman. Det är omodernt!
          </note>
          <note>
            Så här före jul är det budgettider i riksdagen. Detta är den
            borgerliga regeringens andra budgetproposition, och vi har sett
            hur tumskruvarna vrids åt för dem som är pensionärer, dem som
            är sjuka och dem som inte har något arbete. I stället har de som
            redan har fått mycket mer genom skattesänkningar både i den här
            budgeten och i den förra.
          </note>
          <note>
            Samtidigt med detta sjunger borgarna i trafikutskottet OPS-hymnen.
            Det är ju jul. Det verkar som om en del tror att bara någon annan
            står för att låna ut pengarna så blir det snabbare och billigare
            med bygget av vägen eller järnvägen.
          </note>
          <note>
            Offentlig-privat samverkan låter fint. Vi har haft utfrågning
            i utskottet, herr talman, och vi har gjort en forskningsöversikt.
            Det har varit många möten och debatter, men jag har verkligen
            inte blivit mer övertygad. Tvärtom, måste jag säga. Jag har lärt
            mig att det inte finns något billigare sätt att låna pengar än
            att låna dem av staten själv, alltså Riksgälden. Det går att använda
            samma typ av upphandling och arbetsmetoder för att uppnå det positiva
            med OPS. Vi kan få entreprenörer som håller byggtider enligt avtal
            och satsar på nya sätt att bygga och förvalta. Vi kan prova nya
            material och idéer. Den metoden att bygga har prövats med gott
            resultat på Norrortsleden.
          </note>
          <note>
            Dessutom har vi faktiskt redan prövat OPS, nämligen när man byggde
            Arlandabanan. Och det måste jag ju säga, den blev ingen lyckad
            satsning, i alla fall inte för dem som vill köra tåg eller för
            dem som vill åka tåg till Arlanda station. Det blir dyrt att stanna
            och släppa av eller på passagerare där. De privata intressen som
            har byggt banan vill självklart ha betalt.
          </note>
          <note>
            Herr talman! Det finns inga genvägar till nya vägar eller järnvägar
            om de ska vara till för alla. Det behövs en vilja och att man
            kan välja, prioritera och naturligtvis skaffa fram tillräckligt
            med utrymme i statens budget. Fast med OPS-projekt skulle det
            onekligen bli en del finanshajar som fick goda beten att hugga
            på, så att de kan tjäna mer pengar på dem som betalar skatt här
            i landet.
          </note>
          <note>
            Att det behövs mer pengar för investeringar är vi nog alla överens
            om. Men varför då inte låta lånefinansiera Norra länken, som vi
            socialdemokrater har föreslagit? Det skulle ju medföra att andra
            vägsträckor kunde byggas. Men det förslaget ratar den moderatledda
            regeringen. Jag förstår inte varför.
          </note>
          <note>
            Herr talman! Det ser mörkt ut för trafiksäkerheten också. Det
            är nu tio år sedan vi socialdemokrater lanserade nollvisionen.
            Det är en vision som har fått många efterföljare i andra länder
            och i EU. Det etappmål som sattes upp har inte nåtts, och vi kan
            konstatera att det behövs kraftfulla åtgärder för att bygga fler
            säkra vägsträckningar. Det behövs också informationsinsatser och
            opinionsbildning som riktar sig till barn, vuxna och gamla.
          </note>
          <note>
            Regeringen har utropat 2007 till trafiksäkerhetsår. Snart är
            året slut, och NTF kommer att få minskade anslag från staten.
            Att skära ned på stödet till folkrörelsearbetet när det gäller
            trafiksäkerhet rimmar illa med att samtidigt utropa detta år till
            trafiksäkerhetsår.
          </note>
          <note>
            NTF har länge arbetat för att sätta ljus just på trafiksäkerheten.
            På vilket sätt kommer en neddragning av deras verksamhet att leda
            till att vi uppnår målen med nollvisionen? Det står det inte en
            rad om regeringens brist på ambitioner på trafiksäkerhetsområdet
            i budgeten. Sådant beslutar regeringen själv via regleringsbrev
            till Vägverket.
          </note>
          <note>
            Utskottet har tidigare vinnlagt sig om att vara enigt i trafiksäkerhetsarbetet.
            Vi har alla strävat efter att minska antalet dödade och skadade
            i trafiken genom att både bygga nya vägar rätt, bygga om gamla
            och bedriva information och opinionsbilda.
          </note>
          <note>
            Vi socialdemokrater tycker det är ett riktigt dåligt förslag
            att avveckla NTF. Vi har dessutom i vår budgetmotion föreslagit
            ökade insatser för trafiksäkerhetsarbete tillsammans med folkrörelser.
            Det ska bli intressant att höra de borgliga politikerna i utskottet
            försvara detta.
          </note>
          <note>
            Herr talman! Lite glitter skulle vi som trängs på pendeltåg,
            bussar och i tunnelbanan behöva i vintermörkret. Både bussbranschen
            i Sverige och SLTF protesterade, liksom vi socialdemokrater, mot
            regeringens uteblivna satsningar på kollektivtrafiken i årets
            budget.
          </note>
          <note>
            I min valkrets, Stockholms län, är vi mycket beroende av kollektivtrafiken,
            särskilt nu sedan trängselskatten har införts. Jag kan bara konstatera
            att det har medfört att Essingeleden har korkat igen samtidigt
            som trängseln ökar i tunnelbanan och på pendeltågen. Från regeringen
            kommer ingen tröst. Där är budskapet: Fortsätt att trängas! Är
            det er definition av trängselskatt?
          </note>
          <note>
            Vi socialdemokrater tycker att intäkterna från trängselskatten
            också ska kunna gå till kollektivtrafik och inte bara till vägar.
            Vi anser att det är viktigt att ge intäkterna en egen budgetrad
            och inte bara klumpa ihop dem med andra intäkter. De behöver kunna
            särskiljas för att invånarna i Stockholms län tydligt ska kunna
            följa vart dessa skattemedel går.
          </note>
          <note>
            Jag undrar varför regeringen inte följer folkomröstningsresultatet,
            som sade att trängselskatteintäkterna skulle användas till vägar
            och kollektivtrafik i Stockholmsregionen. Behovet är stort. Det
            behövs många nya bussar som ger låga utsläpp, det behövs mer tåg
            på spåren och tillförlitligheten behöver förbättras. Det behövs
            också nyinvesteringar i tvärbanor med mera.
          </note>
          <note>
            Det är ett svek mot invånarna i Stockholms län att inte göra
            rejäla satsningar på kollektivtrafiken. I stället aviserar den
            moderatledda landstingsledningen att man ska höja priset på månadskortet,
            och man har redan höjt priset på enstaka resor. Några nya infartsparkeringar,
            utom i s-ledda Sigtuna, har vi inte sett röken av.
          </note>
          <note>
            Det är inte enkelt det förstår jag inte minst när vi ser att
            Cederschiölds förhandling inte är klar än. 10 miljarder skulle
            vi få till kollektivtrafiken, informerade han utskottet om. Var
            finns de pengarna? Blir det en julklapp till Stockholmarna månntro?
            Han skulle ha varit klar för ungefär fjorton dagar sedan.
          </note>
          <note>
            Herr talman! Det ser mörkt ut.
          </note>
          <note>
            Avslutningsvis: Man kan ju önska. Det är ju i alla fall snart
            jul.
          </note>
          <note>
            Jag önskar mig en majoritet som gör det de säger, och en majoritet
            som tar transporternas miljö- och klimatpåverkan på större allvar.
          </note>
          <note>
            Transportsektorn beräknas svara för ca 30 procent av utsläppen
            av växthusgaser i Sverige. Och transporterna ökar. Ett enigt utskott
            säger sig vilja förändra transportsektorn så att den blir mer
            miljövänlig. Åtgärder som minskar utsläppen av koldioxid och andra
            klimatpåverkande gaser måste prioriterads högre. Varför kan man
            då inte satsa mer på kollektivtrafik, järnväg och sjöfart?
          </note>
          <note>
            Majoriteten säger: Det är angeläget att genom ekonomiska styrmedel
            ge incitament till alla aktörer inom sektorn att agera miljövänligt;
            det ska löna sig att ta miljöansvar. De åtgärder som nu aviseras
            i denna riktning välkomnas därför av utskottet.
          </note>
          <note>
            Det är fint sagt. Men vad menar ni? Är det att låta bli att satsa
            på kollektivtrafik? Är det att lägga mest pengar på vägar? Är
            det att i EU acceptera ett handelssystem med utsläppsrätter för
            flyget som leder till en fortsatt ökning av växthusgasutsläpp?
            Var finns visionerna om de gröna transporterna?
          </note>
          <note>
            Det är inte bara mörkt, herr talman. Regeringens transportpolitik
            är orättvis och oansvarig för framtiden och definitivt omodern.
          </note>
          <note>
            För att sprida lite mer ljus över budgeten, vad gäller trafikområdet,
            kommer mina partikamrater Pia Nilsson och Désirée Liljevall att
            ta upp fler frågor kring järnväg respektive IT när de senare får
            ordet.
          </note>
          <note type="speaker">
            Anf. 121 PETER PEDERSEN (v):
          </note>
          <note>
            Herr talman! Vi har i olika sammanhang diskuterat våra viktiga
            frågor. Vi har haft olika forskningsrapporter, utfrågningar och
            så vidare. Det viktiga som har kommit fram av det här tycker jag
            är att det finns möjligheter att vidta åtgärder.
          </note>
          <note>
            Trafiken har ett stort ansvar och har inte gjort sin hemläxa,
            som det brukar heta i vissa sammanhang. Vi måste alltså vidta
            kraftfulla åtgärder för att även den sektorn ska ta sitt ansvar
            för att vi ska klara de klimatmål som vi har satt upp. Det hjälper
            inte att bara sätta upp och diskutera en massa procentsatser.
          </note>
          <note>
            Klimatet påverkas i negativ riktning. Och vi kan tyvärr bara
            konstatera att trafiken är en bov i dramat. Då krävs det kraftfulla
            åtgärder.
          </note>
          <note>
            Liksom Socialdemokraterna vill vi från Vänsterns sida kritisera
            den inriktning som den borgerliga regeringen har när man väldigt
            tydligt säger att man utifrån en samhällsekonomisk analys har
            kommit fram till att man ska satsa förhållandevis mer på väginvesteringar
            än på spårtrafik i framtiden. Det har vi svårt att förstå det
            klimatsmarta med. Och man tar en rad andra sådana beslut.
          </note>
          <note>
            Herr talman! För tids vinnande kommer jag att försöka uppehålla
            mig vid den reservation och de tre särskilda yttranden som Vänstern
            har. Det finns väldigt mycket att säga, men jag kan inte parera
            alla de borgerliga lika mycket. Jag får i min inledning försöka
            ta upp de viktigaste frågorna, som vi har sett det.
          </note>
          <note>
            Jag börjar med att yrka bifall till reservation 1 som handlar
            om mål- och resultatfrågor för politikområdet transportpolitik.
            Där konstaterar vi att det övergripande transportpolitiska målet
            är att säkerställa en samhällsekonomiskt effektiv och långsiktigt
            hållbar utveckling för medborgarna och näringslivet i hela landet.
            Då återkommer vi med krav på en så kallad transporthierarki. Det
            är alltså en hierarki där man bedömer behovet av transporter och,
            om transportbehov finns, vilken typ av transporter man i så fall
            ska prioritera och kanske subventionera. Det ska då vara det ekologiskt
            hållbara, det långsiktigt hållbara, som gynnas.
          </note>
          <note>
            Om man tittar på den trafik som finns i dag ser man att det är
            uppenbart att vägtransporter är för billiga, inte minst på godssidan.
            Annars skulle vi inte ha en så stor andel godstransporter på väg.
            Det måste förändras.
          </note>
          <note>
            Vi har en hemställanspunkt där vi vill att regeringen nu tydliggör
            även för Sjöfartsverket, i regleringsbrevet, att man faktiskt
            ska lyfta fram och ta ansvar för jämställdhetsfrågorna. Det har
            vi också sagt tidigare.
          </note>
          <note>
            Sedan gäller det särskilda yttranden. När det gäller IT, elektronisk
            kommunikation och post delar vi inte den inriktning som regeringen
            nu har. Man ändrar i fråga om hur det ska gå till att ge svenska
            folket bredband. Det handlar om den här digitala allemansrätten,
            som jag tror att Centern tog fram. Och man börjar diskutera marknadslösningar.
          </note>
          <note>
            Vi vet att marknaden brukar vara väldigt intresserad av att skapa
            lösningar där det bor väldigt många människor. Ute i glesbygd
            och landsbygd, där det är långt mellan husen, finns inte alls
            det här ivriga intresset att bygga bredband. Vi tycker att det
            är ett gemensamt ansvar som vi måste ta för att se till att de
            flesta, eller helst alla, hushåll åtminstone kan få 2 megabyte
            per sekund i överföringskapacitet.
          </note>
          <note>
            Det är alltså en viktig åtgärd, och då behövs det även fortsatt
            statliga insatser på det här området.
          </note>
          <note>
            Sedan, herr talman, kommer jag in på det särskilda yttrandet
            nr 4, som är själva huvudpunkten. Det handlar om anslagsfrågorna.
          </note>
          <note>
            Vi tycker att det är något märkligt att höra en regering som
            i olika sammanhang bröstar sig över att det går bra för Sverige,
            att ekonomin går lysande, att arbetslösheten minskar och så vidare.
            Men precis som Christina Axelsson säger kommer man efter alla
            fina formuleringar fram till att det tyvärr inte finns ett finansiellt
            utrymme. Det saknas ett finansiellt utrymme, står det på några
            ställen, för att kunna göra de investeringar som behövs under
            planperioden fram till 2015. Därför måste man skjuta viktiga investeringar
            på framtiden.
          </note>
          <note>
            Så lät det inte riktigt under den period när ni var i opposition.
            Då lovade ni ganska brett vad som skulle hända när ni kom till
            makten.
          </note>
          <note>
            Då tycker vi från Vänsterns sida att det är dags att göra upp
            med den här nyliberala politiken. Vi brukar ju anklagas för att
            vi är lättsinniga, att vi har pengar som inte andra har. Det handlar
            inte alls om det. Vi tycker bara att staten som ekonomi borde
            föra ungefär samma politik som alla andra ekonomier, till exempel
            alla stora företag. De inser nämligen att det finns en skillnad
            mellan driftskostnader och investeringskostnader. Den enda anledningen
            till att man har det här systemet, att allting ska in under ett
            gemensamt utgiftstak, är att man vill hålla koll på och helst
            pressa ned den offentliga sektorns andel av bnp. Det finns liksom
            inga rationella argument för att hävda att en investering ska
            betalas av på ett år.
          </note>
          <note>
            Vi tycker alltså att vi ska ha en investeringsbudget även i statens
            ekonomi. Vi konstaterar med glädje att även Sveriges Kommuner
            och Landsting har samma åsikt. Många företrädare för näringslivet
            har samma åsikt och förstår inte varför staten envist hävdar att
            i princip alla större investeringar ska direktavskrivas.
          </note>
          <note>
            Jag skulle gärna vilja ha en debatt. Det har inte blivit speciellt
            mycket debatt i utskottet eller i övrigt om det här. Det har bara
            tystats ned.
          </note>
          <note>
            Jag konstaterar med glädje att Socialdemokraterna redovisar möjligheter
            till lånefinansiering i några fall. De pekar ut några typiska
            projekt som man skulle kunna använda.
          </note>
          <note>
            Man anklagar Vänsterpartiet för lättsinne, för att vi lånar upp
            pengar och sätter framtida generationer i skuld. Tänk om vi skulle
            ha haft samma resonemang på 1850-talet när vi byggde ut svensk
            järnväg! Jag skulle vilja fråga den borgerliga majoriteten: Hur
            många meter järnväg hade vi haft då, om man skulle ha sagt att
            allt som byggs ska direktfinansieras, ingenting ska lånas? Jag
            vill hävda att man då insåg att det krävdes en långsiktig finansiering.
          </note>
          <note>
            De flesta i ett hushåll som ska köpa en egen bostad, till exempel,
            inser att det är svårt att betala av den på ett år. Och de köper
            inte en ny bostad varje år som det ska betalas lån och amorteringar
            på. Vi från Vänstern inser också att man inte kan bygga tre fyra
            citybanor varje år och bara lägga på hög. Det blir jättedyrt.
            Det förstår vi också. Men det handlar om en långsiktig klok investeringsplan.
            Vilka satsningar behöver vi göra på vägområdet och på spårtrafik,
            till exempel? Man ska se det långsiktigt.
          </note>
          <note>
            Det är en katastrof att vi använder budgetargument för att inte
            göra de viktiga investeringar som krävs inom transportsektorn
            för att vi ska klara våra klimatmål. Det måste väga mycket högre
            i det här fallet än budgetdisciplin. Jag konstaterar att marknaden
            inte verkar vara speciellt orolig för den typen av resonemang,
            vilket alltid hävdades tidigare. Det sades att kapitalet flyr
            Sverige om man börjar diskutera i de termerna.
          </note>
          <note>
            Nu kör borgerligheten i stället med argumentet att vi i Vänstern
            är lättsinniga för att vi vill låna pengar till investeringar.
            Låter man däremot privata företag låna pengar och bygga en väg
            för tiotals miljarder och hyr ut den till skattekollektivet, som
            ska betala ränta och amorteringar eller vad det här kostar under
            kanske 30, 40 år, kallas det helt plötsligt för OPS-lösning, offentlig-privat
            samverkan. Det är ett jättefint ord. Och då är man helt plötsligt
            inte oansvarig längre.
          </note>
          <note>
            Vad är den kvalitativa skillnaden jämfört med att låna pengar
            på ett traditionellt sätt via Riksgälden, som också sker till
            viss del? Vi har ju projekt som är lånefinansierade. Nu säger
            man att vi låter någon annan göra det här. Då kan man ju säga
            så här: Jo, det är bättre att någon annan får låna pengarna än
            att vi själva gör det. Men jag säger att det är ett knep från
            er sida. Ni gömmer undan den här skulden som ni faktiskt bygger
            upp. Den finns då någon annanstans och syns inte i statsbudgeten,
            men lånen och amorteringarna ska betalas.
          </note>
          <note>
            Jag vill veta vad ni har för faktaunderlag för att säga att det
            skulle vara billigare att låna pengar på det sättet, en privat
            finansiering, än att låna i Riksgälden. Jag har inte sett några
            sådana uppgifter.
          </note>
          <note>
            Dessutom är det väldigt svårt att hitta exempel på en långsiktig
            finansiering via OPS som skulle vara billigare eller bättre på
            sikt. Den rapport som vi har tagit fram visar också att man har
            svårt att peka på kostnadsbesparingar. Det har också varit ett
            av argumenten.
          </note>
          <note>
            Jag konstaterar då att majoriteten ändrar vissa formuleringar.
            Man skulle övergå från en finansieringsprincip anslagsfinansiering
            till OPS. Det blev att komplettera via OPS. Det är ett steg i
            rätt riktning. Grattis! Men nu har jag suttit och räknat i betänkandet
            och ändå inte räknat med när OPS nämns i en motion, ett särskilt
            yttrande eller i en reservation. Komplementet OPS nämns 23 gånger
            i betänkandet. Det tycker jag är ganska mycket. Jag har svårt
            att tänka mig att det finns speciellt många fler ord än och och
            men som används oftare. Begreppet OPS, eller offentlig-privat
            samverkan, förekommer väldigt ofta.
          </note>
          <note>
            Jag vill ha en klarhet i om man ska tolka det som att ni bara
            har missat att rensa. Ser ni fortfarande detta som ett litet komplement?
            Är det grädde på moset som kan användas i vissa fall för att komplettera
            den vanliga anslagsfinansieringen, eller vad handlar det om? 23
            gånger ni kan ju räkna själva. Jag kanske har missat något. Det
            är i alla fall inte färre än 23.
          </note>
          <note>
            På s. 106 i betänkandet finns Vänsterns förslag som innebär ett
            lägre anslag till utgiftsområde 22, nämligen nästan 11 miljarder
            lägre. Vill Vänstern därmed knäcka transportsektorn? Nej, det
            handlar inte om det utan om att vi genom att lånefinansiera större
            investeringar skapar ett stort finansiellt utrymme som kan användas
            till andra viktiga saker. Det möjliggör till exempel stora satsningar
            på spårtrafik. Det möjliggör åtgärder för att vi ska slippa de
            förseningar som vi alla som åker tåg är irriterade på ganska ofta.
            Vi kan säkerställa och vidmakthålla trafik på lågtrafikerade banor.
            Det är nämligen vansinne ur klimatsynpunkt att lägga ned en befintlig
            bana. I stället borde man stimulera och se till att det blev mer
            attraktivt för fler människor att använda banan. Det är väldigt
            dyrt att bygga upp ny infrastruktur.
          </note>
          <note>
            Vi tycker också att man ska ut en skatt på flygtrafik som gör
            att den på ett rimligt sätt står för sina kostnader vad gäller
            klimatpåverkan. Jag skulle önska att fler, liksom Vänstern och
            nu till viss del Socialdemokraterna, började diskutera för att
            se att det finns alternativa sätt att finansiera våra gemensamma
            investeringar i framtiden vad gäller transportsektorn och inte
            bara gräva ned sig i de ideologiska skyttegravarna och kasta över
            lite dynga åt andra hållet. Vi skulle kunna komma överens om att
            det krävs viktiga åtgärder och kraftfulla satsningar för att vi
            ska komma till rätta med de problem som trafiken skapar och att
            vi då också måste skapa rimliga förutsättningar. Jag tror att
            alla, även utskottsmajoriteten, är överens om att det vore bra
            att få fler människor att resa kollektivt.
          </note>
          <note>
            Men man konstaterar också att vi inte lyckas med detta. Då måste
            vi kanske sätta in åtgärder. Vi föreslår att man ska försöka med
            klimattaxa någonstans, alltså att helt enkelt slopa avgiften för
            kollektivt resande. Alla ropar förfärat och undrar hur man kan
            vara så lättsinnig att man föreslår något så eländigt som att
            man skulle kunna få ta sig fram kollektivt som resande utan att
            betala. Det skulle bli jättedyrt!
          </note>
          <note>
            Vi kan dock konstatera att redan i dag betalas endast 4243 procent
            av den resa som sker av biljettintäkten. Resten är offentlig finansiering
            eller olika typer av intäkter, till exempel från reklam. Man måste
            alltså inte täcka upp hundra procent av vad kollektivtrafiken
            i dag kostar utan betydligt mindre än så.
          </note>
          <note>
            Om vi gjorde ett sådant storskaligt försök skulle man kunna titta
            på vad det innebar för pendling och för möjligheten att bo kvar
            på en mindre ort och pendla in till centrum för resa till och
            från jobb och utbildning. Skulle det till exempel kunna påverka
            de reseavdrag vi har på ett bra sätt så att fler valde den kollektiva
            lösningen?
          </note>
          <note>
            Vi kan konstatera att om privatbilismen fortsätter att öka i
            samma takt som nu i Sverige och världen kommer vi inte att klara
            klimatmålen om vi inte tror att vi inom en väldigt snar framtid
            kan skapa enorma arealer för odling av grödor för förnybar energi
            som används för att framställa bränsle till alla dessa bilar som
            vi då skulle kunna framför utan problem för klimatet. Men vad
            kostar det?
          </note>
          <note>
            Om vi kunde få väldigt många människor att i stället resa kollektivt
            skulle det kosta en spottstyver i jämförelse med vad privatbilismen
            och vägtrafiken i stort kostar i dag och inte minst i framtiden.
          </note>
          <note>
            Herr talman! Våra särskilda infrastrukturåtgärder nämner vi i
            vårt särskilda yttrande 7. Vi konstaterar att vi accepterar uppdelningen
            att riksdagen inte ska gå in och styra upp enskilda projekt, utan
            det ska myndigheter och andra verk göra. Men vi konstaterar att
            även här vill vi lyfta fram att vårt sätt att finansiera skapar
            större förutsättningar för att fler av de angelägna projekten
            faktiskt skulle kunna komma till stånd inom en rimlig tid och
            inte bara skjutas på en oändligt lång framtid, medan klimatet
            står och väntar på att vi politiker faktiskt ska ta ansvar redan
            i dag och inte bara hänvisa till budgettekniska knep.
          </note>
          <note type="speaker">
            Anf. 122 KARIN SVENSSON SMITH (mp):
          </note>
          <note>
            Herr talman! Christina Axelsson hänvisade till mötet i går när
            Al Gore var här och pratade. Det pågår förhandlingar på Bali som
            handlar om kommande generationers öden rent ut sagt.
          </note>
          <note>
            Vad pratade då Al Gore om? Jo, han pratade om att det överlägset
            bästa styrmedlet för att nå klimatmålet var klimatavgifter, klimatskatter,
            CO2-skatter. Den uppfattningen delar vi i Miljöpartiet. Vi gick
            före med grön skatteväxling och trängselskatt, och vi tycker att
            det är rimligt att man sätter koldioxidavgiften på en sådan nivå
            att man når klimatmålen. Det ska inte vara den enda åtgärden,
            men det är den sista och mest effektiva skruven.
          </note>
          <note>
            För tung trafik behövs andra styrmedel. I morgon ska en kilometerskatteutredning
            presenteras. Jag väntar med stor spänning på innehållet i den.
            Det var något som vi i den transportpolitiska propositionen i
            den rödgröna majoriteten lämnade fram och såg som ett viktigt
            instrument, dels för att få rätt ordning på transporterna så att
            man kombinerar väg, järnväg och sjöfart på ett effektivt sätt,
            dels för att skapa rättvisa förhållanden mellan de olika lastbilsoperatörerna.
          </note>
          <note>
            I Skåne ser vi hur det kommer in fordon från andra länder. Inte
            alls alla men ovanligt många är registrerade i länder där dieselskatten
            är lägre och dieselkvaliteten sämre. Detta gör att vi har väldigt
            stora problem med trafiken i Skåne. Någonstans mellan 70 och 80
            procent av lastbilstransporterna har varken start eller mål i
            Skåne utan är ren transittrafik som påverkar klimat och miljö
            mycket negativt.
          </note>
          <note>
            Med en kilometerskatt skulle man skapa rättvisa mellan de åkerier
            som verkligen anstränger sig för att minska miljöbelastningen
            så att de vann fler transporter. I dag bedrivs i stället miljödumpning.
          </note>
          <note>
            Det behövs också en flygskatt. Det är en skandal att flyget är
            ett skattefrälse som inte på något sätt täcker de kostnader man
            ger upphov till. Det är inget att välja på om vi ska klara klimatmålen.
          </note>
          <note>
            Men vi ska inte i första hand prata om ekonomiska styrmedel i
            denna debatt utan om infrastruktur och om hur vi använder våra
            skattepengar för att tillgodose människors och näringslivets behov
            av transporter. Då räcker det inte med bara ekonomiska styrmedel.
            Det måste finnas kapacitet hos de miljövänliga transportslagen.
          </note>
          <note>
            Vi i Miljöpartiet säger att vi ska plocka de lågt hängande frukterna
            först. Vad betyder det? Det betyder att medan man gör stora investeringar
            i järnväg så som vi vill göra ska man samtidigt öka möjligheterna
            för buss- och båttrafik. Buss kan med mycket kort tidsutdräkt
            ta över stora delar av den biltrafik vi har i dag om man har modet
            att planera för kollektivtrafik på bilens bekostnad. Då menar
            jag sådana enkla åtgärder som att reglera ljussignaler, att ha
            särskilda filer och att Vägverket ska ta sitt ansvar. Man har
            faktiskt sektorsansvar för kollektivtrafiken genom att planera
            för kollektivtrafik i första hand och personbilstrafik i andra
            hand.
          </note>
          <note>
            Vi har i vårt budgetalternativ avsatt och öronmärkt 750 miljoner
            årligen för att Vägverket verkligen ska satsa på kollektivtrafik.
            Vi tycker att det är en väldigt märklig signal från regeringen
            att man inte kan tänka sig att differentiera. När dieselskatten
            höjs är det faktiskt skillnad på om det är busstrafik och andra
            som bedriver det hela, och vi stöder helt bussbranschens krav
            på att de ska få återbetalning av dieselskatten för att kunna
            ta marknadsandelar från bilen.
          </note>
          <note>
            Vi vill också att sjötransporterna ska spela en större roll.
            Vi har 52 hamnar i Sverige. Vi har en lång kust. Vi har jämfört
            med de flesta europeiska länder ett avundsvärt läge för att skapa
            smarta transportlösningar. Men för att så ska bli fallet måste
            faktiskt sjöfarten ha samma villkor som landtransporterna.
          </note>
          <note>
            Så är det inte i dag. Sjöfartsverket är ett affärsverk där investeringarna
            finansieras av dem som använder sjöfarten, medan det är anslagsverk
            som finansierar infrastrukturen på landbacken. Vi tycker att det
            borde vara lika villkor om man ska ha en rättvis och effektiv
            transportpolitik. Det innebär också att man måste differentiera
            farledsavgifterna bättre och kanske ställa villkor för att sjöfartsstödet
            ska utbetalas. I dag finns inga villkor förknippade med det.
          </note>
          <note>
            En del tror att nya drivmedel kan rädda oss från klimatkatastrofen.
            Det är klart att det behövs nya drivmedel. Vi kan inte fortsätta
            att köra 97 procent av trafiken på fossila drivmedel. Men vi ska
            också vara klara över att vi inte ordnar mer än en liten del av
            transportomställningen genom att byta till nya drivmedel.
          </note>
          <note>
            Olle Hådell från Vägverket har redovisat i remissvaret till Oljekommissionen
            att i bästa fall kan en femtedel av den oljereduktion som ska
            ske till 2020 ske genom utbyte till förnybara drivmedel. Resten
            måste ske med hjälp av effektivare transporter, bättre kombinationer
            av väg, järnväg och sjöfart på godssidan samt bättre kombinationer
            av cykel-, gång- och kollektivtrafik på persontrafiksidan.
          </note>
          <note>
            Jag har återkommit till Sternrapporten flera gånger. Jag skulle
            önska att de borgerliga ledamöterna också tog del av den. I den
            kan vi se vilka kostnader som klimatkatastrofen kommer att orsaka
            oss, nämligen att vi kan minst förvänta oss i storleksordningen
            ett till två världskrig det är svårt att uppskatta. Inga nyheter
            sedan Sternrapporten blev offentlig har talat för motsatsen, snarare
            tvärtom. I rapporten drar man slutsatsen att det faktiskt är dyrare
            att inte investera i framtiden än att göra det. Det är något som
            vi särskilt behöver adressera till Klimatberedningen, som har
            ett stort ansvar för att ge regeringen underlag inför regeringens
            beslut om en klimatproposition. Även om det kostar att bygga kollektivtrafik
            är det dyrare att inte göra det.
          </note>
          <note>
            Vi kan undra hur det ska gå till att finansiera dessa saker.
            Vi kan inte låta bli att känna oss lite lätt skadeglada. Det ligger
            inte riktigt för mig, men jag ser hur det går med lånefinansieringar
            och OPS. För dem av oss som var ute i valdebatterna 2006 fanns
            det ingen ände på vilka investeringar som de borgerliga kandidaterna
            skulle finansiera med hjälp av OPS. Jag tror inte att det var
            någon valkrets i landet som inte skulle begåvas med ny infrastruktur
            betald med hjälp av OPS.
          </note>
          <note>
            Vi har tagit fram underlag som visar vad resultatet har blivit.
            Resultatet har i första hand blivit att de olika entreprenörerna
            och anläggningsföretagen kommer att skaffa sig större förtjänster
            om de använder sig av den metoden. Skatteutgifterna kommer att
            öka. När räntan och amorteringarna väl ska betalas kommer det
            att visa sig att projekten blir dyrare än om de finansieras via
            Riksgälden.
          </note>
          <note>
            Jag kan förstå att det är vissa problem nu mellan Näringsdepartementet
            och Finansdepartementet när infrastrukturpropositionen ska läggas
            fram. Jag skulle gärna vilja höra diskussionen dem emellan. Man
            ska också lyssna på vad Riksgälden säger i det sammanhanget, om
            man ska ta ansvar för statens finanser på riktigt och inte bara
            på låtsas.
          </note>
          <note>
            Vad gör regeringen i ljuset av Bali, klimathotet och Al Gores
            rekommendationer? Vi har hittills inte blivit imponerade. Det
            första ni gjorde var att avskaffa flygskatten det enda lilla styrmedel
            vi hade lyckats åstadkomma för att bromsa ökningen av flyget.
            Ni aviserar att ni i första hand ska satsa på att bygga Förbifart
            Stockholm ett järnvägsprojekt för minst 25 miljarder för att lösa
            Stockholms problem med infrastrukturen. Vad blir det i så fall
            över till kollektivtrafiken?
          </note>
          <note>
            Jag ska inte orda särskilt mycket om Förbifart Stockholm eftersom
            jag har haft anledning att göra det vid andra tillfällen. Jag
            kan bara säga att vi instämmer i de krav som restes på klimatdemonstrationerna
            i lördags, det vill säga inte en krona till nya vägar. Pengarna
            ska i stället gå till kollektivtrafik.
          </note>
          <note>
            Det skulle vara intressant att göra en ordentlig samhällsekonomisk
            bedömning av vad vägsatsningarna står för, vad de ger och vad
            de kostar. Ni uppehåller er väl vid detta i propositionen. Där
            skriver ni att det ska läggas större vikt vid samhällsekonomiska
            bedömningar i framtiden. Ni säger också att dessa bedömningar
            ska resultera i att det ska vara en större andel vägar. Det är
            intressant att ni ställer en fråga, efterfrågar mer analys och
            samtidigt vet svaret på frågan. Varför frågar ni över huvud taget
            om ni vet svaret?
          </note>
          <note>
            Anders Borg har sagt att det ska bli tre fyra gånger större väganslag.
            Eftersom jag antar att han inte är mer spendersam än tidigare
            innebär det motsvarande mindre på järnvägssidan. Det ska bli mycket
            intressant att få se reaktionerna från dem inom näringslivet som
            vill köra gods på järnväg och de människor som har förväntat sig
            och flyttat i tron att det ska bli en järnvägsutbyggnad och det
            sedan inte blir det. Jag tror inte att det kommer att öka regeringens
            popularitet.
          </note>
          <note>
            Ni gör för övrigt en bedömning i budgetpropositionen där ni tittar
            på tio nystartade vägbyggen. Vad är den samhällsekonomiska bedömningen
            av dem? I er redovisning säger ni att det var bara sju av dem
            som det gick att räkna på. Tre av dem gick det inte att räkna
            på alls. Av de sju som det gick att räkna på var tre olönsamma.
            Hur kan ni då tro att en större andel till väginvesteringar skulle
            ge större samhällsekonomisk lönsamhet?
          </note>
          <note>
            Vi ska vara klara över att alla projekten utgår från den beräkningsgrund
            som lades fast för några år sedan när oljepriset låg på 24 dollar
            fatet. Hur kan ni tro att det räknat i dagens oljepris ska bli
            större lönsamhet för vägarna? Man räknade också med att skadan
            av 1 kilo koldioxid skulle belöpa sig på 1:50 kronor. Är det någon
            som tror att skadekostnaden för klimatet är så liten? Nej, givetvis
            inte. Med riktiga variabler, kalkyler eller siffror in blir det
            en helt annan bedömning. Jag skulle verkligen önska att någon
            av dem som kommer upp efter mig vill resonera om saken. Vad menas
            med att fler vägar skulle ge större samhällsekonomisk lönsamhet?
          </note>
          <note>
            Jag tänkte nämna något om trafiksäkerhet. Vi har nollvisioner.
            Det finns ett etappmål för i år som vi redan har misslyckats med.
            Det vet vi redan innan året är slut inte misslyckats lite utan
            ganska mycket. Den positiva trenden för några år sedan med ett
            minskat antal döda på vägarna har brutits.
          </note>
          <note>
            Kan vi då inte göra någonting åt detta? Jo, det kan vi göra.
            Det finns enkla forskningsresultat och ett opinionsarbete som
            visar på att bättre hastighetsövervakning, bättre sanktioner så
            att skyltade hastigheter blir reella i trafiken samt alkolås skulle
            ge mycket stora effekter.
          </note>
          <note>
            Vad blir svaret på detta? Jo, det är att ni beskär medel till
            de ideella organisationer som arbetar opinionsbildande för att
            få trafikanter att följa regler och för att minska de humanitära
            problem som trafikolyckorna innebär. NTF och andra organisationer
            får mindre medel. Det är ett märkligt svar när ni har ansvaret
            för trafiksäkerheten i ett land. Det är också mycket konstigt
            att ni väntar med att lägga fram lagförslag. Jag har inte sett
            något i propositionsförteckningen om förslag till att nya fordon
            ska ha alkolås. Det var vi tämligen överens om före valet.
          </note>
          <note>
            Jag skulle också avslutningsvis vilja säga något om jämställdhet.
            Vi har ett jämställdhetsmål i transportpolitiken. Det sjätte delmålet.
            Vad innebär det? Jo, det är att vi i större utsträckning ska beakta
            de vanor och resmönster kvinnor har och de värderingar kvinnor
            står för i trafikpolitiken.
          </note>
          <note>
            Vad vet vi då om skillnaden mellan män och kvinnor? Det finns
            givetvis fysiologiska skillnader mellan män och kvinnor, men jag
            tror inte att de kan förklara att kvinnor går mer än män. Jag
            tror inte att det finns någon begränsning hos män som gör att
            de inte kan gå längre och mer än vad de gör i dag. Kvinnor åker
            mer buss. Jag tror inte heller det beror på att männen inte får
            plats i bussar eller att det på något annat sätt finns något som
            hindrar dem. Även om de säger sig ha svårare att läsa tidtabeller
            tror jag faktiskt inte att det är ett problem som inte går att
            överbrygga.
          </note>
          <note>
            Vad blir svaret på de skillnader som finns? Vi vet att kvinnor
            i större utsträckning är utan bil och beroende av kollektivtrafik.
            Hittills har svaret varit Förbifart Stockholm. Jag tror inte precis
            att det går att leda i bevis att Förbifart Stockholm utgör en
            större uppfyllelse av det jämställdhetspolitiska målet.
          </note>
          <note type="speaker">
            Anf. 123 JAN-EVERT RÅDHSTRÖM (m):
          </note>
          <note>
            Alliansregeringens övergripande mål är att bryta utanförskapet
            som har ökat lavinartat under det socialdemokratiska styret. Vi
            bryter den trenden genom fler jobb i fler växande företag.
          </note>
          <note>
            Förutsättningen för att bedriva företag i hela vårt land är en
            fungerande och pålitlig infrastruktur. Regioners möjlighet att
            locka till sig nya företag är beroende av att det finns fungerande
            transporter och kommunikationer. För enskilda företag kan en god
            infrastruktur leda till ökad produktivitet och lönsamhet. På så
            sätt stärks företagets konkurrenskraft, och det blir möjligt att
            nå nya marknader och nya kunder.
          </note>
          <note>
            Alliansregeringen ser dessa möjligheter och gör därför i sin
            budget för 2008 en miljardsatsning på infrastrukturen. 818 miljoner
            kronor extra satsas på drift och underhåll av vägar och järnvägar.
            385 miljoner kronor extra satsas på investeringar i vägar, och
            dessutom tillförs 100 miljoner kronor som ett extra bidrag till
            vårt enskilda vägnät.
          </note>
          <note>
            Med andra ord satsar regeringen 1,2 miljarder mer än den tidigare
            socialdemokratiska regeringen på att förbättra vår infrastruktur.
            Det är en av de större satsningar som har gjorts i en ordinarie
            budgetproposition i modern tid, mina vänner. Med rustade vägar
            och järnvägar skapar vi förbättrade förutsättningar för att tåget
            och bussen tryggt och säkert ska komma fram i tid.
          </note>
          <note>
            Totalt satsar vi för 2008 nästan 36 miljarder kronor på områdena
            transportpolitik, IT, elektroniska kommunikationer och post. Den
            största delen, drygt 31 miljarder kronor, går till byggande och
            underhåll av vägar och järnvägar.
          </note>
          <note>
            Vi har i dag knappast hört om Socialdemokraternas förslag i deras
            budgetmotion. Det är mycket intressant att se Socialdemokraternas
            nya löften att åtgärda vägar och järnvägar i det här landet, men
            trovärdigheten är lika stor som att tomten finns med tanke på
            deras totala underfinansiering av tidigare projekt när de själva
            satt i regeringsställning. Det är inte så konstigt att de inte
            vill lyfta fram sitt eget budgetförslag över huvud taget.
          </note>
          <note>
            Vi ser gång på gång hur Socialdemokraterna glömmer bort att de
            har suttit i regeringsställning och är ansvariga för de brister
            som finns inom fler områden än det här. Nu lovar de pengar till
            höger och vänster utan en trovärdig finansiering. Varför gjorde
            inte Socialdemokraterna det här när de själva satt vid makten?
            Den nu gällande investeringsplanen som gäller fram till 2015,
            fastställd av den tidigare s-regeringen, innehåller många löften
            men på tok för lite pengar. Det är naturligtvis ett oerhört svek
            och nedslående för många kommuner och regioner som trodde på Ulrica
            Messing och att Socialdemokraternas plan var på riktigt.
          </note>
          <note>
            Alliansregeringen har bett både Banverket och Vägverket att göra
            en översyn av de gällande infrastrukturplanerna. Vi misstänkte
            förstås att Socialdemokraterna hade byggt upp förväntningarna
            i landet genom ett luftslott och att en del skulle vara ofinansierat.
            Ingen kunde väl tro att det var så illa ställt som redovisningen
            nu har visat.
          </note>
          <note>
            I Socialdemokraternas infrastrukturplan fattas det över 33 miljarder
            kronor på vägsidan och långt över 50 miljarder på järnvägssidan.
            Ni tror kanske att jag sade fel. Nej, det fattas 80, 90, kanske
            100 miljarder kronor i den gällande planen. Det är inget som ni
            med stolthet kan säga att ni har åstadkommit.
          </note>
          <note>
            Det är inte nog med detta. Vi har också ett eftersatt underhållsberg
            som innebär att infrastrukturen förstörs och faktiskt på många
            ställen är så dålig att det inte räcker med att laga den. Vi måste
            bygga om infrastrukturen, för förfallet är för stort. Det är ett
            eftersatt underhållsberg bara på vägnätet i storleksordningen
            20 miljarder kronor.
          </note>
          <note>
            Var ligger då trovärdigheten i förslagen från Socialdemokraterna
            den här gången? Att förra regeringen lurat svenska folket råder
            det ingen tvekan om. Det får ni väl hantera, men värre är att
            det har åstadkommit en förtroendekris när det gäller politikens
            trovärdighet och kommande infrastruktursatsningar. Socialdemokraterna
            måste förstå att det nu är allvar när vi diskuterar infrastruktur.
            Det är inga tomma julklappar som ska levereras, utan det är verklighet.
          </note>
          <note>
            Vi är beredda att se på nya finansieringsformer när det gäller
            infrastruktur. Det har ni starkt kritiserat. Socialdemokraterna
            ställer sig negativa till alla typer av OPS-lösningar. Vi tycker
            att man på ett kreativt sätt måste se på olika finansieringslösningar
            för avgränsade projekt. Exempelvis kan byggandet av en bro som
            förkortar resor vara ett bra exempel på OPS som delvis kan finansieras
            genom broavgifter.
          </note>
          <note>
            Alliansregeringen lägger nu upp strategier för nyinvesteringar
            där väg- och järnvägsinvesteringar ska underlätta vardagen för
            människor och företag och möjliggöra grunden för utvecklingskraft
            i hela vårt land. Nu tydliggörs och läggs strategier upp för en
            omställning av transportsektorn som utgår från en effektiv samordning
            och logistik mellan hamnar, flygplatser, vägar och järnvägar.
            För att nyttja infrastruktursatsningar på bästa sätt tas nu äntligen
            ett samlat grepp över alla transportsätten, och vi kan på ett
            tydligt sätt se våra transporter i ett stråktänkande.
          </note>
          <note>
            Människors ökade rörlighet i större arbetsmarknadsregioner visar
            också på att statens planering mycket tydligare måste genomföras
            tillsammans med den regionala nivån. Allt detta pågår nu i alliansregeringens
            förarbete inför den proposition som kommer att läggas fram för
            riksdagen. Det är egentligen obegripligt att det inte har gjorts
            långt tidigare. Man kan faktiskt ställa sig frågan vad sossarna
            gjorde på departementet när de var placerade där.
          </note>
          <note>
            Det är också glädjande att vi nu kan se att man gör en genomlysning
            av några myndigheter för att skapa en effektivare organisation
            och uppfylla de krav som våra medborgare och företag ställer.
            De myndigheter inom trafikutskottets verksamhetsområde som berörs
            är VTI, Sika, Vägverket, Banverket, Luftfartsverket, Järnvägsstyrelsen,
            Statens Järnvägar, Luftfartsstyrelsen och Sjöfartsverket.
          </note>
          <note>
            Vi är också i slutfasen av att förverkliga en trafikslagsövergripande
            trafikinspektion. Den nya myndigheten beräknas kunna inleda sin
            verksamhet i januari 2009.
          </note>
          <note>
            Vidare håller vi på att se på förutsättningarna för att ombilda
            verksamheterna vid Vägverket Produktion, Vägverket Konsult, Banverket
            Produktion och Banverket Projektering till aktiebolagsform, och
            en proposition i frågan kommer under våren.
          </note>
          <note>
            Det höga tempo som alliansregeringen håller i ett nödvändigt
            förändringsarbete är imponerande. Det är en situation som man
            inte kan säga att man är van vid från tidigare regeringar. Det
            är många bollar i luften samtidigt.
          </note>
          <note>
            Det finns de som undrar om vi verkligen klarar allt vi utger
            oss för att kunna åstadkomma. Jag kan försäkra er att det kommer
            att lyckas.
          </note>
          <note>
            Några ytterligare exempel på allt som pågår är att analysera
            Luftfartsverkets roll som statlig infrastrukturförvaltare och
            i anslutning till detta redovisa de ekonomiska och transportpolitiska
            förutsättningarna för och konsekvenserna av alternativa verksamhetsformer
            för Luftfartsverket. Vi gör en översyn av Sjöfartsverkets roll
            och verksamheter. Vi har planer på förändringar av Bilprovningens
            område.
          </note>
          <note>
            Vi ser också på trafikskolors möjlighet att examinera och utfärda
            körkort. Det handlar om att höja kraven på moped för att köra
            i trafik och även om att höja kraven på kunskaper för andra typer
            av fordon. Det är ett viktigt arbete för att höja trafiksäkerheten.
          </note>
          <note>
            Vägverket och Banverket har också fått ett regeringsuppdrag att,
            i samverkan med berörda myndigheter och aktörer, ta fram ett nationellt
            handlingsprogram för kollektivtrafikens långsiktiga utveckling.
            Programmet ska utgå från en helhetssyn på kollektivtrafiken och
            behandla alla väsentliga faktorer för utvecklingen av en mer attraktiv
            och konkurrenskraftig kollektivtrafik. Målsättningen med uppdraget
            är att skapa förutsättningar för ett ökat kollektivt resande och
            öka kollektivtrafikens andel av transporterna. Ett viktigt led
            i arbetet med uppdraget har varit att samla aktörerna kring vision,
            mål och insatsområden för kollektivtrafikens utveckling. Det lokala
            och regionala engagemanget i uppdraget är viktigt då kollektivtrafikens
            utveckling inte minst handlar om regional utveckling, tillgänglighet
            och tillväxt. En attraktiv kollektivtrafik utgår också från kundens
            behov och det som resenärerna värderar högt.
          </note>
          <note>
            Som ni kan se, trots den kritik som ni försöker föra fram, är
            det mycket på gång och mycket kommer att märkas framöver. Detta
            är bara ett axplock. Mina alliansvänner kommer att redovisa betydligt
            mer på de olika trafikområdena sedan.
          </note>
          <note>
            Med detta, fru talman, yrkar jag bifall till utskottets förslag
            i betänkandet och avslag på samtliga reservationer.
          </note>
          <note>
            Avslutningsvis, fru talman, vill jag framföra ett stort tack
            till vårt utskottskansli som på ett föredömligt sätt har gett
            oss underlag och förberett allt arbete för oss. Jag vill också
            önska er en riktigt god jul och ett gott nytt år.
          </note>
          <note>
            Jag vill även önska alla i utskottet en riktigt god jul och ett
            gott nytt år och rikta ett särskilt tack till Christina Axelsson
            som har varit vikarierande ordförande under hösten ett arbete
            som hon skött mycket bra. Hon har alltid försökt att jobba för
            hela utskottets bästa. Tack ska du ha!
          </note>
          <note>
            Så här i juletider vill jag naturligtvis också önska talmannen
            en god jul.
          </note>
          <note type="speaker">
            Anf. 124 CHRISTINA AXELSSON (s) replik:
          </note>
          <note>
            Fru talman! Trots de avslutande vänligheterna vill jag ställa
            en fråga. Nu har Jan-Evert Rådhström, Moderaternas främsta företrädare
            på trafikområdet, stått här och ojat sig inte över att det var
            kort om tid den här gången utan över vad vi hade för oss under
            de år som vi satt vid makten.
          </note>
          <note>
            Om nu Jan-Evert Rådhström inte tror på tomten kanske han hoppas
            mer på påskharen. Det är väl vid den tiden vi kanske har sett
            vad ni egentligen vill göra när infrastrukturpropositionen har
            kommit.
          </note>
          <note>
            Eftersom jag har hört det förut det här med att vi inte har gjort
            någonting har jag tagit mig friheten att be riksdagens utredningstjänst
            att ta reda på hur mycket vi har lagt i våra budgetar och hur
            mycket respektive parti har sagt i sina budgetmotioner. För att
            vara sjyst har jag tänkt så här: Ni tog över makten 1991. Om man
            jämför tiden från 1991 till och med år 2006 får vi i alla fall
            med lite blandning av de år som vi har regerat och vi har regerat.
            Vi har regerat i flest år. Så är det.
          </note>
          <note>
            Om man gör det kan man räkna ut att under de åren har vi socialdemokrater
            lagt 334 miljarder i budgeten på utgiftsområde 22. Kristdemokraterna
            och Moderaterna har lagt 314 miljarder inklusive de 4 miljarder
            som Jan-Evert pratade om och inte fick hösten 2005. Folkpartiet
            har lagt sig på 297 miljarder. Som god tvåa efter oss kommer Centerpartiet
            med 316 miljarder. Så, Jan-Evert Rådhström, kom inte och säg att
            ni har varit de goda och vi har varit de onda!
          </note>
          <note type="speaker">
            Anf. 125 JAN-EVERT RÅDHSTRÖM (m) replik:
          </note>
          <note>
            Fru talman! Jag tycker att det är bekymmersamt när Christina
            Axelsson försöker leta siffror och ställer frågor precis som det
            passar henne till utredningstjänsten.
          </note>
          <note>
            Faktum kvarstår: Vi gör en stor satsning i budgeten. Det är den
            största satsningen under modern tid. Vi kommer med en infrastrukturproposition,
            som Christina Axelsson väl vet. Däremot glömde Christina Axelsson
            att ta upp en fråga till utredningstjänsten: Hur mycket har Banverkets
            och Vägverkets låneskuld ökat under perioden? Vi sitter i en situation
            där vi i dag har över 40 miljarder kronor bortlånade hos banverk
            och vägverk. De prognoser som vi har framför oss visar att inom
            några få år, när räntornas andel blir större och så vidare, har
            vi en låneskuld på i storleksordningen 60 miljarder kronor. Detta
            glömmer Christina Axelsson att ställa en fråga om.
          </note>
          <note type="speaker">
            Anf. 126 CHRISTINA AXELSSON (s) replik:
          </note>
          <note>
            Fru talman! Jag behövde inte ställa den frågan; jag fick ju uppgifterna
            just nu av Jan-Evert Rådhström. Men om vi inte hade tagit de lånen
            vilket investeringsbehov hade då inte funnits i det här landet?
          </note>
          <note>
            Tempot är imponerande, säger Jan-Evert Rådhström vidare. Ja,
            ni har väl bråttom, för ni följer väl också opinionssiffrorna.
          </note>
          <note>
            Jag vill avslutningsvis fråga Jan-Evert Rådhström om en helt
            annan sak. Det handlar om de 25 miljonerna. Vet ni att 25 miljoner
            är 80 meter på Norra länken? Det är 80 meter på Norra länken som
            ni tycker att man inte längre behöver förmedla till NTF. Hur kommer
            trafiksäkerhetsarbetet att bedrivas i framtiden? Bredd behövs
            visst. Men man behöver också lite djup och spets, Jan-Evert Rådhström.
            Nu vill jag höra från Jan-Evert Rådhströms egen mun: Hur tänker
            ni vad gäller NTF?
          </note>
          <note type="speaker">
            Anf. 127 JAN-EVERT RÅDHSTRÖM (m) replik:
          </note>
          <note>
            Fru talman! De 25 miljoner som Christina Axelsson pratar om är
            alltså en fördelning under flera år. Under 2008 handlar det om
            6 miljoner kronor. Det är alltså en eventuell besparing på 10
            procent på NTF:s budget. Det kan väl kanske vara smärtsamt i sig
            att de inte klarar av de 6 miljonerna, men det tror jag att de
            gör.
          </note>
          <note>
            Men trafiksäkerhetspengarna finns! Trafiksäkerhetspengarna finns
            på Vägverket. Tänk om Christina Axelsson kunde komma på tanken
            att hon inte tycker att projektpengar till trafiksäkerhetsarbete
            också ska ha möjlighet att analyseras så att de bästa projekten
            kommer till stånd! Jag hoppas naturligtvis att en del av de projekten
            kommer att sökas av NTF så att de får pengar för projekt. Men
            det kan vara andra aktörer som jobbar med trafiksäkerhetsarbete
            i vårt land. Christina Axelsson tycker tydligen att de ska vara
            uteslutna och inte kunna få del av de pengarna.
          </note>
          <note type="speaker">
            Anf. 128 KARIN SVENSSON SMITH (mp) replik:
          </note>
          <note>
            Fru talman! Jag skulle vilja gå direkt in i diskussionen om projektpengar.
            Hur tror du att regeringen skulle kunna planera sin verksamhet
            med projektpengar, Jan-Evert Rådhström? Man behöver faktiskt ett
            stadigt anslag för att kunna planera, bedriva verksamhet, ta ansvar
            och ha en långsiktighet.
          </note>
          <note>
            Om hälften av tjänstemännens tid går till att söka projektpengar
            och redovisa projekt blir det väldigt lite över till ordinarie
            verksamhet. Jag tycker att NTF gör ett bra jobb. De behöver större
            anslag, och inte mindre.
          </note>
          <note>
            Men det var inte på grund av detta jag begärde ordet, utan jag
            har en fråga till Jan-Evert Rådhström. Du sade att ni skulle bygga
            järnväg och öka möjligheterna för järnvägstrafiken. Jag undrar
            vad du tror att det betyder för den interregionala järnvägstrafiken
            att SJ blir av med möjligheterna att köra interregionala tåg över
            hela landet. X 2000 är det enda transportslag som kan konkurrera
            med inrikesflyget. I takt med att folk inser att man måste ta
            klimatansvar och föredrar tåg framför flyg slår ni undan benen
            på SJ. Är det ett sätt att öka järnvägens möjligheter att bidra
            till en god transportförsörjning?
          </note>
          <note type="speaker">
            Anf. 129 JAN-EVERT RÅDHSTRÖM (m) replik:
          </note>
          <note>
            Fru talman! Karin Svensson Smith ställde en fråga om NTF till
            mig. Jag tycker att det är viktigt att frivilligorganisationer
            inte är fullt ut låsta vid direkta verksamhetspengar. I det här
            fallet har NTF fått 27 miljoner i projektbidrag under året från
            Vägverket, och de har fått 14 miljoner från Vägverket regionalt.
            Det finns mängder med organisationer i vårt land. Det vore väl
            synd om det skulle innebära att vi inte tror på organisationsformen
            utan måste ha ett statligt grundstöd till alla? Det vore väl ändå
            beklagligt?
          </note>
          <note>
            Jag hoppas att vi ska komma ännu längre när det gäller SJ:s möjligheter
            att konkurrera. Vi för en diskussion, och den är intensiv. Vi
            kommer att titta på ytterligare möjligheter för att bredda konkurrensen.
            Ett problem som vi kan ha är att det finns aktörer, som kanske
            är helt statliga, som ger sig in och konkurrerar med ett bolag
            som SJ som ska klara sig på egna meriter. Men jag är övertygad
            om att vi kommer att få ett bra system för detta.
          </note>
          <note type="speaker">
            Anf. 130 KARIN SVENSSON SMITH (mp) replik:
          </note>
          <note>
            Fru talman! Jag skulle rekommendera Jan-Evert Rådhström att gå
            på studiebesök på NTF jag är säker på att han är välkommen och
            se vad det innebär att ha merparten av sin ekonomi via projektpengar
            som man ska söka tillfälligt i stället för att ha en stadig finansiering
            i botten.
          </note>
          <note>
            SJ:s styrelse står begrepp att fatta beslut om inköp av nya tågsätt
            den 18 december. Förmodligen kan de inte göra det nu eftersom
            de inte har garanterade intäkter på de banor där ni har tagit
            undan trafikrättigheterna för dem. Vart ska de resenärer som annars
            skulle få plats till exempel på sträckan mellan Stockholm och
            Göteborg ta vägen? Det finns en kapacitetsbrist som inte bara
            har med spår att göra, utan det är brist på vagnmateriel. Ska
            SJ vara ett ekonomiskt ansvarsfullt företag är man bunden av aktiebolagslagen,
            och då kan man inte göra investeringar som man vet att man inte
            kan betala. Eller tycker Jan-Evert Rådhström att de ska göra det
            i alla fall?
          </note>
          <note>
            Dessutom handlar det om att människor inte bara ska kunna förflytta
            sig i de regioner där man bor tätt och har råd att bedriva en
            bra kollektivtrafik. Vi behöver tåg i hela trafiken. Jag tycker
            att du, som kommer från ett glesare län än jag, borde vara medveten
            om detta.
          </note>
          <note type="speaker">
            Anf. 131 JAN-EVERT RÅDHSTRÖM (m) replik:
          </note>
          <note>
            Fru talman! Vi får säkert anledning att föra diskussionen om
            det försök som sker nere i Skåne ett antal gångar Karin Svensson
            Smith och jag. Det står också i det beslut som har fattats att
            man inte ska hindra den konkurrensutsatta trafiken. Det blir en
            uppgift för oss att se att det inte slår fel och blir en kollektivtrafik
            som är ännu mer skattefinansierad i Skåne. Det är ingen betjänt
            mer än kanske Vänsterpartiet som vill att kollektivtrafiken ska
            vara gratis. Men det är en helt annan fråga.
          </note>
          <note type="speaker">
            Anf. 132 PETER PEDERSEN (v) replik:
          </note>
          <note>
            Fru talman! Jag kan ta den uppkastade bollen och konstatera att
            om inte jag hörde fel sade Jan-Evert Rådhström i sitt anförande
            att man vill öka kollektivtrafikens andel av transporterna. Jag
            tycker att det är väldigt glädjande att Moderaterna har kommit
            fram till den ståndpunkten. Men det ska också fyllas med något
            innehåll.
          </note>
          <note>
            Vi i Vänstern föreslår ungefär 2,4 miljarder till trafikavtal.
            Av detta är satsningen på kollektivtrafiken 1 ½ miljard och försök
            med klimattaxa 800 miljoner. Vi föreslår ett ökat banunderhåll
            med 1 miljard och en satsning med 250 miljoner per år på nedläggningshotade
            banor. Vad gör ni för att bryta den här trenden? I majoritetstexten
            konstaterar ni att man inte lyckas nå de här målen om antalet
            döda och allvarligt skadade i trafiken. Det går åt fel håll. Ni
            konstaterar att ni inte får fler att åka kollektivt. Kan det bero
            på någonting? Kan det bero på tillgänglighet, pris och så vidare?
          </note>
          <note>
            För mig är det fullständigt ofattbart hur ni kan komma fram till
            den ståndpunkten att ni nu ska släppa loss konkurrerande trafik
            i Skåne trots alla de föredragningar vi har haft i trafikutskottet
            där man varnar från olika håll för att det här på ett allvarligt
            sätt kommer att skada möjligheterna till långväga interregional
            trafik. Ni låter ideologin styra precis som när det gäller OPS.
            Jag hävdar att neddragningen av stödet till NTF också har att
            göra med ideologin.
          </note>
          <note>
            I andra sammanhang tycker ni att det är viktigt med politiskt
            ideologiskt framställd faktapropaganda, men när det gäller trafiksäkerhetsarbetet
            är det knappast ett problem att vi har en eller helst ännu fler
            aktörer som kan göra ett bra jobb. Det behövs fler aktörer. Då
            ska man inte dra ned anslaget till den kanske viktigaste aktören
            när det gäller trafiksäkerhetsarbete. Det ger helt fel signaler.
          </note>
          <note type="speaker">
            Anf. 133 JAN-EVERT RÅDHSTRÖM (m) replik:
          </note>
          <note>
            Fru talman! Peter Pedersen hörde att vi har ett uppdrag till
            Banverket och Vägverket för att se hur vi ska kunna öka kollektivtrafikens
            andel. Jag står fast vid att jag tycker att det är viktigt. Det
            har varit en negativ trend för kollektivtrafiken. Den har i och
            för sig ökat i antal, men som andel har kollektivtrafiken minskat.
            Det är beklagligt.
          </note>
          <note>
            Jag kan också konstatera att Vänsterpartiet har två sätt att
            debattera. Ett sätt är att lägga ett budgetförslag och sedan säga
            något helt annat i kammaren. Låt mig påminna Peter Pedersen om
            att en nolltaxa i kollektivtrafiken kostar ungefär 12 miljarder
            kronor. Det har jag inte sett någonstans att ni har tänkt er.
          </note>
          <note>
            Man måste göra mängder med saker inom kollektivtrafiken för att
            förbättra den. Då kommer vi kanske in på ett mer ideologiskt funderande.
          </note>
          <note>
            Jag har en fråga till Peter Pedersen, som vet att bussen går
            i närheten av hans egen bostadsort. Vi kan ta en buss som går
            från Värmland till Stockholm som exempel. Tycker Peter Pedersen
            att en resenär ska kunna få gå på en expressbuss i Karlstad och
            gå av i Kristinehamn? Vi kan ta det som ett teoretiskt exempel
            på en inomregional resa. Eller ska den personen vackert få stå
            och vänta i vintermörkret på grund av att det är en kommersiell
            buss? Vad säger Peter Pedersen om det? Kan vi jobba tillsammans
            för att avreglera en sådan del inom kollektivtrafiken?
          </note>
          <note type="speaker">
            Anf. 134 PETER PEDERSEN (v) replik:
          </note>
          <note>
            Fru talman! Jag har ingenting emot att det finns olika alternativa
            lösningar. Jan-Evert Rådhström tog upp busstrafiken. Det finns
            större förutsättningar för konkurrens där. Det är mycket svårare
            med konkurrens på spåret. På många ställen finns det ett spår.
            Då ligger det i sakens natur att det är väldigt svårt att upprätthålla
            en fullvärdig konkurrens där alla är med och kämpar på samma villkor.
          </note>
          <note>
            Jag tycker att det största problemet är att alltför många väljer
            att åka buss eller bil in mot Stockholm i stället för att ta tåget
            därför att man uppfattar det alternativet som alltför kostsamt.
            Jag tycker att det är mycket märkligt att det kan vara lönsamt
            att köra 5060 busspassagerare 30 mil till halva priset jämfört
            med vad det kostar att ta tåget som går efter en tidtabell. Då
            är det något fel i styrningen.
          </note>
          <note>
            Jag förstår inte alls detta att vi inte vill stå för vad som
            står i betänkandet när vi pratar i kammaren. Om man läser våra
            förslag framgår det väldigt tydligt att vi inte har föreslagit
            att vi ska införa nolltaxa eller klimattaxa i hela Sverige. Vi
            har pekat ut två län, och då kostar det exakt det vi säger. Om
            vi hade sagt att vi ska införa detta i hela Sverige skulle det
            bli en högre kostnad, men det säger vi inte. Jag vill nog hävda
            att vi säger samma sak i texten som jag säger i kammaren.
          </note>
          <note>
            Sedan vill jag få fört till protokollet att det finns olika uppgifter
            om vad vi tycker. Vi har kraftfulla satsningar. När det gäller
            trafikavtal är den rätta uppgiften det som står på s. 105, nämligen
            ungefär 2,4 miljarder. Om man läser på s. 59 får man en känsla
            av att vi vill satsa tre gånger statsbudgeten på trafikavtal.
            I stället för 2 338 miljarder kronor ska det vara 2 338 miljoner
            kronor. Då blir det rätt. Det är en lapsus att vi inte har uppmärksammat
            det tidigare.
          </note>
          <note>
            I grunden är det positivt att Jan-Evert så tydligt säger att
            vi ska ha mer kollektivtrafik. Jag frågar bara: Hur ska det gå
            till?
          </note>
          <note type="speaker">
            Anf. 135 JAN-EVERT RÅDHSTRÖM (m) replik:
          </note>
          <note>
            Fru talman! Peter Pedersen vill särskilt diskutera järnvägstrafiken.
            Den är en viktig del. Peter vet att vi bland annat tog upp 125
            miljoner i vårbudgeten för att förstärka spårsystemet i Stockholm.
            Det är ett av de stora problemen som måste lösas för att tågtrafiken
            ska fungera. Det är tyvärr sådant som vi har fått ta över genom
            att det har varit för små satsningar på underhållet av järnvägssystemet.
          </note>
          <note>
            Nu när det är så angeläget att fler ska åka kan man återigen
            komma in på det du sade om att det inte går på spåret. Men vi
            vet linjer mellan Värmland och Stockholm som är indragna på grund
            av att det inte finns tågmateriel som räcker till för det företag
            som har monopol på järnvägstrafiken mellan Stockholm och Oslo.
          </note>
          <note>
            Om det nu finns tåglägen som står lediga, skulle Peter Pedersen
            i så fall för resenärernas skull kunna tänka sig att vi använder
            dessa tåglägen och erbjuder någon annan internationell aktör att
            få komma in på de tåglägena och köra konkurrensutsatt trafik?
            Eller är det bättre att vi har överfulla tåg på de få linjer som
            finns kvar och låter folk stå på perrongen? Jag för min del ser
            en jättestor fördel i att folk sitter på sina platser på tåget
            på väg till eller från Stockholm än att de står på en perrong
            och fryser.
          </note>
          <note>
            Frågan till Peter Pedersen är: Kan vi kanske komma överens om
            att vi släpper fram konkurrens på spåret när det finns lediga
            tåglägen för andra aktörer?
          </note>
          <note>
            (TREDJE VICE TALMANNEN: Peter Pedersen har inte någon ytterligare
            replik, och jag bedömer inte heller att det var något nytt som
            kom in i debatten.)
          </note>
          <note type="speaker">
            Anf. 136 SVEN BERGSTRÖM (c):
          </note>
          <note>
            Fru talman! Det har varit intressant att följa den inledande
            debatten. Plötsligt har vänstersidan i allmänhet och Socialdemokraterna
            i synnerhet blivit alla goda gåvors givare. Vi vill bygga ut kollektivtrafiken,
            och vi vill börja här och nu, säger Christina Axelsson. Jag kan
            förstå att man har ett behov av att markera att man skulle vilja
            göra omstart efter tolv ganska misslyckade år.
          </note>
          <note>
            När den här regeringen tillträdde för ett drygt år sedan var
            det ett transportsystem, som Jan-Evert Rådhström påpekade, med
            betydande brister. Vägverket uppskattar kostnaden för att ta igen
            det eftersatta underhållet till gigantiska 20 miljarder kronor.
            Och i de väg- och banhållningsplaner som har lagts fram fanns
            en väldig obalans mellan omfattningen av de projekt som man pekade
            ut och de anslag som man faktiskt anvisade.
          </note>
          <note>
            På järnvägsområdet, som många nu omhuldar, har Europeiska järnvägsunionen
            konstaterat att Sverige är ett av de länder i Europa som har investerat
            minst i järnvägsunderhåll under många år, trots allt tal om stora
            satsningar på järnvägsområdet.
          </note>
          <note>
            Fru talman! Vare sig det gäller att transportera gods eller människor
            och vare sig det gäller vägtrafik eller järnväg måste man kunna
            lita på infrastrukturen och att uppställda tidtabeller kan hållas.
            Annars blir det i stället ännu mera av personbilar och långtradare
            efter våra vägar, med ökade utsläpp och ökade olycksrisker som
            följd.
          </note>
          <note>
            Därför var det så viktigt att det i årets budgetproposition anvisades
            en rejält ökad satsning på 1,2 miljarder med inriktning på väg
            och järnväg. Det är ett första steg i en långsiktig satsning på
            att stärka infrastrukturen så att den kan klara ökade trafikmängder,
            inte minst inom kollektivtrafiken, som vi kan se behov av för
            framtiden.
          </note>
          <note>
            De återstående talarna från alliansen kommer att utveckla järnvägssektorns
            betydelse. Men också jag vill understryka att ett fungerande järnvägssystem
            är en nyckelfråga om vi långsiktigt ska kunna föra över mer av
            transporterna till detta miljövänliga transportsätt. Bara genom
            att föra över 5 procent av det gods som i dag transporteras med
            lastbil till järnväg skulle vi kunna minska koldioxidutsläppen
            med 200 000 ton. Det är ett viktigt steg om vi ska klara ambitiösa
            miljömål och minska risken för dramatiska klimatsvängningar.
          </note>
          <note>
            Det behövs självklart betydligt mer pengar till transportsektorn
            än det som kunde klaras i den här budgeten. Det är jag den förste
            att medge. Men inriktningen är väldigt tydlig, och jag utgår ifrån
            att det blir en fortsatt satsning i den infrastrukturproposition
            som är aviserad och i de planer för perioden 20102019 som arbetet
            nu är i full färd med. Det är för oss ingen tvekan om att en väl
            fungerande infrastruktur är en mycket viktig förutsättning för
            arbete, utveckling och en bra miljö i hela vårt land.
          </note>
          <note>
            Fru talman! I den budget som vi nu debatterar var en rejält ökad
            satsning på det enskilda vägnätet ett av de tydligaste inslagen.
            Jag beklagar att inte Hans Stenberg är här. Då hade jag nu kunna
            glädja honom med att tala om att det faktiskt är en väldig ökning.
            Värdet av det enskilda vägnätet och alla de möjligheter att komma
            ut i naturen som dessa tusentals mil vägar öppnar är mycket stort.
            Om inte pengarna räcker för ett fullgott underhåll av de här vägarna,
            trots stora ideella insatser av många boende och verksamma längs
            dem, riskerar vi att de vägansvariga till slut tröttnar och att
            vi får vägbommar som stänger ute den breda allmänheten från jakt
            och fiske, från smultronställen och från badsjöar och sommarstugor.
          </note>
          <note>
            Sedan 1994 har regering och riksdag systematiskt urholkat anslaget
            till det enskilda vägnätet. Och flera av s-ledamöterna åtminstone
            en är här i dag har i varje omröstning här i riksdagen sedan den
            tiden medverkat till den fortgående reella sänkningen av statsbidragen
            samtidigt som de kommunala bidragen på många håll har minskat.
            Det är det här som har medfört att de som bor utmed de enskilda
            vägarna har fått en allt tyngre väghållningsbörda. Samtidigt har
            driftskostnaderna ökat, bland annat på grund av miljöavgifter
            på naturgrus och krossmaterial.
          </note>
          <note>
            Men Socialdemokraterna har under många år vägrat inse det alldeles
            uppenbara behovet av ett ökat anslag i statsbudgeten både till
            det enskilda vägnätet och för drift och underhåll av det allmänna
            vägnätet. Därför är det glädjande att alliansregeringen, med en
            centerpartist som ansvarig minister, nu kunnat höja upp väganslaget
            i allmänhet och anslaget till de enskilda vägarna i synnerhet.
            En höjning med 20 procent, över 100 miljoner, till enskilda vägar
            välkomnades verkligen i hela landet efter så många år av svältkur,
            potthål och tjälskador. En fortsatt ökning är dessutom aviserad
            för de närmaste åren.
          </note>
          <note>
            Nu gäller det för regeringen och alliansmajoriteten att ta sig
            an utmaningen och uppdraget att steg för steg öka anslagen igen
            så att vi också kan få de allmänna vägarna i ett bättre skick,
            så att vi systematiskt kan beta av det underhållsberg som vuxit
            till ofantliga 20 miljarder, som Jan-Evert Rådhström också påpekade,
            efter år av alldeles för lite pengar till drift och underhållsåtgärder.
          </note>
          <note>
            Låt mig när Karin Svensson Smith säger inte en krona till nya
            vägar det är tydligen Miljöpartiets politik påpeka att majoriteten
            av kollektivtrafiken rullar fram i bussar på våra vägar. Det är
            inte så att vi har spårvagnar, tunnelbana och pendeltåg över hela
            Sverige. Det finns i en del storstadsområden. Men i huvuddelen
            av vårt land är vägarna en förutsättning också för kollektivtrafiken.
          </note>
          <note>
            Fru talman! Centerpartiets mål är alldeles tydligt: Vi ska ha
            farbara vägar året runt i hela landet. Vi inser också att ett
            av flera verktyg för att klara en ökad ambitionsnivå kan vara
            att pröva alternativa finansieringsformer, typ OPS. Christina
            Axelsson varnade för att finanshajarna skulle sätta klorna i det
            här, och det skulle bli ett elände.
          </note>
          <note>
            Jag har inte hört någon alliansföreträdare som har sagt att OPS
            är manna från himlen, tulipanaros eller något väldigt stort och
            fantastiskt. Det är en komplettering, en möjlighet som är värd
            att pröva i Sverige, precis som i andra länder. Det kan ge effektivitetsvinster.
            Det kan ge höjd produktivitet. Det hörde jag alldeles tydligt
            på vårt gemensamma seminarium om de här frågorna. Låt oss pröva
            det då, utan ideologiska skygglappar, och se om vi också kan få
            de effekterna här.
          </note>
          <note>
            Jag tror i alla fall inte att OPS är något väldigt fantastiskt,
            men det är en möjlighet som bör prövas. Det är så pass intressant
            och kan ge sådana tillskott i närtid att det absolut är värt att
            se om det funkar också i Sverige, som ett komplement till dagens
            modell för infrastrukturfinansiering, som vi skriver i utskottets
            betänkande.
          </note>
          <note>
            Låt mig till Peter säga att det finns olika texter i olika utkast.
            Det är fråga om olika skeden i vårt utskottsarbete. Den första
            skrivningen som fanns var ingen produkt av ett ställningstagande
            från allianspartierna, utan att någon skugga ska falla över vårt
            eminenta utskottskansli.
          </note>
          <note>
            Erfarenheterna från flera av våra grannländer på OPS-området
            är väldigt intressanta. Varför är ni socialdemokrater, får jag
            fråga Christina, så vankelmodiga i den här frågan, trots att trafikutskottets
            dåvarande socialdemokratiska ordförande i förra årets budgetdebatt
            framhöll att Socialdemokraterna inte stängde några dörrar utan
            faktiskt hade en öppen attityd i OPS-frågan. Nu verkar ni ha slängt
            igen dörren och kastat bort nyckeln.
          </note>
          <note>
            Fru talman! Anslagshöjningen i årets budget med 1,2 miljarder
            till vägar och järnvägar är en rejäl förbättring jämfört med vi
            varit vana vid under tidigare år. Men förväntningarna på den här
            regeringen är stora, och därför är det viktigt att mer kan levereras
            när nu nya långsiktiga planer för vägar och järnvägar ska fastställas
            och infrastrukturpropositionen förbereds.
          </note>
          <note>
            Med en alliansregering där Centerpartiet har ansvar för vägarna
            är inriktningen solklar. Steg för steg ska vi anvisa pengar så
            att vi kan klara att förbättra de vägar i landet som under s-regeringen
            fick förfalla under långt under skamgränsen på många håll.
          </note>
          <note>
            Fru talman! Den allt intensivare debatten om miljö- och klimatfrågor
            ställer särskilda krav på att anpassa transportsystemet så att
            det blir långsiktigt hållbart. Ingen kunde väl gå oberörd från
            gårdagens session i andrakammarsalen när vi lyssnade på mr Pachauri
            från IPCC och förre vicepresidenten Al Gore en nödvändig påminnelse
            om att vi måste göra mer i alla länder, också i Sverige, på det
            här områden. De olika transportslagen måste vara beredda på att
            det kan bli betydande förändringar om vi menar allvar med miljöanpassning.
            Trängselskatten i Stockholm, höjd koldioxidskatt och miljöbilspremier
            är tre exempel på vad den här regeringen har arbetat med.
          </note>
          <note>
            Genom sin storlek, tillgänglighet och potential att transportera
            fler människor än i dagsläget utgör kollektivtrafiken en viktig
            länk i det här miljöarbetet. Kollektivtrafiken är också viktig
            för att vi ska närma oss målet om ett jämställt transportsystem,
            precis som Karin Svensson Smith var inne på. Och som jag sade
            tidigare: Kom ihåg att av kollektivtrafiken utgör bussarna på
            våra vägar och gator den klart dominerande andelen. Det är så
            lätt att glömma bort det.
          </note>
          <note>
            Genom en fortsatt användning av trängselskatter, genom att ge
            bussarna företräde i särskilda bussfiler och genom att ställa
            tydliga krav på miljöfordon vid upphandlingar går det att få till
            stånd en snabbare utveckling av kollektivtrafiken. Ett exempel
            på vad regeringen har gjort i närtid är Öresundstrafiken, som
            några var inne på i en replikväxling här. Jag tycker att det öppnar
            en ny möjlighet att stärka kollektivtrafiken och ge kunderna,
            människorna i Skåneregionen och på västkusten, ökade möjligheter
            att nyttja kollektiva transportmedel. Jag är förvånad över den
            kritik som finns på vänstersidan. Jag minns när en tung socialdemokrat
            från Skåne, tidigare ledamot i trafikutskottet, uppvaktade utskottet
            med krav på att Skånetrafiken skulle få de här möjligheterna att
            köra regional kollektivtrafik.
          </note>
          <note>
            På det här området ska det också bli väldigt spännande att ta
            del av det förslag till nationellt handlingsprogram för kollektivtrafikens
            långsiktiga utveckling som utredningen Koll framåt arbetar med
            och som ska presenteras inom kort.
          </note>
          <note>
            En ökad användning av kollektivtrafik är enligt min mening helt
            nödvändig men leder ändå bara till en mycket måttlig dämpning
            av bilismen det ska vi vara medvetna om.
          </note>
          <note>
            Fru talman! Avslutningsvis vill jag säga några ord om IT-frågorna,
            som också ingår i det här betänkandet. IT har en allt större betydelse
            som motor för utveckling och tillväxt. Internet är redan i dag
            en förutsättning för många samhällsviktiga tjänster, offentliga
            likväl som privata. Internet ger också möjlighet till innovation
            och tillväxt där bara tanken sätter gränser. Det krävs stora insatser
            av många olika aktörer för att vi ska åstadkomma ett informationssamhälle
            där alla känner delaktighet oavsett ålder, sociala och regionala
            faktorer. När människor, företag och offentlig sektor blir alltmer
            beroende av IT och Internet blir det allt viktigare att tekniken
            är tillförlitlig och att den finns över hela landet.
          </note>
          <note>
            Sverige tillhör de länder som kommit ganska långt på det här
            området. Internetuppkoppling av något slag finns i dag i ca 80
            procent av hushållen. 67 procent av hushållen har bredbandsuppkoppling
            enligt en färsk undersökning inom EU detta trots att mitt parti,
            när vi för tio år sedan lanserade begreppet digital allemansrätt,
            inte fick riksdag och regering med oss på att satsa på en heltäckande
            infrastruktur av optofiber över hela landet, som vi skulle ha
            velat se. Nu har det med tiden blivit andra lösningar, men dessvärre
            kan vi också se brister i infrastrukturen, främst i mindre tätorter
            och på landsbygden.
          </note>
          <note>
            I regeringens budgetförslag finns det en del angelägna förslag
            kring detta. Det anslås pengar till samförläggning och kanalisation
            för att vi på ett effektivt sätt kunna stödja fortsatt utbyggnad
            av IT-infrastruktur. Vidare får Sveriges IT-incidentberedskapscentrum
            medel för att vara bemannat dygnet runt, vilket gör att Sveriges
            möjligheter att stå emot IT-relaterade hot blir betydligt bättre.
          </note>
          <note>
            För att se hur Sveriges små orter och landsbygd kan bli bättre
            uppkopplat mot Internet är en utredning tillsatt, och det ska
            bli spännande att få se vad resultatet av denna kommer att bli.
            IT-infrastruktur av hög kvalitet är en förutsättning för livskraft
            i alla delar av landet.
          </note>
          <note>
            Att säkerställa god IT-infrastruktur är viktigt, men det är kanske
            bara halva jobbet. Vi måste också vara med och fylla nätet med
            vettigt innehåll, och här måste staten gå före med en aktiv e-förvaltning.
            Medborgarna förväntar sig att hitta bra och smarta lösningar på
            nätet, och vi har mycket att tjäna på effektivare e-tjänster.
            Myndigheter och verk måste också vara goda förebilder vid upphandling
            så att öppna lösningar och standarder väljs. Öppenhet ger mer
            valfrihet och konkurrens, och detta i sin tur kommer att leda
            till bättre tjänster, vilket främjar IT-användningen.
          </note>
          <note>
            Fru talman! Jag yrkar alltså bifall till förslaget i betänkandet.
          </note>
          <note>
            Vi ser med tillförsikt fram emot att väljarna år 2010 får värdera
            vad den här regeringen, den här alliansmajoriteten, åstadkommer
            på sina fyra år jämfört med vad s-regeringen uträttade under sina
            tolv år vid makten fram till 2006. Det ska bli väldigt spännande
            att se hur det går. Jag är inte alls särskilt oroad över opinionssiffror
            hit och dit under resans gång.
          </note>
          <note>
            Jag vill avsluta med att instämma i Jan-Everts tack till vårt
            eminenta kansli och önska samtliga god jul.
          </note>
          <note type="speaker">
            Anf. 137 CHRISTINA AXELSSON (s) replik:
          </note>
          <note>
            Fru talman! Tolv år vid makten, talar Sven Bergström om, och
            jag svarar så här: Väljarna är inte dumma! Det är ju så att man
            prövas vart fjärde år, och det gjorde vi socialdemokrater också.
            Och väljarna är som sagt var kloka; det ser vi inte minst på dagens
            opinionssiffror. Men nåväl!
          </note>
          <note>
            Vi har suttit tolv år vid makten. Det stämmer! De första fyra
            åren fick vi jobba för att städa upp efter de tre år som borgarna
            hade haft innan, och antagligen kommer vi 2010 att få börja med
            att städa upp efter några borgerliga år också, så jag tycker inte
            att Sven Bergström ska förhäva sig över det.
          </note>
          <note>
            Samtidigt är det så att när man jämför med de budgetar som är
            framlagda och med de budgetmotioner som är framlagda under tiden
            från 1992/93 fram till och med 2006 har vi socialdemokrater lagt
            334 miljarder i budgeten på utgiftsområde 22 medan ni i Centerpartiet
            kommer som god tvåa med 316 miljarder. Sedan kommer kristdemokrater
            och moderater, och sist kommer Folkpartiet. Så ligger det till,
            och det här är rena siffror.
          </note>
          <note>
            Men vi hade kunnat lägga mer, säger Sven Bergström. Ja, vi kan
            ta i så vi spricker, men det gör trollen också när solen skiner.
            Vi har ju sett av er budgetmotion den här gången att ni inte mäktar
            med.
          </note>
          <note type="speaker">
            Anf. 138 SVEN BERGSTRÖM (c) replik:
          </note>
          <note>
            Fru talman! Jag vill uppmana Christina Axelsson att glädja sig
            över opinionssiffrorna och hur trevliga de ser ut för hennes parti,
            därför att framgång är färskvara, och det hinner rinna oändligt
            mycket vatten under broarna och hända oändligt mycket i politiken.
            Att väljarna år 2010 ska summera och jämföra med vad den här regeringen
            och den här alliansmajoriteten har åstadkommit ser jag fram emot
            med stor tillförsikt. Jag är inte ett dugg orolig. Det finns inget
            som är så frustrerande som att ha goda opinionssiffror mellan
            valen för att sedan göra en djupdykning när det blir dags för
            väljarna att sätta slutbetyg.
          </note>
          <note>
            Christina återkommer till budgetar och till siffror som hon har
            fått från RUT. Jag minns när Björn Rosengren stod här i talarstolen
            och presenterade det oerhört stora infrastrukturpaketet på ett
            antal hundra miljarder och tog oerhört stora ord i sin mun. Den
            enda begränsningen var inte pengar, utan den enda begränsning
            som han såg var tillgången till grävskopor och entreprenadmaskiner.
            Inga andra gränser fanns för den socialdemokratiska storsatsningen
            på infrastruktur.
          </note>
          <note>
            Nu har vi facit. När vi bytte regering för ett år sedan såg vi
            att det fattades 20 miljarder på vägområdet och 1015 miljarder
            på järnvägsområdet, och de planer som var fastlagda var ett stort
            luftslott som behövde fyllas ut med, som Jan-Evert sade, mellan
            80 och 100 miljarder kronor.
          </note>
          <note>
            Det är resultaten som räknas, Christina, och det är där vi ser
            de stora bristerna i den socialdemokratiska politiken.
          </note>
          <note>
            Jag ser, som sagt, fram emot att kontrollera detta efter fyra
            år. Ni hade tre gånger så lång tid på er, men jag är alldeles
            säker på att vi efter fyra år kan stå upp för de resultat vi åstadkommer
            under denna tid. Sedan ska väljarna få ta ställning.
          </note>
          <note type="speaker">
            Anf. 139 CHRISTINA AXELSSON (s) replik:
          </note>
          <note>
            Fru talman! Ja, det är riktigt som Sven Bergström säger. Det
            är resultaten som räknas. Därför är det förvånande att Sven Bergström
            på dessa tolv år inte räknat ut att det faktiskt fattas pengar.
            Nu när Sven Bergström har chansen, för andra gången, varför då
            inte satsa mer pengar på trafikområdet? Om man har råd att sänka
            skatterna för de rikaste med 65 miljarder har man väl råd att
            också satsa på infrastrukturen.
          </note>
          <note>
            Sedan vill jag säga att hajar har inga klor! Hajar tar beten,
            och betet var i det här fallet OPS. Det är klart att någon måste
            tjäna på det. Någon måste tjäna när det kostar. De som tjänar
            är finanshajarna. Det tycker jag inte är det optimala sättet att
            använda våra skattepengar på.
          </note>
          <note>
            Vi socialdemokrater säger att det är jättebra om man kan hitta
            andra sätt att upphandla, genom funktionsupphandling och allt
            vad det heter. Man kan ta till sig nya idéer och så vidare. Det
            säger vi ja tack till. Men varför då inte använda Riksgälden och
            låna pengar där? Där finns pengar.
          </note>
          <note>
            Jag har en sista fråga som jag vill höra Sven Bergström besvara.
            Det gäller detta med att konkurrensutsätta folkrörelsearbetet,
            NTF:s verksamhet. Vad svarar Sven Bergström på det? Vad säger
            Sven Bergström om att man nu vill avveckla NTF för att fler aktörer
            ska få chansen? Precis som vi hört tidigare tar det mycket kraft
            och tid att söka projektpengar. Är det då riktigt att vi använder
            NTF, som verkat i landet sedan 1934, på det sättet?
          </note>
          <note type="speaker">
            Anf. 140 SVEN BERGSTRÖM (c) replik:
          </note>
          <note>
            Fru talman! Med all respekt, Christina Axelsson är lite ovarsam
            med precisionen i sina utlåtanden. Nu säger hon att vi ska avveckla
            NTF. Den uppgiften har jag inte sett någonstans. I sin inledning
            sade hon att hon lyssnat på Al Gore i förrgår. Det var i går vi
            lyssnade på honom.
          </note>
          <note>
            Som Jan-Evert sade tidigare handlar det om en neddragning med
            drygt 10 procent av NTF:s budget. Jag tycker att de gör ett jättefint
            jobb, och jag är övertygad om att de med den nya vd:n som tillträder
            vid årsskiftet kommer att fortsätta att göra ett gott jobb. Men
            det finns i den organisationen, precis som i alla företag och
            organisationer, förbättringsmöjligheter och effektiviseringsmöjligheter.
            Jag är övertygad om att de kommer att ta till vara dessa.
          </note>
          <note>
            Som Jan-Evert också sade är dörrarna inte stängda. Även NTF kan
            vara med och använda de pengar som faktiskt ligger kvar i budgeten
            för trafiksäkerhetsarbetet för olika organisationer. Varför inte
            bejaka mångfalden även på det området? Det finns säkert många
            andra som också kan göra goda insatser om det finns pengar att
            hämta för att kunna jobba med trafiksäkerhet.
          </note>
          <note>
            Vad gäller satsningar vill jag säga att vi satsar 1,2 miljarder
            mer i denna budget, vilket är en ganska stor skillnad jämfört
            med de tidigare budgetarna. Och det kommer mer, som jag sade i
            mitt inledningsanförande. Detta är inte något slutbud, utan vi
            har en tydlig inriktning och ambition att rusta upp infrastrukturen
            för att kollektivtrafiken och den övriga trafiken ska kunna fungera.
          </note>
          <note>
            Nu har Christina Axelsson inte någon ytterligare replik, men
            nästa gång kanske hon kan utveckla varför Socialdemokraterna så
            kategoriskt bytt fot när det gäller OPS. Det är ett av flera verktyg.
            Lånefinansiering och anslagsfinansiering är andra verktyg. Varför
            inte använda hela verktygslådan? Vi har inget emot att lånefinansiera
            också i fortsättningen. Det kommer säkert att vara användbart,
            och vi vill använda olika verktyg eftersom det ger god effekt.
            Det har gjort det i våra grannländer och kan göra det också i
            Sverige. Vi tror inte att detta är manna från himlen, men låt
            oss pröva det.
          </note>
          <note type="speaker">
            Anf. 141 KARIN SVENSSON SMITH (mp) replik:
          </note>
          <note>
            Fru talman! När det gäller NTF undrar jag om du, Sven, är medveten
            om vilka krav NTF ställer och hur de driver på? Åtminstone i Skåne
            fungerar NTF som en oerhört nyttig väckarklocka. De gör egna undersökningar,
            uppmärksammar folk som kör för fort, ställer krav på alkolås.
            Jag blir lite misstänksam. Är det kritiken mot regeringen som
            gör att man drar ned på anslagen? Vad är det för yttrandefrihet
            och liberal inställning till demokrati?
          </note>
          <note>
            Sedan blir jag lite besviken, Sven. Jag är van vid att du sätter
            stort fokus på klimat- och miljöfrågor. Det har du gjort många
            gånger, men den här gången handlade det till kanske tre fjärdedelar
            om enskilda vägar. Det är förstås viktigt att vägar hålls i gott
            skick, men led då i bevis att det minskar det klimathot vi har
            framför oss, det som man nu diskuterar på Bali och som såväl IPCC-representanten
            som Al Gore tydligt förklarare för oss i går.
          </note>
          <note>
            Det bästa sättet att hålla vägarna i gott skick är genom en EU-harmonisering.
            Jag vet att du personligen inte är så glad över det, men när det
            gäller maxvikter på lastbilar skulle ett minskat tryck på vägarna
            vara det bästa sättet att hålla dem i bättre skick, alltså genom
            att anpassa dem till den maxgräns som finns för lastbilar och
            ta bort de svenska särreglerna om större lastbilar.
          </note>
          <note>
            Jag vill också passa på att fråga om du verkligen lyssnade. Jag
            vet att du var fysiskt närvarande vid seminariet om effekterna
            av att ta bort SJ:s ensamrätt. Såväl Staffan Widlert från Rikstrafiken
            som Lena Wieveg från Avregleringsutredningen och Ulla-Stina Ingemarsson
            från Banverket sade att det finns en garanterad vinnare, och det
            är inrikesflyget. Blir det bättre eller sämre ur klimatsynpunkt
            om inrikesflyget övertar X 2000-resenärer, Sven?
          </note>
          <note type="speaker">
            Anf. 142 SVEN BERGSTRÖM (c) replik:
          </note>
          <note>
            Fru talman! Att jag talar en hel del om enskilda vägar har att
            göra med vår interna uppdelning inom alliansen. Det gör jag gärna,
            för de utgör verkligen det finmaskiga blodomloppet i det här landet
            och det som håller trafiken i gång. Där finns inga bussar eller
            tunnelbana och spårvagn att ta till som alternativ. Där behövs
            bilarna, och då behövs också bra vägar.
          </note>
          <note>
            Därmed kommer vi osökt in på maxgränsen för lastbilar. Det är
            en obegriplig hållning som Miljöpartiet har. Jag förstår den inte.
            Vi skulle ju få fler stora virkesbilar runt om i Norrlands inland
            om vi sänkte maxgränsen på det sätt som Miljöpartiet förordar.
            Dessutom skulle det bli större utsläpp per fraktad kubikmeter
            virke. Jag känner starkt för att försöka reducera koldioxidutsläppen,
            men om man släpper fram er linje blir effekten större utsläpp
            när ni ska ha ut fler bilar för att hämta samma mängd virke i
            våra skogslän. Det är en ganska obegriplig hållning, tycker jag.
          </note>
          <note>
            Slutligen något om flyget. Jag tror inte att det är någon tvekan
            om att det kommer att bli en fortsättning på den utveckling vi
            nu kan se, nämligen att inrikesflyget har svårt att hävda sig.
            Människor är kloka och inser att det kostar mer att frakta folk
            med flyg än med tåg, bussar och andra, bättre alternativ. Jag
            är övertygad om att det kommer att bli så även i fortsättningen.
            Sedan är det bra att också flyget jobbar med miljöanpassning,
            såsom gröna inflygningar, vilket kan spara en hel del. På de långa
            avstånden kommer flyget att behövas även i fortsättningen, inte
            minst på Norrlands inland. Däremot tror jag att inrikesflyget
            mellan Malmö, Göteborg och Stockholm kommer att ha mycket svårt
            att hävda sig när vi fortsätter att bygga ut järnvägsförbindelserna.
          </note>
          <note type="speaker">
            Anf. 143 KARIN SVENSSON SMITH (mp) replik:
          </note>
          <note>
            Fru talman! Jag börjar med de enskilda vägarna. Sven Bergström
            resonerar som om det bara fanns ett transportslag, det vill säga
            vägar, men det finns järnvägar och sjöfart också. Om du tittar
            på vårt krav, Sven, ser du att vi säger exklusive transport av
            skogsråvara fram till förädling. Det är resten av lastbilstransporterna
            som vi menar av klimatskäl, och för att hålla vägarna i gott skick,
            borde haft smartare kombinationer, nämligen vägjärnvägsjöfart.
            Det hindras av att lastbilarna har en oproportionerligt stor kapacitet
            i de svenska särreglerna. Därför säger Tyskland och Storbritannien
            nej till Sveriges krav på att få höja maxlängd och vikt i Europa.
          </note>
          <note>
            När det gäller inrikesflyget är frågan hur SJ ska kunna bedriva
            X 2000-trafik om de måste konkurrera med regional tågtrafik som
            har halva fordonskostnaden betald och underskottstäckning av sin
            ägare. Sannolikt blir effekten av regeringens beslut förra veckan
            att X 2000 upphör att trafikera sträckan GöteborgMalmö. De blir
            dessutom tvungna att dra ned på antalet X 2000-tåg mellan Stockholm
            och Malmö. Blir det bättre eller sämre för inrikesflyget om X
            2000 inte kan konkurrera? Du har helt fel om du tror att det är
            en bra klimatåtgärd att gynna flyget på tågets bekostnad. Jag
            förväntar mig mer av dig, Sven.
          </note>
          <note type="speaker">
            Anf. 144 SVEN BERGSTRÖM (c) replik:
          </note>
          <note>
            Fru talman! Det där förstod jag inte alls att gynna flyget på
            tågets bekostnad?
          </note>
          <note>
            Vi tar saker och ting i ordning och börjar med enskilda vägar.
            I de delar av landet där de enskilda vägarna betyder allra mest
            finns varken sjöfart, flyg eller tåg som alternativ, Karin Svensson
            Smith. Där finns bara de enskilda vägarna, och de måste fungera.
            De är dessutom startpunkten för massor av viktiga intransporter
            till våra industrier. Så enkelt är det, och därför är det viktigt
            att detta blodomlopp hålls i gång och att vi sköter drift och
            underhåll på ett anständigt sätt.
          </note>
          <note>
            Som konstaterades i en utredning för några år sedan är de enskilda
            vägarna ett ohyggligt billigt sätt att hålla väg.
          </note>
          <note>
            Jag tyckte att jag utvecklade det ganska bra om flyget i min
            tidigare replik. Jag är övertygad om att när det gäller Öresundstågen
            kontra flyg och så vidare är det precis som den framlidne socialdemokratiske
            tungviktaren Bo Nilsson sade när han uppvaktade trafikutskottet
            för några år sedan som företrädare för Skånetrafiken. Det är ett
            sätt att utveckla den regionala tågtrafiken i Skåne och få fler
            människor att välja kollektivtrafik framför bilen som alternativ.
          </note>
          <note>
            Jag är övertygad om att SJ klarar en anpassning också till den
            situationen. Dessutom har vi, som någon har sagt här tidigare,
            en utredning som ska titta över gränssnittet mellan upphandlartrafik
            och kommersiell trafik. SJ har utvecklats ohyggligt sedan det
            fick viss konkurrens under senare årtionden. Jag minns hur det
            var på den gamla tiden med Lars Peterson när man fick stå med
            mössan i hand och höra om man möjligen fick köpa en biljett.
          </note>
          <note>
            Nu är SJ ett väldigt kundorienterat företag som jag är övertygad
            om kommer att klara konkurrensen på ett bra sätt. För att klara
            ut detaljerna ska utredningen nu komma med förslag som Jan Brandborn
            ska jobba med.
          </note>
          <note type="speaker">
            Anf. 145 PETER PEDERSEN (v) replik:
          </note>
          <note>
            Fru talman! Det är lite tröttsamt att varje gång hålla på och
            diskutera vem som har gjort vad, vem som har gjort minst, när
            vi gjorde det och vad vi inte skulle ha gjort.
          </note>
          <note>
            Jag ska göra en liten historieskrivning. Tidigare talare från
            borgerligheten har framhållit att man har vidtagit så många kraftfulla
            åtgärder och tillsatt utredningar. Vi har till exempel fått en
            hamnstrategiutredning, vi har tittat på kombiterminaler och haft
            Flygplatsutredningen och så vidare.
          </note>
          <note>
            Min fråga är: Vem är det som har lagt fram direktiven till de
            utredningarna? Fanns det något spår av de synpunkterna i propositionen
            Moderna transporter ? Är det något som borgerligheten kommit på
            helt själv att det var viktiga åtgärder för svensk transportpolitik?
          </note>
          <note>
            Jag tycker inte att vi ska ta åt oss äran av någonting som fanns
            och även diskuterades tidigare. Lika lite tycker jag att vi om
            det blir ett regeringsskifte ska ta åt oss äran av någonting som
            ni har påbörjat. Nu ska vi i stället titta på sakfrågorna och
            diskutera dem och inte ha sifferexercisen och årtalsexercisen
            om när olika förslag kom.
          </note>
          <note>
            Min fråga till Sven Bergström är: Vilken är egentligen Centerns
            uppfattning om Bromma flygplats? Infrastrukturminister Åsa Torstensson
            kommer upp sedan i debatten. Jag kommer att fortsätta att fråga
            henne varför man går före och sluter avtal på så lång tid som
            30 år innan man har kommit fram till vad som egentligen ska gälla
            från Flygplatsutredningen.
          </note>
          <note>
            Jag läste i dag i Svenska Dagbladet att en ledande centerpartist
            här i Stockholm bestämt avvisade detta och sade: Det här kommer
            inte vi att acceptera från stadens sida. Problemet är bara att
            staden inte kan säga upp avtalet om man sluter det. Hur ser Centern
            på det egentligen som parti?
          </note>
          <note>
            Hur ser ni på att trängselavgifterna i Stockholm ska gå enbart
            till att bygga vägar? Jag förstår också att bussar måste ta sig
            fram på väg. Men finns det inte också anledning att tänka sig
            att man ska satsa på spårbunden trafik som ett ännu bättre alternativ?
          </note>
          <note>
            Sedan går jag till frågan om maxvikt. Det är precis som Karin
            Svensson Smith sade. Vi accepterar att man tar ut skogsråvaran
            med de stora lastbilarna. I övrigt vill vi ha mer strikta regler.
          </note>
          <note type="speaker">
            Anf. 146 SVEN BERGSTRÖM (c) replik:
          </note>
          <note>
            Herr talman! Jag tror säkert att det lades fram ett och annat
            gott förslag också på den tiden när Socialdemokraterna satt i
            regeringsställning med Vänsterpartiet och Miljöpartiet som stödpartier.
            Det är helt klart.
          </note>
          <note>
            Det är precis som Peter säger. Det som vi har gjort under första
            året är i varje fall delvis en fortsättning av direktiv och utredningsarbete
            som har igångsatts av den tidigare regeringen.
          </note>
          <note>
            Jag har tidigare till Peter sagt att jag aldrig i den här riksdagen
            upplevt att det har funnits partier eller enskilda ledamöter som
            inte vill väl. Man har bara lite olika tankar om hur man gör det
            på bästa och effektivaste sätt.
          </note>
          <note>
            Brommaflyget är i första hand en regional och lokal fråga som
            inte vi här i riksdagen ska stå och ha åsikter om, även om det
            finns en hel del nationellt och även internationellt flyg där.
          </note>
          <note>
            Om Brommaflyget ska finnas kvar eller avvecklas är en Stockholmsfråga.
            Jag tycker inte att den svenska riksdagen ska överpröva vad Stockholms
            läns landsting och Stockholms kommun tycker i den frågan.
          </note>
          <note>
            Jag har tidigare i trafikutskottets arbete markerat att det finns
            en grundkritisk hållning hos Centerpartiet i Stockholmsregionen
            till Bromma. Den respekterar jag. Men frågan ska framför allt
            avgöras lokalt och regionalt.
          </note>
          <note>
            När det gäller trängselskatterna har vi nu fått ett beslut som
            inte någon har kommenterat här i dag men som var en väldigt stor
            fråga i förra årets budgetdebatt, nämligen beslutet om Citybanan
            i Stockholm.
          </note>
          <note>
            Den här regeringen har satt ned foten och sagt: Nu ska vi bygga
            Citybanan i samarbete med regionala intressen och med regional
            samfinansiering. Det är ett sätt att visa att man mycket kraftfullt
            vill satsa också på spårbunden trafik i regionen trots att trängselavgifterna
            är öronmärkta för vägsatsningar.
          </note>
          <note>
            Glöm inte bussarna, som jag tidigare sade. De går fram på våra
            vägar. De är tyngdpunkten i det svenska kollektivtrafiksystemet.
          </note>
          <note type="speaker">
            Anf. 147 PETER PEDERSEN (v) replik:
          </note>
          <note>
            Fru talman! På s. 22 i betänkandet framgår det väldigt tydligt:
            I sammanhanget kan utskottet vidare konstatera att Luftfartsverket
            (LFV) har regeringens uppdrag att förhandla med Stockholms stad
            om en fortsatt flygverksamhet på Stockholm-Bromma Airport. Förslaget
            innebär en förlängning av nu gällande avtal t.o.m. utgången av
            år 2038.
          </note>
          <note>
            Jag konstaterar också att i Flygplatsutredningen föreslår man
            att Bromma flygplats ska vara en strategisk flygplats som ska
            ha statligt stöd. Man kan inte bara säga att det är en angelägenhet
            för Stockholm, lika lite som till exempel Citybanan är en angelägenhet
            för Stockholm. Vi anser därför att den ska finansieras gemensamt
            över statsbudgeten. Det gynnar hela järnvägstrafiken.
          </note>
          <note>
            Hur kan man säga att det är Stockholms stad som får bestämma
            om Bromma flygplats när vi efter mycket om och men får fram att
            regeringen för sin del redan har fattat beslut? Nu ligger bollen
            hos Stockholms stad att acceptera avtalet.
          </note>
          <note>
            Det finns ingen uppsägningsklausul för Stockholms stad i det
            avtal som finns. Anser Sven Bergström att det vore rimligt, om
            nu stockholmarna ska bestämma det själva som du just sade? Är
            det då inte rimligt att de också har samma möjlighet som staten
            via Luftfartsverket att säga upp avtalet om de före år 2038 skulle
            komma på att de kanske vill göra andra satsningar?
          </note>
          <note>
            Är inte det en rimlig, jämställd och jämlik politik att två parter
            har samma möjligheter när man slutit ett avtal att också säga
            upp det avtalet?
          </note>
          <note type="speaker">
            Anf. 148 SVEN BERGSTRÖM (c) replik:
          </note>
          <note>
            Fru talman! Det går alltid att diskutera avtalstiders längd och
            ha synpunkter på det. Det är ett avtal som Stockholms stad har
            slutit som en avtalspart. Jag tänker inte som ledamot i trafikutskottet
            och nationell politiker recensera om det är fel eller rätt av
            Stockholm och Stockholmsregionen att nu agera som man gör i fråga
            om Bromma flygplats.
          </note>
          <note>
            När det gäller Citybanan är det ingen tvekan om att tågtrafiken
            över getingmidjan har påverkan på hela Sveriges tågtrafik. Därför
            är den i hög grad också ett nationellt intresse att vi löser den
            frågan på ett bra sätt. Jag ser fram emot det även om det har
            funnits diskussioner om att Citybanan är den optimala lösningen.
          </note>
          <note>
            Nu har man satt ned foten och satsar på det. Vi får jobba för
            att det ska bli den bästa tänkbara lösningen. Vi måste ge kollektivtrafiken
            den styrka som behövs i regionen för att tågtrafiken i hela Sverige
            ska fungera i framtiden.
          </note>
          <note>
            Ajournering
          </note>
          <note>
            Kammaren beslutade kl. 16.57 på förslag av tredje vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            15 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 7
          </note>
          <note>
            Punkt 8
          </note>
          <note>
            Övriga punkter
          </note>
          <note>
            16 § (forts. från 14 §) Kommunikationer (forts. TU1)
          </note>
          <note type="speaker">
            Anf. 149 NINA LARSSON (fp):
          </note>
          <note>
            Fru talman! I en allians med gott samarbete och goda överenskommelser
            kan det hända att vi säger samma saker. Vi har redan hört alliansföreträdare
            framhålla vikten av en helhetssyn och att huruvida vi lyckas bryta
            utanförskapet och få människor i arbete också spelar roll för
            hur mycket resurser vi har att satsa på infrastrukturen. Vi har
            hört att det behövs ett samspel mellan alla de olika transportslagen
            och att vi behöver såväl väg, järnväg, sjöfart som flyg.
          </note>
          <note>
            Som folkpartist tänker jag tillbaka till mitten av 1800-talet
            då liberalen och frihandelsivraren Gripenstedt byggde ut järnvägen
            i Sverige. Även han var faktiskt officer, löjtnant, innan han
            blev riksdagsledamot. Hans järnvägssatsning blev en viktig beståndsdel
            för Sveriges utveckling. Man kunde tack vare järnvägen ta del
            av de råvaror som då och nu bidrar till vårt välstånd.
          </note>
          <note>
            Det är inte bara Gripenstedt som har förstått att infrastruktur
            var och är viktig för tillväxten. Detta har under åren belysts
            från alla möjliga håll, och nu senast genomförde vi en hearing
            i trafikutskottets regi om infrastrukturens betydelse för tillväxten.
          </note>
          <note>
            Vi kan alla peka på hur en utbyggd väg eller möjligheter till
            järnvägsförbindelse bidrar till tillväxt och utveckling runt om
            i landet. Där har såväl nysatsningar som bibehållandet av god
            standard gett människor och företag möjligheter att utvecklas.
            Det är viktigt att komma ihåg att inte bara nyinvesteringar utan
            också underhåll är viktigt för tillväxt. Väl fungerande infrastruktur
            innebär ökade möjligheter till utbyte och handel, god produktivitet
            och väl fungerande arbetsmarknader, och det är vad som genererar
            tillväxt.
          </note>
          <note>
            Det är inte bara vår basindustri som har haft och har stor nytta
            av våra järnvägar. För arbetsresor och tjänsteresor kommer järnvägen
            att ha allt större betydelse. Allt fler arbetspendlar allt längre.
            Regeringens strävan att fler människor ska komma i arbete innebär
            också att fler söker sig till ett jobb längre från hemorten.
          </note>
          <note>
            Detta ökar valmöjligheterna för den enskilde, men det ökar också
            arbetskraftsutbudet för företagen. I denna situation innebär tågtrafik
            ett miljövänligare alternativ att transportera sig när fler människor
            väljer att röra sig över större yta.
          </note>
          <note>
            Men det finns så klart exempel på satsningar som i förhållande
            till kostnaden inte riktigt motsvaras i ökning av tillväxt. Det
            handlar om projekt som av en eller annan anledning blivit kraftigt
            fördyrade och dragit ut på tiden eller helt enkelt inte var samhällsekonomiskt
            lönsamma från början. Detta är inte acceptabelt.
          </note>
          <note>
            God styrning av projekt är avgörande om vi i framtiden ska våga
            oss på storskaliga investeringar. Bevarandet av befintlig infrastruktur
            och satsningar på ny infrastruktur har att samsas med skola och
            utbildning, rättsväsende, förbättringar för företagande och mycket
            mer. Även dessa delar är viktiga pusselbitar för ökad tillväxt
            och välstånd.
          </note>
          <note>
            Därför måste vi vara smarta. Infrastruktursatsningar måste så
            långt det är möjligt vara samhällsekonomiskt lönsamma. Det betyder
            att vi ska göra satsningarna över hela landet där de gör mest
            nytta för medborgare och för företag. Investeringarna ska göras
            där de ger tillväxt genom förbättrad arbetspendling eller förbättrad
            godstrafik. Här kan exempelvis OPS-lösningar förbättra utgångspunkterna,
            i vissa fall även inom järnvägsområdet.
          </note>
          <note>
            Vi måste ha en realistisk bild från början till slut om vi vill
            undvika att behöva senarelägga andra angelägna projekt, vilket
            tyvärr är situationen i dag. Det är tydligt att den förra regeringen
            har lovat vad som inte går att hålla. Jag har stor förståelse
            för att många människor runt om i hela landet blir besvikna när
            det visar sig att olika satsningar måste senareläggas på grund
            av att de pengar som tidigare var avsatta inte räcker till. Man
            känner också besvikelse av att man märker av försummat underhåll.
            Att bygga upp luftslott på det sättet gröper ur förtroendet för
            politiken, vilket mina kolleger tidigare i debatten har varit
            inne på.
          </note>
          <note>
            För 2008 föreslår regeringen att totala anslaget för verksamhetsområdet
            järnvägar ska uppgå till dryga 14 ½ miljard. Detta är en klar
            höjning jämfört med några år tidigare. Dels har höjningen kunnat
            finansieras genom att under 2007 göra en extra amortering av den
            samlade skulden avseende järnvägsprojekt och på så sätt frigöra
            dryga 300 miljoner och dels genom att alliansregeringen dessutom
            gör en ambitionshöjning av anslaget som sådant. Det blir en större
            satsning, helt enkelt, som kommer att kunna satsas på angelägna
            drift- och underhållsinsatser för att stärka robustheten i järnvägssystemet.
          </note>
          <note>
            Det var särskilt glädjande att i budgetpropositionen läsa om
            vikten av ökad konkurrens. Alliansregeringen flaggar där för en
            utredning, och eftersom den här regeringen levererar tillsattes
            den efterlängtade utredningen för några veckor sedan. Man vill
            en gång för alla konkurrensutsätta SJ:s monopol.
          </note>
          <note>
            Utredaren ska titta på åtgärder som skapar förutsättningar för
            konkurrens på den kommersiella marknaden för persontrafik på järnväg.
            Utredaren ska även se över principer och kriterier för en effektiv
            reglering av konkurrens och samverkan mellan kommersiell och upphandlad
            trafik. Direktiven är omfattande, men så är det också av yttersta
            vikt att uppdraget lyckas väl med att bena ut begreppen, för det
            är efterlängtat och välbehövligt.
          </note>
          <note>
            En ökad konkurrens på en väl fungerande marknad för persontransport
            på järnväg bidrar till ett attraktivt, effektivt och långsiktigt
            hållbart trafikutbud av god kvalitet.
          </note>
          <note>
            Det bidrar i sin tur till ökat resande på järnväg, till förmån
            för tillväxt, sysselsättning, regional utveckling, tillgänglighet
            och minskad klimatpåverkan. Det hela förutsätter en avveckling
            av SJ AB:s exklusiva trafikeringsrätt, och för att det ska fungera
            väl krävs samordnade system för biljettbokning och information.
          </note>
          <note>
            Idén att konkurrensutsätta järnvägen är inget nytt. Ämnet har
            behandlats i flera utredningar där mer eller mindre alla har landat
            i slutsatsen att ökad konkurrens är bra. Men här behöver avvägningar
            göras, och det är en utmaning att ta sig an gränssnitten mellan
            upphandlad trafik och den kommersiella. Men det gör det inte mindre
            angeläget, och pudelns kärna för utredaren blir att presentera
            en övergripande plan för själva genomförandet av de förslag som
            utredningen kommer fram till.
          </note>
          <note>
            Godstrafiken på tåg har i konkurrenshänseende gått före, vilket
            gynnat godstransporterna och därmed också de företag som behöver
            transportera godset. Att föra över delar av godstrafiken från
            lastbil till tåg och även sjöfart är ett viktigt verktyg för att
            få ned koldioxidutsläppen och minska jordens temperaturhöjning.
          </note>
          <note>
            Men tågtrafiken är en storkonsument av elektricitet, och vill
            vi öka ett miljövänligt tåganvändande måste vi också se till att
            det finns kolfri elproduktion att tillgå. Förhoppningsvis är det
            inte bara tågen som går på elektricitet framöver utan även bilar,
            lätta lastbilar och kanske vissa bussar. Men ökar vi elanvändningen
            för klimatets skull måste vi också öka en kolsnål storskalig elproduktion.
            För mig som folkpartist är ny utbyggnad av modern och säker kärnkraft
            en högst relevant diskussion när vi pratar om att öka elkonsumtionen
            inom transportsektorn.
          </note>
          <note>
            Fru talman! Det har gått drygt ett år för alliansregeringen,
            och detta är den andra budgeten vi hanterar. Jag kan konstatera
            att för att vara ett så kallat normalår, utan en särskild infrastrukturproposition,
            är satsningarna på infrastruktur högre än någonsin.
          </note>
          <note>
            Och tur är väl det, för efter flera år av underlåtenhet när det
            gäller att bekosta det som drift och underhåll faktiskt kostar
            har vi ett underhållsberg att bygga bort. Det är en grannlaga
            uppgift tro inget annat.
          </note>
          <note>
            Jag gick till tåget i morse, vid sextiden. Det var mörkt och
            kallt och blåsigt. Jag passerade en lastbil som precis startade,
            och de här dofterna av diesel och motorolja, ni vet, slog emot
            mig. Jag fick genast en kraftig nostalgitripp tillbaka till det
            som egentligen var min första kontakt med riktig logistikverksamhet,
            Försvarsmakten och min kvartermästartid som jag hade där.
          </note>
          <note>
            Detta är mitt första anförande som ny ledamot i trafikutskottet.
            Det har med all önskvärd tydlighet framgått att många biter sig
            fast i trafikutskottet under lång tid, vilket ofta också påtalas.
            För närvarande är jag helt klart nyast, och jag är mycket glad
            över att ha fått möjlighet att bli en del av trafikutskottet.
            Samhällsplanering, logistik, planer i långa tidsperspektiv och
            sådana saker är fantastiskt spännande och roligt.
          </note>
          <note>
            Jag ser fram emot vårt gemensamma arbete framöver då såväl ledamöter
            som utskottspersonal rakt av verkar vara hyvens människor. Jag
            vill också särskilt tacka utskottskansliet för det gedigna arbete
            som de lagt ned under hösten.
          </note>
          <note>
            Slutligen vill jag yrka bifall till förslaget i betänkandet och
            avslag på samtliga reservationer.
          </note>
          <note type="speaker">
            Anf. 150 CHRISTINA AXELSSON (s) replik:
          </note>
          <note>
            Fru talman! Tack så mycket, Nina Larsson! Det är alltid roligt
            när vi får nya medarbetare i trafikutskottet. Det är ju så att
            nya ögon ser andra saker. Jag är också glad för de gröna inslag
            som ändå fanns i ditt anförande.
          </note>
          <note>
            Men jag måste faktiskt rätta dig på en punkt, och det handlar
            om det här med investeringar under tid. Du får inte bara tro vad
            du hör dina kamrater säga om att vi socialdemokrater under tolv
            år inte har använt någonting och gjort något och så vidare. Om
            man summerar de tolv åren och de tre år då Folkpartiet också var
            med och ledde regeringen ser man faktiskt att det är Nina Larssons
            eget parti som är sämst i klassen. Det tycker jag ändå är en viktig
            upplysning till Nina Larsson.
          </note>
          <note>
            Jag vill då höra om Nina Larsson tycker att det här är i paritet
            med att göra skattesänkningar på 65 miljarder, som det var i förra
            budgeten. Vad jag minns, så här rakt upp och ned, var det väl
            1011 miljarder som man sänkte skatterna med i den här budgeten.
            Står det i paritet med de 1,2 miljarder som man nu satsar på infrastrukturen?
          </note>
          <note>
            Vore det inte bättre att man faktiskt satsade på framtiden och
            investerade i trafik i stället för att satsa på de rika?
          </note>
          <note type="speaker">
            Anf. 151 NINA LARSSON (fp) replik:
          </note>
          <note>
            Fru talman! Det är ju svårt när man får siffror och sådant mot
            sig direkt i debatten. Och jag har inte riktigt haft möjlighet
            att kontrollera hur frågan till RUT var ställd och sådana saker,
            så jag kan inte riktigt gå in på detta.
          </note>
          <note>
            Men det är möjligt att det kanske finns någon relevans i detta.
            Hur som helst beklagar jag att jag inte var med på den tiden,
            91. Jag var 14 år. Men jag var trots allt liberal. Jag var inte
            heller med i de här sammanhangen något senare på 90-talet. Men
            då gick jag på Militärhögskolan, och där hade vi en bok i ledarskap
            som hette Bäst när det gäller , och det är mycket vad det handlar
            om. Det är också någonting som jag försöker leva efter.
          </note>
          <note>
            Oavsett vad mina partikolleger har gjort tidigare jag tror dock
            inte att det är riktigt så illavarslande som du säger har vi att
            hantera en rad utmaningar. Och det har vi att hantera gemensamt.
            Det är inte minst klimatutmaningar, och där finns det ett arbete
            över partigränserna i Klimatberedningen som också tangerar de
            här sakerna. Det är klart att vi måste komma framåt på en rad
            olika punkter.
          </note>
          <note>
            Men nu sitter Folkpartiet i alliansregeringen, och alliansregeringen
            har lagt fram en väldigt stark budget för infrastruktur detta
            år. Det är någonting som jag tycker är otroligt bra.
          </note>
          <note>
            När det gäller frågan huruvida man ska satsa på skattesänkningar
            eller på infrastruktur i stället är det här helhetsperspektivet
            så otroligt viktigt. Vi måste få bort människor från utanförskap,
            och vi måste få in människor i arbete. Skattesänkningarna är en
            otroligt viktig del i detta. Då har vi också en möjlighet. Då
            kommer det in pengar till statskassan, och då har vi möjlighet
            att satsa på infrastruktur.
          </note>
          <note type="speaker">
            Anf. 152 CHRISTINA AXELSSON (s) replik:
          </note>
          <note>
            Fru talman! Ja, Nina Larsson, det här låter ju som att hela världen
            öppnar sig nu när fler får jobb. Men samtidigt ska vi komma ihåg
            vem som är innanför och vem som är utanför. 350 000 har lämnat
            a-kassan. Vi ska inte förhäva oss över vad som har hänt under
            det dryga år som ni har suttit vid makten.
          </note>
          <note>
            Men Nina Larsson sade att hon var 14 år 1991. Jag försökte räkna
            snabbt i huvudet. Jag kunde i alla fall konstatera att Nina Larsson
            är något yngre än vad mina barn är. Men jag vet att mina barn
            var med i någonting som hette Barnens Trafikklubb där man fick
            lära sig om Televinken och vilket håll man skulle titta åt när
            man gick över gatan och sådant. Man sjöng om Herr Gårman och så
            vidare. De är i 40-årsåldern nu, men de har stor nytta av det
            här än i dag. Jag lovar. Det kanske låter roligt, men de lärde
            sig en hel del.
          </note>
          <note>
            Då undrar jag: Tycker inte Nina Larsson att Barnens Trafikklubb
            och verksamheten som NTF har är bra? Vet Nina Larsson att det
            var en av deras vd:ar som uppfann reflexen, till exempel? Varför
            säger då Nina Larsson ok det gör ju Nina Larsson och hennes parti
            till att man drar ned på resurserna för NTF?
          </note>
          <note>
            Vi ska höra när ministern kommer sedan hur många miljoner det
            är som man verkligen ska dra ned med det här håller ju ministern
            i. Det förekommer lite olika uppgifter. 6 miljoner hörde vi någon
            nämna här. Jag vet inte vad som är riktigt, men vi får höra det
            sedan. Men nu drar man ned på den sidan. Är det inte bra att man
            utbildar ungdomar som går i skolan så att de får veta hur de ska
            göra i trafiken?
          </note>
          <note type="speaker">
            Anf. 153 NINA LARSSON (fp) replik:
          </note>
          <note>
            Fru talman! Utbildning av ungdomar är fantastiskt viktigt på
            alla plan, inte minst när det gäller trafiksäkerhet.
          </note>
          <note>
            Därför kommer inte anslaget som sådant att sänkas, utan det ligger
            kvar. Det återstår att se hur långt tidsspann det blir och vilka
            förändringar som sker när det gäller NTF, men på det hela taget
            ligger summan och prioriteringarna för trafiksäkerhet fast.
          </note>
          <note>
            Det hela handlar om att vi också måste få in innovationer i trafiksäkerhetstänkandet.
            Jag som har en lång bakgrund inom diverse olika föreningar har
            ägnat många timmar åt att fundera kring olika projekt, hur man
            kan genomföra dem på bästa möjliga sätt och hur man bäst gör för
            att få ut något av dem.
          </note>
          <note>
            Jag tror alltså att det leder till ökade innovationer att få
            agera själv och ansöka om olika projekt. Jag tror faktiskt att
            det kan vara bra också för NTF som organisation att få ansöka
            om detta.
          </note>
          <note type="speaker">
            Anf. 154 PETER PEDERSEN (v) replik:
          </note>
          <note>
            Fru talman! Jag vill passa på att snabbt tacka för ett jättebra
            samarbete med trafikutskottets kansli och alla ledamöter i trafikutskottet,
            oavsett partifärg. Jag tycker att vi har ett bra samarbetsklimat.
          </note>
          <note>
            Jag vill också hälsa Nina Larsson välkommen. Det är jättebra
            att ytterligare en värmlänning har kommit in i trafikutskottet.
          </note>
          <note>
            Jag blev dock något bekymrad när du i ditt anförande lyfte fram
            betydelsen av järnvägssatsningar för till exempel företagsamhet
            och basindustri. Jag håller med om att detta är oerhört viktigt.
          </note>
          <note>
            Trenden inom företagsamheten är numera att gå in för kärnverksamheten.
            Förr spretade man och höll på med en massa saker, men nu är det
            så att är man stålproducent så ägnar man sig huvudsakligen åt
            stålproduktion. Man håller inte på med biltillverkning eller säljer
            kaviar, utan man koncentrerar sig på kärnan.
          </note>
          <note>
            Om nu ett stort pappersbruk i Värmland behöver tillgång till
            en bra hamn eller järnväg eller för den delen vägar och har ett
            antal hundra miljoner eller någon miljard över används inte dessa
            pengar bäst, för företaget, de anställda och aktieägarna, om man
            satsar dem på det man är bra på, nämligen på att producera papper?
            Är det verkligen så att man får ett maximalt utnyttjande av dessa
            pengar genom vara med och satsa på tillgång till infrastruktur?
            Är det inte kontraproduktivt att säga att företag som tillverkar
            olika produkter som vi har nytta av ska vara med och betala för
            bra infrastruktur?
          </note>
          <note>
            Varför skulle de i så fall ha mindre vinstkrav i den verksamheten
            än de har i övrig verksamhet? När det gäller Norrsundet har vi
            kunnat konstatera att man lägger ned trots en hög lönsamhet. Även
            på min hemort har man lagt ned lönsamma företag. Är det inte risk
            för en ytterligare utslagning om man satsar på att bygga vägar
            och järnvägar i stället för att satsa på det man faktiskt håller
            på med, nämligen produktion av varor och tjänster?
          </note>
          <note type="speaker">
            Anf. 155 NINA LARSSON (fp) replik:
          </note>
          <note>
            Fru talman! Först och främst tycker jag att det är upp till företagen
            själva att bestämma. Företagarna, styrelserna och de som har med
            det att göra vet absolut bäst själva vad som gäller för deras
            företag och kan bäst avgöra hur de vill lägga sina investeringar.
          </note>
          <note>
            Peter Pedersen pekar på att det finns en tendens att man går
            från den specialisering som verkat under många år till att kanske
            vilja ställa upp med ett visst anslag till olika former av infrastruktursatsningar.
            Men det här kan vi se även på andra håll, till exempel i elproduktionen,
            där man tycker att det är på tok för reglerat i Sverige. Elproduktionen
            har inte kunnat släppas fri, och det finns vissa basindustrier
            som gör investeringar i elproduktion.
          </note>
          <note>
            Då kanske Peter Pedersen tycker att vi ska släppa på regleringarna
            kring kärnkraften så att vi får i gång en ordentlig produktion
            av elektricitet i Sverige. Det skulle säkert många företag vilja
            ägna sig åt.
          </note>
          <note>
            Men till syvende och sist handlar det om att företagen själva
            måste få bestämma. Väljer de att göra investeringar som de ser
            är lönsamma så är det helt okej.
          </note>
          <note type="speaker">
            Anf. 156 PETER PEDERSEN (v) replik:
          </note>
          <note>
            Fru talman! Även vi vänsterpartister träffar hör och häpna handelskammar-
            och företagsmänniskor då och då. De säger så här: Om ni inom era
            domäner kunde begripa att ni måste satsa på viktiga infrastrukturprojekt
            så skulle det vara bra för vår verksamhet. Vi vill hellre använda
            våra pengar i vår produktion.
          </note>
          <note>
            Men de ser på vårt sätt att budgetera att vi inte gör någon skillnad
            på drift och investeringar. Därför säger de att vi måste ha den
            här järnvägen, vi måste ha den här vägstumpen. Om inte ni begriper
            att ni måste betala eller investera, då får vi göra det.
          </note>
          <note>
            Men det är ingenting de önskar. Svaret är ganska entydigt: De
            vill hellre investera de pengar som finns i företagen i stället
            för att ta över samhällsnyttig verksamhet och samhällsnyttiga
            investeringar som rimligtvis både i dag och traditionellt har
            legat på samhället att ta ansvar för, till exempel bygga vägar
            och järnvägar.
          </note>
          <note>
            Att projekt är bra kan man väl tycka. Eftersom Nina drog så många
            paralleller till sin bakgrund i försvaret ser jag framför mig
            att det är så vi ska se framtidens svenska försvar. Projekt är
            bra! Ni får ansöka om hur vi ska försvara landet och skicka utländska
            trupper och så får de som kommer med de bästa idéerna lite pengar!
          </note>
          <note>
            Jag tror inte på det. Man kan nog ha en viss andel projektpengar,
            men det måste också finnas något slags kontinuitet, oavsett verksamhet,
            så att man kan planera på lång sikt och ha goda förutsättningar.
          </note>
          <note>
            För mig är det obegripligt med tanke på den negativa utveckling
            vi ändå har. Vi lyckas inte komma i närheten av nollvisionen.
            Då borde man fundera på att i stället, utöver de insatser som
            NTF gör och de pengar de har, tillskjuta ytterligare medel och
            ytterligare aktörer. Men inte på bekostnad av NTF som det här
            faktiskt kommer att bli.
          </note>
          <note>
            Det skulle vara intressant att gemensamt ha en diskussion med
            basindustrin i Värmland och diskutera till exempel om är det bra
            att de ska finansiera en hamn, en väg eller en järnväg eller om
            de i stället ska satsa på sina industrier. Jag tror faktiskt att
            jag skulle få visst medhåll där.
          </note>
          <note type="speaker">
            Anf. 157 NINA LARSSON (fp) replik:
          </note>
          <note>
            Fru talman! Jag tror också att du skulle få ett visst medhåll,
            och även jag kan hålla med om att vi har ett stort ansvar för
            att det ska fungera. Det är också därför som alliansregeringen
            gör denna satsning på till exempel enskilda vägar som just gynnar
            basindustrin i Värmland, bara för att ta ett exempel eftersom
            vi råkar stå här.
          </note>
          <note>
            Det är klart att vi har ett stort ansvar, och det kommer vi även
            fortsatt att ha. Men om det finns olika lösningar som vi på ett
            eller annat sätt inte kommer att få någon fullständig offentlig
            finansiering av och det finns intresse hos företaget självt, då
            tycker jag att det är okej att tillåta en sådan satsning.
          </note>
          <note>
            Peter Pedersen pratar mycket om att skilja drift och investeringar
            åt, men det finns även andra viktiga utgiftsområden för den svenska
            staten som kan ses som investeringar. Skola och kunskap det är
            en enorm investering för framtiden. Ska vi börja lånefinansiera
            även den? Nja. Jag tror att lånefinansiering kan behövas i vissa
            fall, i vissa stora produktioner där man kan optimera själva produktionen.
            Likaså OPS i vissa fall kan man hitta effektivitetsvinster och
            sådant.
          </note>
          <note>
            Men huvudsakligen tror jag att det mest ansvarsfulla för vår
            svenska ekonomi och för vårt välstånd är att vi fortsätter med
            den anslagsfinansiering som påbörjades under den socialdemokratiska
            regeringen.
          </note>
          <note type="speaker">
            Anf. 158 KARIN SVENSSON SMITH (mp) replik:
          </note>
          <note>
            Fru talman! Jag har tre frågor till Nina Larsson.
          </note>
          <note>
            Den första gäller kärnkraften. Du vurmar för kärnkraft. Jag gissar
            att Folkpartiet också vurmar för marknadsekonomi. Anser du att
            kärnkraften ska byggas ut på sina egna villkor, eller ska den
            subventioneras genom att man har en atomansvarighetslag där någon
            annan tar ansvar för försäkringskostnaderna i händelse av olyckor?
            Ska den byggas ut på egna villkor eller ska den subventioneras
            fram?
          </note>
          <note>
            Min andra fråga handlar om Sjöfartsverket. Du pratar vällovligt
            om sjöfart och om kombinerade transporter på vägjärnvägsjöfart.
            Anser du också att man ska ha rättvisa villkor när det gäller
            infrastruktur såtillvida att Sjöfartsverket ska bli ett anslagsverk
            och inte ett affärsverk?
          </note>
          <note>
            Min tredje och sista fråga gäller SJ. Man har tillsatt en utredning,
            och Jan Brandborn ska hålla i den. Varför fattar regeringen beslut
            innan utredningen är färdig? Vad är det då för mening med en utredning?
            Man ska se på eventuella effekter av att ge trafikeringsrätt som
            SJ tidigare har haft till de regionala trafikhuvudmännen. På så
            sätt optimeras trafiken på regional nivå och försämras på interregional
            nivå.
          </note>
          <note>
            Jag kan berätta för dig som inte har varit med tidigare att vi
            hade problem med SJ tidigare. Vi fick göra ett ägartillskott.
            Sedan dess är SJ ytterligt strikt bundet till att göra affärsmässigt
            kloka saker. Då kan man inte investera i nytt om man inte vet
            att man har intäkter. Då dras benen undan för hela den interregionala
            tågtrafiken i Sverige. Jag förstår inte hur ni kan göra något
            sådant. Resultatet kommer att bli att mer tågtrafik måste subventioneras,
            om den alls ska finnas.
          </note>
          <note type="speaker">
            Anf. 159 NINA LARSSON (fp) replik:
          </note>
          <note>
            Fru talman! Jag är för marknadsekonomi, och jag är för att vi
            släpper regleringarna omkring energiproduktion friare så att vi
            kan tillåta företag som vill producera säker och modern kärnkraft.
          </note>
          <note>
            Jag är också för att subventionera vindkraften i Sverige. Jag
            tror att vindkraften är ett otroligt viktigt komplement. Jag tror
            att det är viktigt att vi får i gång elproduktionen. Där tycker
            jag, trots att jag är marknadsliberal, att sådana subventioner
            kan vara en lösning för att komma vidare.
          </note>
          <note>
            I Finland finansierar man, tror jag, i princip till uteslutande
            del kärnkraftverken med hjälp av olika företag. Jag kan inte deras
            försäkringslösning. Däremot kan jag tänka mig att en försäkringslösning
            från statens sida kan tänkas vara en liknande subvention som exempelvis
            till vindkraft även om det inte alls handlar om samma summor om
            något mot all förmodan skulle hända.
          </note>
          <note>
            Modern kärnkraft är extremt säker och genererar mycket mer elektricitet
            än den kärnkraft som vi har i dag. Dessutom byggs den på eller
            under marknivå så att den klarar attacker och anfall bättre. Det
            är fantastiskt viktigt.
          </note>
          <note>
            Sedan var det frågan om trafikeringsrätten. Jag kan erkänna att
            jag var något kritisk till en början. Men när väl utredningen
            är tillsatt kan det vara ett bra exempel att följa att man under
            tidens gång kan påbörja ett sådant konkurrensexempel. Jag har
            god tillförsikt för detta.
          </note>
          <note type="speaker">
            Anf. 160 TREDJE VICE TALMANNEN:
          </note>
          <note>
            Jag vill bara säga att det blev mycket diskussion om energi på
            slutet.
          </note>
          <note type="speaker">
            Anf. 161 KARIN SVENSSON SMITH (mp) replik:
          </note>
          <note>
            Fru talman! Jag ska hålla mig kort. Jag bara konstaterar att
            subventioner av vindkraft handlar om att introducera ny teknik.
            Kärnkraft är inte ny teknik. Att täcka upp för kostnader som kärnkraften
            inte själv betalar måste betraktas som en regelvidrig subvention.
          </note>
          <note>
            Nina Larsson svarade inte på min fråga om Sjöfartsverket. För
            att det ska bli rättvisa villkor mellan de olika transportslagen
            är det rimligt att ta lika ansvar för infrastruktur. Det är inte
            åkerierna som betalar underhåll och anläggning av vägar. När det
            gäller investeringar i sjöfarten är det handelssjöfarten som gör
            det via farledsavgifterna. Är Folkpartiet berett att ändra på
            det? Ja eller nej.
          </note>
          <note>
            Det var intressant att höra om Brandborns utredning. Man förbereder
            försöket. Regeringens beslut innebär att man ska köra ett år i
            försök från den 1 januari 2009. Brandborn ska vara färdig innan
            dess. Jag förstår inte alls hur du kan påstå att försöket som
            påbörjats efter att utredningen är färdig möjligtvis kommer att
            innebära efterkalkyler. Om du då har slagit undan benen på ett
            av de ytterligt få järnvägsföretagen i världen som går runt, vad
            har du då åstadkommit? Då har du åstadkommit att inrikesflyget
            har garanterats en säker klimatstörande plats bland transporter
            i Sverige.
          </note>
          <note>
            Hur går det ihop med era ambitioner om att minska växthusgaserna
            för kommande generationer i Sverige? Är inte tåget bättre än flyget
            på långa sträckor?
          </note>
          <note type="speaker">
            Anf. 162 NINA LARSSON (fp) replik:
          </note>
          <note>
            Fru talman! Jag ska villigt säga att när det gäller farledsavgifterna
            pågår det en diskussion inom Folkpartiet. Vi arbetar med den kommande
            infrastrukturpropositionen. Det är ingenting som jag vill föregå
            på något sätt, och därför kan jag tyvärr inte ge dig något bra
            svar. Men jag återkommer gärna inom kort om detta.
          </note>
          <note>
            Så var det frågan om SJ och trafikeringsrätten. Vi måste betänka
            den situation som råder i Skåneregionen och de behov som faktiskt
            finns där. Vi måste se på vilka typer av lösningar man snabbt
            kan få till stånd. Läget är akut, som jag förstår det. Jag har
            pratat med folk innan beslutet fattades. De visar entydigt att
            vi verkligen behöver få något till stånd här och nu.
          </note>
          <note>
            Vi måste också bevaka denna förändring noggrant och se att inte
            fel effekter påverkar den konkurrensutsättning av SJ som ska komma
            senare.
          </note>
          <note type="speaker">
            Anf. 163 ANNELIE ENOCHSON (kd):
          </note>
          <note>
            Fru talman! Sverige är ett land med en lång kustlinje, och räknar
            man från Haparanda i norr till Svinesund i väster är det 2 700
            kilometer kust. Sverige är ett land som är mycket beroende av
            utrikeshandel, vilket gör att handelssjöfarten spelar en viktig
            roll i det svenska transportsystemet. Över 90 procent av all export
            och import räknat i transporterad vikt går på lastfartyg eller
            färjor i något skede av transportkedjan. Den svenska handelsflottan
            kan genom det sjöfartsstöd som infördes den 1 oktober 2001 konkurrera
            på likvärdiga villkor gentemot andra EU-länders handelsflottor.
            Regeringen avser också att se över möjligheterna att införa ett
            system med tonnagebeskattning av fartyg liknande det system som
            finns i majoriteten av sjöfartsnationerna inom EU. Syftet med
            detta stöd är att ge rederierna bättre möjligheter att konkurrera
            med rederier i länder med så kallad bekvämlighetsflagg. Handelsjöfarten
            är en global näringsgren som i första hand behöver internationella
            regler. Tonnageskatten kommer att bli ett efterlängtat stöd som
            vi kristdemokrater har väntat på länge!
          </note>
          <note>
            Sverige har en lång och gedigen tradition av att vara en sjöfartsnation,
            och vi har fortsatt med denna goda tradition genom att vara världsledande
            på sjösäkerhet. Under det gångna året har EU fortsatt sin behandling
            av det tredje sjösäkerhetspaketet med bland annat hamnstatsdirektivet.
            Syftet med detta direktiv är att ännu tydligare fokusera på fartyg
            som bedöms utgöra en högre risk än andra. Gällande direktiv anger
            att 25 procent av alla utländska fartyg som kommer till Sverige
            ska kontrolleras. Detta mål har uppnåtts.
          </note>
          <note>
            Under året har också arbete pågått med att tillsammans med danska
            sjöfartsmyndigheten införa en gemensam sjötrafikövervakning i
            Öresund. Projektet är medfinansierat av EU, och ett avtal som
            reglerar formerna för ett gemensamt pilotprojekt om att inrätta
            och driva en sjötrafikledningscentral i Malmö har ingåtts mellan
            Danmark och Sverige.
          </note>
          <note>
            För alliansregeringen är sjösäkerheten oerhört viktig, och detta
            har markerats i budgeten genom att anslaget för sjöräddning har
            tillförts ytterligare 141 miljoner. En del av denna ökning beror
            på att Sjöfartsverket har fått ökade kostnader för helikopterberedskapen
            i samband med sjöräddningsinsatser. Regeringen har tillkallat
            en särskild utredare som ska utreda hur den offentliga sektorns
            användning av helikoptertjänsterna kan bli mer effektiv. Möjligheten
            till att samutnyttja, samfinansiera och samlokalisera ska undersökas
            för att uppnå bättre effektivitet. Frågor om huvudmannaskapet
            för helikopterverksamheten ska också undersökas.
          </note>
          <note>
            Sjömotorvägar är ett projekt inom TEN-T för att förbättra och
            effektivisera godstransporterna, och det är viktigt att Sverige
            de kommande åren är fortsatt aktivt på området och fortsätter
            att arbeta tillsammans med andra EU-länder för att utveckla sjömotorvägskonceptet.
            Fru talman! En god miljö där sjötransportsystemet anpassas för
            att uppnå en god hushållning med naturresurserna är viktigt. Inom
            sjöfarten är svavel och kväveoxider det största problemet. Under
            2006 infördes krav på lägre svavelhalter i det sjöfartsbränsle
            som används i Östersjöområdet.
          </note>
          <note>
            Sjöfartsverket har tillsammans med Energimyndigheten, Naturvårdsverket
            och Sika redovisat ett regeringsuppdrag om hur ett handelssystem
            med utsläppsrätter för kväve och svaveloxider ska kunna utformas
            så att sjöfarten kan ingå. Utredningen visar att ett sådant system
            är tekniskt möjligt att utforma, och regeringen har nu låtit remittera
            utredningen.
          </note>
          <note>
            Koldioxidutsläppen är i genomsnitt för Europasjöfart en sjättedel
            jämfört med lastbil och hälften jämfört med tåg mätt per tonkilometer,
            enligt EU-kommissionen. Man kan minska koldioxidhalten med 50
            procent om man sänker hastigheten till sjöss med en tredjedel.
            Det gäller dock att alla inom IMO eller i alla fall inom EU är
            med på att frångå just in time , alltså att tiden inte är en konkurrensfördel,
            för att detta ska kunna bli en realitet.
          </note>
          <note>
            Om man flyttar gods från väg eller järnväg till sjöfart mellan
            svenska orter är det mindre fartyg som är aktuella, men dessa
            fartyg släpper fortfarande ut en tredjedel jämfört med lastbil
            och mindre än tåget. Närsjöfarten kan utökas betydligt. Eftersom
            vi är ett land med lång kustlinje och stora sjöar har vi en stor
            potential. Ett normalt fartyg som trafikerar Vänern kan lasta
            104 lastbilar med semitrailer. Det skulle avlasta vårt vägsystem
            betydligt om mer gods kunde gå sjövägen. I Europa går hälften
            av all godstrafik på sjön.
          </note>
          <note>
            Situationen är dock annorlunda för andra utsläpp. När det gäller
            svaveloxid släpper fartygen i dag ut tio gånger mer än EU-lastbilen
            för samma transport. När det gäller kväveoxid är lastbilen och
            EU-sjöfarten ungefär lika dåliga. Däremot har de lastbilar som
            nu tillverkas mycket bättre värden.
          </note>
          <note>
            Det kanske därför är dags att införa ett utsläppshandelssystem
            som ger sjöfarten incitament att minska kväve- och svaveloxidutsläppen.
            Då kan de investera i katalysatorer eller gå över till gasdrift.
            Då skulle sjötransport vara helt utan konkurrens som godstransportmedel.
            Ett sådant system kan enligt den statliga utredningen vara i drift
            2012.
          </note>
          <note>
            Regeringen vill fortsätta att sätta fokus på den negativa miljöpåverkan
            som fortfarande finns inom sjöfarten. En sådan negativ påverkan
            är spridningen av främmande organismer genom barlastvattnet. En
            särskild utredare har tillsatts för att redovisa förutsättningarna
            för Sverige att ratificera den internationella konventionen för
            barlasthanteringen.
          </note>
          <note>
            Sjöfartsnäringen i dag är miljömedveten och vill förändra och
            påverka vår miljö till det bättre. Ett exempel är landanslutningen
            av el för fartyg medan de ligger vid kaj. Stena Line och Göteborgs
            hamn har under flera år haft denna möjlighet. Där har ett antal
            fartyg landansluten el medan de ligger vid kajen. EU- kommissionen
            har dessutom helt nyligen nominerat insatserna i Göteborgs hamn
            till Sustainable Energy Awards.
          </note>
          <note>
            Isbrytningen är en viktig del i sjöfartens bidrag till en positiv
            regional utveckling. Sjöfartsverket driver ett internationellt
            arbete med att utveckla isbrytarsamarbetet och även frågan om
            en harmoniserad isbrytarreglering. Uthyrningen av isbrytare för
            olika forskningsexpeditioner under icke isbrytarsäsong och till
            andra länders isbrytning har varit framgångsrik med bibehållen
            hög beredskap i svenska farleder och farvatten.
          </note>
          <note>
            Fru talman! Under detta år har några utredningar lämnats till
            regeringen som berör sjöfarten. Hamnstrategiutredningen lämnade
            i september sitt slutbetänkande där man redogör för vilka tio
            hamnar som man anser vara strategiskt viktiga för Sverige. Samma
            månad lämnades också betänkandet Strategiska godsnoder i det svenska
            transportsystemet , där samma utredare redovisar vilka orter som
            kan vara lämpliga för kombiterminaler när det gäller de strategiska
            godsstråken där hamnarna är en viktig del. Regeringen har bägge
            dessa utredningar ute på remiss, och remisstiden går ut i morgon.
          </note>
          <note>
            Jag vill avslutningsvis kommentera reservationerna och det i
            dem som berör sjöfarten. Det är framför allt Vänsterpartiets reservation
            nr 1 som berör Sjöfartsverkets jämställdhetsmål och att detta
            mål ska ha lika stor prioritet som övriga transportpolitiska delmål.
          </note>
          <note>
            Regeringen har gett Sika i uppdrag att se över och lämna förslag
            till reviderade transportpolitiska mål. Detta uppdrag ska redovisas
            den 27 juni 2008. Översynen kommer att präglas av ett öppet arbetssätt
            och kommer att ske i nära samarbete med transportsystemets aktörer.
            Det kan hända att dessa prioriteringar kommer att avvika från
            de mål som den förra regeringen och dess samarbetspartier ansett
            vara viktigast för transportsektorn i Sverige.
          </note>
          <note>
            Med detta yrkar även jag bifall till förslaget i betänkandet
            och avslag på samtliga reservationer.
          </note>
          <note>
            Eftersom alla andra har tackat vårt kansli vill jag göra likadant.
            Jag tackar för gott samarbete. Jag vill önska er en fin fortsättning
            på lucia, en god jul och ett gott nytt år. Jag höll nästan på
            att säga glad påsk också, men det väntar vi med.
          </note>
          <note>
            God jul och gott nytt år!
          </note>
          <note type="speaker">
            Anf. 164 CHRISTINA AXELSSON (s) replik:
          </note>
          <note>
            Fru talman! Jag tackar Annelie Enochson. Det här var tio minuter
            om vad som händer i sjöfarten, kan man säga. Det var lite upplysningar.
            Det var fint.
          </note>
          <note>
            En god sjöfart skulle bli ännu bättre med tonnageskatt. Ungefär
            så uttryckte sig Annelie Enochson från Kristdemokraterna. Då undrar
            jag: Vad är det som nu hindrar den här borgerliga regeringen som
            är moderatledd att faktiskt införa tonnageskatt? Näringen väntar
            ju på det. Det handlar om det sista steget.
          </note>
          <note>
            Riksdagens skatteutskott sade så sent som i februari 2007 att
            det här måste komma någon gång. Vi förväntar oss att regeringen
            verkställer riksdagens beslut, sade vi socialdemokrater i vår
            budgetmotion under utgiftsområde 22, som jag upplysningsvis kan
            berätta att vi pratar om just nu. Det handlar om transporter alltså.
          </note>
          <note>
            Jag skulle vilja fråga Annelie Enochson: När kommer förslaget
            om tonnageskatt på riksdagens bord?
          </note>
          <note type="speaker">
            Anf. 165 ANNELIE ENOCHSON (kd) replik:
          </note>
          <note>
            Fru talman! Vi har skrivit i två budgetar att tonnageskatten
            ska komma under denna mandatperiod. Vi kristdemokrater har drivit
            denna fråga länge. Vi drev den under hela tiden som vi inte satt
            i majoritet. Det är en viktig fråga. Vi inser att det är detta
            som näringen behöver.
          </note>
          <note>
            Just nu ligger frågan på Finansdepartementet. Som med alla stora
            frågor utredningen kom redan 2005, tror jag utreder man och tittar
            vidare om det är något som behöver kompletteras. Så den är under
            utredning. Just nu ligger den på Finansdepartementets bord.
          </note>
          <note type="speaker">
            Anf. 166 CHRISTINA AXELSSON (s) replik:
          </note>
          <note>
            Fru talman! Jag tackar Annelie Enochson för den upplysningen.
            Men jag förstår inte riktigt. Är inte tonnageskattefrågan utredd
            både på längden och tvären? Näringen är positiv, och Annelie Enochson
            säger att de borgerliga partierna är positiva. Vi socialdemokrater
            är positiva. Vad är problemet? om jag får säga så. Vad är hindret
            för att det faktiskt kommer?
          </note>
          <note>
            Under mandatperioden tycker jag är för svävande för att komma
            från Annelie Enochson som ingår i ett av regeringens partier.
            Hon måste ändå ha vetskap om när en så viktig fråga för sjöfarten
            kommer, eftersom hon är så på vad gäller behovet av sjöfart.
          </note>
          <note type="speaker">
            Anf. 167 ANNELIE ENOCHSON (kd) replik:
          </note>
          <note>
            Fru talman! Christina Axelsson kan inte begära av mig att jag
            ska ge ett exakt datum. Det kommer hon inte att få. Jag kan inte
            ge ett exakt datum. Att det kommer, tror jag. När får vi se.
          </note>
          <note type="speaker">
            Anf. 168 PETER PEDERSEN (v) replik:
          </note>
          <note>
            Herr talman! Jag försökte redovisa att Vänstern har skapat ett
            betydande utrymme för viktiga infrastruktursatsningar inte minst
            på järnvägssidan genom att förorda en långfinansiering, som i
            de flesta andra ekonomier.
          </note>
          <note>
            Men vi gör satsningar även på sjöfart. Jag ska börja med den
            kommentar som Annelie Enochson gör om vår reservation. Jag har
            full respekt för att man vill se över de transportpolitiska målen
            och se om man ska vidareutveckla dem och så vidare. Jag hoppas
            att de blir bättre och inte sämre, om vi nu ska uppnå de mål vi
            vill. Men jag tycker att det är lite märkligt formulerat.
          </note>
          <note>
            Vi konstaterar att Sjöfartsverket inte som andra myndigheter
            och verk har lyckats klargöra och lyfta upp jämställdhetsmålet.
            Då tycker jag att man ska tydliggöra att så länge vi har fastställt
            politiska beslut i Sveriges riksdag förväntar vi oss att samtliga
            trafikverk ska leva upp till dem. Man kan liksom inte bara se
            mellan fingrarna därför att man ser över verksamheten och kanske
            ska komma fram till nya mål. Det vore ungefär som om vi skulle
            ändra hastighetsgränserna och att vi då skulle skippa de hastighetsgränser
            som gäller just nu och inte bry oss om dem som kör för fort. Så
            kan man inte se det. De bestämmelser som gäller, de gäller. Vi
            tycker i reservationen att det ska gälla även Sjöfartsverket.
          </note>
          <note>
            Jag skulle vilja ställa en fråga. Vi har ett skatteväxlingssystem
            där vi kan konstatera att det är orimligt att handelssjöfarten
            ska betala samtliga kostnader för infrastruktur inom sjöfart.
            Den ska alltså betala för fritidsbåtsverksamheten vad gäller till
            exempel farleder och sjösäkerhet.
          </note>
          <note>
            Jag tycker att det är rimligt att man inför en fritidsbåtsskatt
            som gör att fritidsbåtarna får stå för sina egna kostnader. Genom
            den skatten möjliggör vi ganska betydande satsningar som skulle
            underlätta för handelssjöfarten att konkurrera på mer likartade
            villkor med till exempel vägtransporter. Hur ser Kristdemokraterna
            på det?
          </note>
          <note type="speaker">
            Anf. 169 ANNELIE ENOCHSON (kd) replik:
          </note>
          <note>
            Herr talman! Till att börja med gäller det Sjöfartsverket. Jag
            läste på vad vi hade debatterat förra året. Då var det samma reservation,
            och jag gav ungefär samma svar. Jag tänkte att jag ringer till
            Sjöfartsverket och frågar varför de inte har redovisat det här.
            Jag ska läsa upp precis det svar de gav till mig. De säger så
            här:
          </note>
          <note>
            Vi gjorde en omfattande kartläggning av 20032004 över könsfördelningen
            i arbetsgrupper. Det var ett mödosamt arbete bland annat på grund
            av definitionsfrågan och den omfattande mängd arbetsgrupper som
            kunde komma i fråga. Fördelningen blev 8020, och vi har anledning
            att tro att detta förhållande inte har ändrats. På grund av olika
            oklarheter kring hur just detta mått kan uppföljas har vi inte
            gjort någon senare uppföljning.
          </note>
          <note>
            Det var Sjöfartsverkets svar när jag ställde samma fråga till
            dem.
          </note>
          <note>
            Peter Pedersen säger att det är oerhört viktigt med handelssjöfarten
            och farleder. Ja, det är det. Handelssjöfarten är oerhört viktig.
            Jag kan bara ställa en fråga tillbaka: Varför har man inte under
            de här tolv åren sett till att varje trafikslag får bära sin egen
            kostnad om man just nu poängterar hur oerhört viktigt det är?
          </note>
          <note>
            Vi håller på att utreda båtskatten. Det kommer så småningom en
            proposition från regeringen där både båtskatt och båtkörkort och
            alltihop kommer att finnas med, om jag inte missminner mig.
          </note>
          <note type="speaker">
            Anf. 170 PETER PEDERSEN (v) replik:
          </note>
          <note>
            Herr talman! Jag konstaterar bara att jag har all respekt för
            att det kan vara mödosamt att leva upp till de trafikpolitiska
            målen. Men jag utgår från att samtliga verk upplever samma svårighet
            som Sjöfartsverket upplever. Det kan inte vara en undanflykt för
            att man inte gör det man ska.
          </note>
          <note>
            Sedan kommer den vanliga frågan: Varför har inte ni gjort det
            här tidigare? Bland annat kan man säga att skillnaden mellan förra
            mandatperioden och nu är att det då var Socialdemokraterna som
            hade regeringsmakten och hade två samarbetspartier som inte satt
            i regeringen. Nu är det ett antal borgerliga partier som sitter
            i regeringen.
          </note>
          <note>
            Jag konstaterar bara att det inte är någon hemlighet att Vänsterpartiet
            och Miljöpartiet har en delvis annorlunda syn än samtliga andra
            partier. Vi tycker nämligen att det är orimligt att man har ett
            speciellt sätt att finansiera sjöfarten och att de ska ta in avgifter
            för att finansiera sin verksamhet. Det ska vara likvärdigt, tycker
            vi. Men där har vi inte något stöd, för det är tyvärr bara Miljöpartiet
            och Vänsterpartiet som tycker så här.
          </note>
          <note>
            Jag skulle vilja höra vilka de tunga argumenten är för att man
            ska ha ett separat, annorlunda system just för sjöfarten. Är det
            till fördel om vi vill öka resandet både vad gäller persontrafik
            och framför allt vad gäller gods till sjöss och ta bort lite ytterligare
            från vägtrafiken? Är det bra eller dåligt att man har ett system
            som bygger på att man ska finansiera verksamheten i så stor utsträckning
            via avgifter och inte via anslag, vilket ju är det normala i övriga
            sammanhang?
          </note>
          <note type="speaker">
            Anf. 171 ANNELIE ENOCHSON (kd) replik:
          </note>
          <note>
            Herr talman! Vad jag vet är att detta är ett gammalt system som
            ligger kvar. Nu tittar man bland annat på Sjöfartsverket och dess
            organisation. Det pågår en utredning av detta. Jag vet att man
            har tittat på att överföra en del av farledsavgifterna till lotsavgifter.
            Man tittar också på differentierade farleder. Det innebär att
            om du har ett riktigt bra sjöfartyg kan du betala mindre farledsavgift.
            Det finns alltså saker som görs, och jag är övertygad om att det
            finns ännu mer att göra.
          </note>
          <note>
            Vi har som sagt var suttit i ett och ett halvt år, och vi kommer
            nog att kunna fortsätta att förbättra även den här delen. Det
            är jag helt övertygad om.
          </note>
          <note type="speaker">
            Anf. 172 Statsrådet ÅSA TORSTENSSON (c):
          </note>
          <note>
            Herr talman! Det har varit en intressant och intensiv debatteftermiddag.
            Centerpartiet var först ut i Sverige med att visa Al Gores film
            En obekväm sanning för allmänheten dokumentären om den globala
            uppvärmningen, den obekväma sanningen som kräver nya vägval och
            tydligt politiskt ledarskap världen över för att vi ska nå ett
            hållbart samhälle.
          </note>
          <note>
            Just nu sitter miljöministern i avgörande förhandlingar i FN:s
            klimatmöte på Bali. Klimat- och miljöengagemang leder till Nobelpris.
            Klimat- och miljöutmaningar har alltså i allra högsta grad sin
            hemvist i dagens debatt om utgiftsområde 22 och om transportpolitik
            och infrastruktur.
          </note>
          <note>
            Herr talman! Sverige är ett mycket handelsberoende land och har
            en utrikeshandel på drygt 80 procent av bnp. Svensk varuexport
            ökar kontinuerligt. Det innebär att transporterna ökar. Trycket
            på infrastrukturen ökar och godstrafiken ökar. Sveriges geografiska
            läge och vårt avlånga land leder till att transporter och infrastruktur
            både inom Sverige och på viktiga stråk utanför Sverige har mycket
            stor betydelse för jobbens konkurrenskraft gentemot andra delar
            av världen.
          </note>
          <note>
            Vid mitt besök i Kina under hösten mötte jag företrädare för
            både regering och transportföretag som hade ett mycket starkt
            fokus på att öka effektiviteten på sina transporter. Man vill
            förbättra logistiken och minska transportkostnaderna genom att
            bygga nya motorvägar, hamnar och järnvägar på ett sätt som naturligtvis
            ännu tydligare markerar Sveriges och västvärldens behov av ännu
            effektivare godslogistik och smarta miljötransportlösningar.
          </note>
          <note>
            Därför, herr talman, är det mycket anmärkningsvärt att nu möta
            en opposition som nyvaket börjar debattera vikten av infrastruktursatsningar,
            miljösatsningar och klimatriktiga transporter och dessutom pratar
            om vikten av resurser till underhåll av infrastrukturen.
          </note>
          <note>
            Herr talman! Det som Socialdemokraterna, Vänsterpartiet och Miljöpartiet
            lämnade efter sig är ett underhållsberg på järnvägssidan som placerar
            Sverige sämst i den europeiska järnvägsunionens rankning. Det
            resultatet ser vi genom förseningar och stopp på våra järnvägar.
          </note>
          <note>
            Underhållsbehovet på våra vägar är i så många fall så allvarligt
            att det är risk för att vägslitaget är så långt gånget att det
            är nyinvestering som krävs. Snacka om att ta ansvar för att nästa
            generation inte ska behöva betala våra brister!
          </note>
          <note>
            Herr talman! Dessutom är den befintliga väg- och järnvägsplanen
            som gäller för 20042015 byggd som ett vackert luftslott som runt
            omkring i det svenska landskapet har lämnat efter sig spadar.
            Spadtag togs, och vägprojekt startades mitt i den heta valrörelsen
            fast ingen ekonomisk täckning fanns. Spadarna finns kvar. Men
            den av Socialdemokraterna avsatta budgetramen räckte inte till
            grävmaskinerna.
          </note>
          <note>
            Det här är naturligtvis allvarligt för Sverige, för jobben, för
            företagandet och för klimatet. Sammantaget finns det ett resursbehov
            för eftersatt underhåll på väg och järnväg på 30 miljarder kronor.
            För innevarande infrastrukturplan fram till 2015 saknas gigantiska
            belopp på uppemot 90 miljarder kronor.
          </note>
          <note>
            Det vore kanske på sin plats att ni socialdemokrater, gärna med
            Christina Axelsson i täten, tog en ny vända till era kommunstyrelseordförande
            runt om i landet, plockade upp era kvarglömda spadar och förklarade
            att det aldrig har funnits några realistiska ekonomiska ramar
            för den plan som alla trodde gällde.
          </note>
          <note>
            Herr talman! Att undvika att ta sig an befintliga problem genom
            att skjuta underhåll på framtiden har lett till att i dagsläget
            svarar Banverket i sin revidering att många sträckor är så nedgångna
            att de inte anser det lönt att ens sätta i gång till exempel ett
            underhållsarbete på motsvarande 250 miljoner eftersom den bansträckningen
            har ett underhållsbehov på 3,6 miljarder för att banan ska få
            kapacitet och tillräckligt hög fart för att just vara ett konkurrenskraftigt
            alternativ till vägen. Så är läget för till exempel Tjustbanan.
          </note>
          <note>
            Att Ådalsbanans restaurering skjuts på framtiden på grund av
            ekonomiska brister i järnvägsplanen är naturligtvis kapitalförstöring
            med tanke på Botniabanans roll för effektivare godstransporter.
          </note>
          <note>
            Vägverket lägger fram förslag om att skjuta viktiga vägprojekt
            för ökad trafiksäkerhet och effektivare transporter på framtiden.
            Det gäller E 6:an mellan Trelleborg och Vellinge, E 22:an och
            E 4:an och E 12:an runt Umeå.
          </note>
          <note>
            Herr talman! Klimatutmaningen och effektiva transporter är avgörande
            för att Sveriges företag och svenska jobb fortsatt ska vara vinnare
            i en global värld. Därför bygger vi nu underifrån och knyter samman
            Sverige. Det finmaskiga vägnätet, det enskilda vägnätet som är
            så avgörande för basindustrin, turistföretagandet och för att
            människor ska kunna bo och verka på landsbygden, tillskjuts 130
            nya miljoner.
          </note>
          <note>
            Resurser till kanalisering av bredband för att smart nyttja samförläggning
            för bredbandsutbyggnad tillförs.
          </note>
          <note>
            Vi intensifierar arbetet med tillgänglighet i våra storstäder.
            Det är inte acceptabelt att en pendlare i Stockholmsregionen till
            exempel kommer en vecka för sent till sitt jobb varje år. Snacka
            om att missbruka resurser!
          </note>
          <note>
            Underhåll av järnväg prioriteras redan 2007 med inriktning på
            att just minska förseningar i och runt Stockholm, och ytterligare
            underhållsresurser tillförs 2008. I budgeten för 2008 tillförs
            nya 1,2 miljarder.
          </note>
          <note>
            Regeringen knyter ihop Sverige och lägger grund för smarta transportkedjor
            och transportslagsövergripande planering.
          </note>
          <note>
            När det gäller utvecklingen av våra transportslag ser vi att
            sjöfartens andel i dag är 38 procent. Det ska jämföras med att
            den var 50 procent fram till 70-talet. Järnvägstrafikens andel
            har legat ganska konstant på drygt 20 procent den senaste tioårsperioden
            medan just vägtrafiken har ökat under hela perioden.
          </note>
          <note>
            Transportsektorn som helhet använder mycket energi och har en
            mycket hög oljeanvändning. Här finns fortfarande det mesta ogjort
            till skillnad mot andra sektorer som varit föregångare i energisparande
            och omställning till mer miljövänliga bränslen och system.
          </note>
          <note>
            Regeringens miljöbilspremie visar vägen. Miljöbilsförsäljningen
            slår rekord på rekord. Sverige har börjat byta ut sin gamla bensinslukande
            bilpark.
          </note>
          <note>
            Regeringen tror på starka ekonomiska styrmedel. Till skillnad
            mot den socialdemokratiska regeringen beskattar vi nu miljöutsläpp.
            Vi höjer CO2-utsläppen och styr därmed också över till alternativa
            bränslen. Det resultat som Naturvårdsverket redovisar visar att
            Sverige lyckats plana ut transporternas ökande utsläpp och till
            och med minskat växthusgaserna.
          </note>
          <note>
            Volvo visar hur deras fordon utvecklas med olika typer av miljömotorer,
            och Scania utvecklar hybridmotorer för bussar och lastbilar. Det
            är ett bra bevis på att miljökunnande och miljöteknik är ett vinnande
            koncept för svenska företag och jobben i Sverige. Vi måste nu
            också bli smartare inom godslogistik till nytta för både ekonomi
            och miljö.
          </note>
          <note>
            Herr talman! Med ett gediget underlag, med ett regionalt fokus
            och samråd, med ett antal utredningar om bland annat kombiterminaler,
            hamnstrategi och flygplatser, med många remissynpunkter, med ett
            helhetsperspektiv, med ett transportslagsövergripande angreppssätt
            och med motsvarande effektivitetskrav på myndighets- och affärsverksamheten
            finns i dag ett bra underlag för att få mer väg och järnväg för
            pengarna och för att finna rätt prioriteringar och ekonomiska
            och klimateffektiva transportkedjor. Alla transportslag behövs
            i vårt avlånga land.
          </note>
          <note>
            Med en transportslagövergripande planering blir sambanden mellan
            väg, järnväg, sjöfart och flyg tydligare och stärker ett klimatstyrt
            godsflöde samt gör människors möjlighet att åka kollektivt mer
            attraktivt.
          </note>
          <note>
            Herr talman! Utgångspunkten är att vi 2009 ska ha en ny inspektionsmyndighet.
            Den utredare som jag har tillsatt föreslår att det är möjligt
            att genomföra en bolagisering av Vägverket, Vägverket Produktion
            och Konsult samt Banverket Produktion och Projektering 2009 och
            2010. Jag räknar med att lämna en proposition under våren.
          </note>
          <note>
            Vägverket och Banverket i samverkan lämnar förslag på en nationell
            handlingsplan för kollektivtrafikens långsiktiga utveckling vid
            årsskiftet.
          </note>
          <note>
            Under hösten har en utredare tillsatts för att lämna förslag
            på hur en ökad konkurrens på persontransporter på järnväg kan
            genomföras. I samband med detta har ett flertal trafikhuvudmän,
            efter ansökan, getts trafikeringsrätt på Öresundstågen från Malmö
            till Göteborg respektive Alvesta, allt i syfte att skapa smidigare
            trafikflöden för människor som pendlar i denna region som går
            på högvarv med ett mycket hårt tryck på kollektivtrafiken.
          </note>
          <note>
            Med ett särskilt fokus på miljöpåverkan och jämställdhet sker
            en översyn av de transportpolitiska målen, allt i syfte att skapa
            ett tydligare samband mellan tillväxt och miljö och se transportpolitikens
            allt viktigare roll för att skapa ett jämställt arbetsliv för
            män och kvinnor.
          </note>
          <note>
            Trafiksäkerhetsarbetet kräver fortsatt nya insatser, och tyvärr
            ökar dödsolyckorna återigen. Åtgärder som utvidgad riskutbildning,
            nya metoder för att minska olyckor som beror på sömn, alkolåsstrategi,
            kompetensutveckling för yrkesförare, ny lagstiftning om mopederna,
            ökad samverkan mellan Vägverket och motorcyklistorganisationer,
            nya hastighetsgränser är alla förslag i syfte att möta ökade krav
            på trafiksäkerhet. Men vi vet alla att det enklaste sättet att
            minska antalet dödsolyckor är att använda bilbälte, köra nykter
            och hålla hastighetsgränserna.
          </note>
          <note>
            Herr talman! Med utgångspunkt i Balimötet och med inriktningen
            att stärka de svenska jobbens konkurrenskraft bereds en proposition
            för att möta dessa stora krav och utmaningar på infrastrukturen.
          </note>
          <note>
            Herr talman! Tyvärr finns det så stora brister i de infrastrukturplaner
            som finns för perioden 20042015 att det inte räcker med en enkel
            revidering enligt de analyser som nu görs på departementet. Det
            krävs ett grundläggande arbete. Det förstår alla ni som tillsammans
            ställt 100 interpellationer och frågor enbart inom väg- och järnvägsområdet
            under 2007. Ni vet att de planer som ni efterfrågar inte håller
            och att ramarna inte har varit realistiska. Det visar sig att
            det inte går att fortsätta lappa och laga, utan här krävs en tydlig
            närtidssatsning för att den framtida inriktningen och den framtida
            planen ska vara genomförbar och kunna möta just de krav och behov
            som finns runt omkring i Sveriges kommuner och näringsliv både
            på väg- och järnvägssidan.
          </note>
          <note>
            Staten anses i dag inte vara en pålitlig partner. Det är naturligtvis
            ohållbart eftersom kommunernas egna planeringar redan har börjat.
            Företagens snabba förändring är beroende av att alla parter som
            ingår i ett samhällsbyggande, som väg och järnväg är, håller det
            som är överenskommet. Därför är det avgörande för mig att åtgärda
            de stora brister som Socialdemokraterna och övriga i oppositionen
            lämnat efter sig och att därmed lägga en inriktning och en realistisk
            investeringsplan som är hållbar och förutsägbar över tid.
          </note>
          <note type="speaker">
            Anf. 173 KARIN SVENSSON SMITH (mp) replik:
          </note>
          <note>
            Herr talman! Det gläder mig att ministern har sett En obekväm
            sanning av Al Gore. Jag undrar därför hur den transportpolitik
            ni hittills har bedrivit går ihop med dessa insikter om klimathotet
            som vår generations ödesfråga. Det skriver ni så vackert om i
            den första regeringsdeklarationen.
          </note>
          <note>
            Jag har ett antal frågor som handlar om vad ni har gjort sedan
            dess. Hur går förslaget om Förbifart Stockholm för 25 miljarder
            ihop med att minska klimathotet? Förklara hur det minskar klimathotet!
            Förklara också varför intäkterna från trängselavgifterna ska gå
            till väg i stället för till kollektivtrafik i strid med folkomröstningsresultatet!
            Förklara hur klimathotet minskar genom att man flyttar investeringsmedel
            till väg från järnväg! Förklara hur man minskar klimatpåverkan
            genom att ha längre lastbilar och ta konkurrenskraft från järnvägen
            i Europa!
          </note>
          <note>
            Hur reagerar klimatet om man tar bort flygskatten? Det var nästan
            det första ni gjorde. I stället stoppar ni in flyget i industrins
            utsläppshandel, vilket såvitt jag förstår bara leder till att
            man flyttar ut svensk basindustri och inte sätter någon press
            på klimatåtgärder inom flyget.
          </note>
          <note>
            Alla dessa järnvägssträckningar som ni har stoppat, hur påverkar
            det klimatet?
          </note>
          <note>
            Det Open-Skies-avtal som du har medverkat till, som gör det enklare
            att flyga och beräknas öka flygtrafiken mellan USA och Europa,
            hur påverkar det klimatet?
          </note>
          <note>
            Att ta bort SJ:s möjligheter att konkurrera med inrikesflyget,
            är det bra eller dåligt för klimatet?
          </note>
          <note>
            Jag vet att du har begränsad tid, men jag är tacksam om jag får
            svar på någon av dessa frågor.
          </note>
          <note type="speaker">
            Anf. 174 Statsrådet ÅSA TORSTENSSON (c) replik:
          </note>
          <note>
            Herr talman! Förbifart Stockholm är väl en väg som kanske Karin
            Svensson Smith borde svara för utifrån den plan som ligger.
          </note>
          <note>
            Vad gäller införandet av trängselskatten i Stockholm är det naturligtvis
            så att den här regeringen ser att det behövs vägar i och runt
            Stockholm. Vi har en kollektivtrafik som också är starkt beroende
            av bra vägar i och runt Stockholm.
          </note>
          <note>
            När vi tydligt engagerar oss i att längre lastbilar också får
            genomslag i övriga Europa är det utifrån syftet att just minska
            transporterna på vägarna, att få en effektivare godstransport
            med de långa lastbilarna. Därför har Holland valt att göra just
            en prövoperiod. Det är också därför som vi har valt att tillsätta
            en utredning som har till syfte att utvärdera långa lastbilar
            i förhållande till det gods som går på vägar.
          </note>
          <note>
            Vad gäller Banverkets, efter revideringen, mycket tydliga svar
            att det inte finns tillräckligt med pengar och inte har funnits
            tillräckligt med pengar i de här planerna, faller ansvaret väldigt
            mycket på Karin Svensson Smith.
          </note>
          <note>
            När vi dessutom i dag ser ett hårt tryck och förseningar på den
            spårbundna trafiken faller det också väldigt hårt tillbaka på
            Karin Svensson Smith, eftersom ni inte har prioriterat underhållssidan.
            Det är det mest akuta man har i Stockholm och runt om i våra storstäder.
            Det är därför den här regeringen väljer att också lägga resurser
            på underhåll på järnvägssidan, just för att det är det smarta
            och det snabbaste sättet att göra kollektivtrafiken konkurrenskraftig
            i och kring Stockholm.
          </note>
          <note type="speaker">
            Anf. 175 KARIN SVENSSON SMITH (mp) replik:
          </note>
          <note>
            Herr talman! Jag förstår inte på vilket sätt jag skulle göras
            ansvarig för Förbifart Stockholm. Jag har aldrig någonsin representerat
            något parti som tillskyndat det.
          </note>
          <note>
            När det gäller intäkterna från trängselskatten undrar jag om
            det inte är en poäng att respektera folkomröstningsresultat. Folk
            här i Stockholm vill att intäkterna ska gå till kollektivtrafik,
            som de till dels skulle göra. Jag förstår inte hur ni kan flytta
            dem till vägar och säga att det är en klimatåtgärd.
          </note>
          <note>
            Längre lastbilar säger Tyskland och Storbritannien nej till med
            hänvisning till att det strider mot deras klimatpolitik, därför
            att de skulle ta marknadsandelar från järnvägen.
          </note>
          <note>
            Den utredning som regeringen har tillsatt blev färdig förra måndagen.
            Den visar att om Sverige skulle EU-harmonisera regelverket till
            det som gäller i Europa, det vill säga mindre lastbilar, skulle
            klimatpåverkan bli mindre. Studera gärna den och ta intryck av
            det! Det är i det här fallet bättre att Sverige anpassar sig till
            EU i stället för tvärtom.
          </note>
          <note>
            Sedan gäller det att satsa på kollektivtrafiken framöver. Det
            gäller såväl järnvägsinvestering som att trafiken ska fungera.
            Jag vill återkomma till frågan om SJ. Vi hade ett seminarium dagen
            innan ni fattade beslut i regeringen. De tre som talade visade
            att det finns en garanterad vinnare om SJ:s möjligheter att köra
            X 2000-trafik minskar. Det är inrikesflyget. Jag kan väl förstå
            att man i Skåne hellre vill att ett statligt subventionerat järnvägsföretag,
            DSB, ska köra, för det blir mer trafik till lägre kostnad. Men
            varför ska man av klimatskäl flytta över transporter från interregional
            tågtrafik till flyget?
          </note>
          <note type="speaker">
            Anf. 176 Statsrådet ÅSA TORSTENSSON (c) replik:
          </note>
          <note>
            Herr talman! Vad gäller långa lastbilar utifrån ett EU-perspektiv
            är det så att EU-kommissionen har valt att starta ett analysarbete
            just med anledning av vårt arbete kring långa lastbilar. Det ska
            bli intressant att följa det arbetet.
          </note>
          <note>
            Åter tillbaka till trafikeringsrätten i Skåneregionen och upp
            mot Göteborg och Alvesta. Det är en region där det är ett oerhört
            tryck på kollektivtrafiken. Det vet Karin Svensson Smith. Och
            när det mitt i den här regionen finns ett antal trafikhuvudmän
            som är intresserade av att skapa bättre förutsättningar för att
            fler människor ska välja att åka med kollektivtrafiken börjar
            Miljöpartiet att ifrågasätta detta. Det rimmar väldigt illa.
          </note>
          <note>
            Samtidigt blir jag också lite förvånad när jag i andra sammanhang
            kan läsa att representanter från SJ mycket tydligt visar på att
            konkurrensen om nattrafiken till exempel från Göteborg till Storlien
            har stimulerat SJ till att skapa ännu bättre förutsättningar för
            att resenärerna ska ha fler valmöjligheter och fler avgångar att
            välja mellan. Det har trissat SJ så till den grad, och det är
            naturligtvis också till gagn för resenärerna.
          </note>
          <note>
            Jag ser med tillförsikt fram mot det här försöket. Det ska bli
            mycket spännande att skapa förutsättningar för ökat kollektivtrafikåkande
            i Skåneregionen och dess närområde.
          </note>
          <note type="speaker">
            Anf. 177 PETER PEDERSEN (v) replik:
          </note>
          <note>
            Herr talman! Det brukar sägas att oppositionen är så splittrad.
            Men jag konstaterar att jag och Karin Svensson Smith i varje fall
            med häpnadsväckande precision ställt likartade frågor. Eftersom
            vi inte fick svar på samtliga ska jag också ställa några så kanske
            ministern kan välja dem hon inte hann beröra.
          </note>
          <note>
            På vilket sätt gynnas klimatet och klimatpolitiken av att regeringen
            väljer att säga att trängselavgifter ska gå till vägar, inte till
            kollektivtrafik? En ökad andel av investeringen ska ske inom vägsektorn.
            Ni har inte någon som helst politik för att öka det kollektiva
            resandets andel av alla resor. Man säger att man vill det, men
            vad har ni för konkreta förslag?
          </note>
          <note>
            Nya hastighetsgränser, när vi tog det beslutet var det väldigt
            svårt för ministern att precisera vad som skulle gälla för koldioxidutsläpp.
            Skulle man kunna säga att det skulle leda till oförändrade eller
            minskade mängder? Om man höjer hastigheten ökar också koldioxidutsläppen.
            Det fick vi inget svar på.
          </note>
          <note>
            Avreglering och konkurrensutsättning, av ideologiska skäl, skulle
            jag vilja säga, snarare än av omtanke om klimatet. Var det inte
            så i stället att SJ ska trafikera, de har liksom monopol där de
            vill köra. Nu har vi avreglerat hela Norrland och man säger att
            det ska vara försöksverksamhet. Varför inte avvakta den verksamheten
            innan man går vidare och kör samma linje i Skåne? Om man inte
            vill lyssna på miljöpartister och vänsterpartister, varför inte
            ta intryck av och lyssna på vad ledande personer inom SJ AB säger?
            De röstar definitivt inte på vårt parti. De avråder från den här
            typen av marknadslek som kan få förödande konsekvenser för den
            samlade järnvägstrafiken.
          </note>
          <note>
            Att ta in flyget i handeln med utsläppsrätter hörde vi en föredragning
            om på en utfrågning vi hade. Svensk industri är mycket orolig
            för det.
          </note>
          <note>
            Avslutningsvis: Är det inte bättre att Volvo, Scania och andra
            satsar på att ta fram mer effektiva fordon som drar mindre bränsle
            än att lägga sina resurser på att bygga vägar och järnvägar fram
            till sina produktionsanläggningar? Är inte det en dålig användning
            av det kapital som byggs upp i de stora svenska företagen?
          </note>
          <note type="speaker">
            Anf. 178 Statsrådet ÅSA TORSTENSSON (c) replik:
          </note>
          <note>
            Herr talman! Det blir ganska likartade frågor. Men återigen då:
            Trängselavgiften i Stockholm går till bra vägar i och kring Stockholm
            till gagn också för kollektivtrafiken, eftersom ni tidigare har
            bekräftat att kollektivtrafiken också behöver väg.
          </note>
          <note>
            Vi skapar förutsättningar för minskade förseningar och förbättringar
            för kollektivtrafiken, för resenärerna i Stockholm, genom att
            redan i årets budget lägga resurser på att stärka järnvägen i
            och kring Stockholm och ytterligare resurser 2008, precis de pengar
            som ni har avstått från att satsa.
          </note>
          <note>
            Det är dags att i dag, 2007, börja prata om vad som långsiktigt
            ska göras. Det här är ju en situation som människor befinner sig
            i här och nu. Vi prioriterar underhåll av järnväg just för att
            underlätta människors pendlande, så att vi både minskar frustrationen
            hos vanliga människor och ser till att de kan komma fram i tid,
            som har förutsagts att vi ska göra.
          </note>
          <note>
            Skåneregionen och ägarna till länstrafikföretagen befinner sig
            i ett geografiskt område som går för högtryck och där människor
            väljer att åka kollektivt. Skånetrafiken med flera vill verka
            för att förbättra situationen för pendlarna i det här geografiska
            området.
          </note>
          <note>
            Jag förstår inte denna upprördhet, när vi har till syfte att
            stärka människors möjligheter att bo och verka var de vill och
            dessutom deras möjligheter att välja att åka kollektivt. I dagsläget
            finns det även där en frustration över att man får stå på tåg
            och att man kommer för sent.
          </note>
          <note type="speaker">
            Anf. 179 PETER PEDERSEN (v) replik:
          </note>
          <note>
            Herr talman! Det som gör mig något bekymrad är att regeringen
            inte inser att man måste se till helheten. Det är ungefär som
            om man har ett fotbollslag med en vänsterytter som vill ha fri
            passage, som vill springa lite hur han vill och som tycker att
            han vill spela sitt spel och inte ser att han ingår i ett större
            mönster, i ett lag, och att hela laget ska fungera om det ska
            gå bra.
          </note>
          <note>
            Om vi släpper loss konkurrensen inom trafiken i Skåne så att
            det fungerar bra för skåningarna så är det jättebra, men vad händer
            då för den övriga trafiken, till exempel de från Skåne som ska
            resa interregionalt till Stockholm?
          </note>
          <note>
            Lyssna på Rikstrafiken! Vi hade en jättebra föredragning från
            Rikstrafiken i trafikutskottet för några veckor sedan där man
            påtalade svårigheterna med att förena och släppa in länstrafikhuvudmän
            och andra på spåret. Det stör så att säga den långväga trafiken.
            Då kommer vi att få just den överflyttning som har nämnts här
            tidigare, och då riskerar vi att de som i dag tar tåget mellan
            våra större städer i stället väljer att flyga. Det gynnar inte
            klimatet. Vi kan inte göra den typen av misstag. Man måste ha
            ett mer strategiskt och långsiktigt tänkande.
          </note>
          <note>
            Vi kan titta på det här med lastbilarna. Jag ställde en fråga
            om detta. I rapporten som kom om de åtgärder som sattes in vid
            stormen Gudrun kom man fram till att det som hade haft störst
            effekt var att man tillät fler att sätta in fordon, till exempel
            även utländska lastbilar inte att man tillät övervikt, alltså
            att man skulle få lasta mer. Om nu det gällde under stormen Gudrun
            att det var mer effektivt att ha fler som körde än att ha väldigt
            tunga fordon varför gäller inte det allmänt, så att säga?
          </note>
          <note>
            Vill ministern på allvar hävda att syftet med att vi ska införa
            längre och tyngre lastbilar skulle vara att det skulle missgynna
            vägtrafiken? Jag uppfattade det nästan så. Det skulle innebära
            att vi då fick mer gods som skulle transporteras inom sjöfart
            och på spår. Men i stort sett alla andra experter säger att om
            vi gör det så gynnar det proportionellt sett vägtrafik, och då
            kommer vi att få mer trafik och gods som transporteras på våra
            vägar och i motsvarande grad mindre inom sjöfart och järnväg.
            Är det en bra utveckling ur klimatsynpunkt?
          </note>
          <note type="speaker">
            Anf. 180 Statsrådet ÅSA TORSTENSSON (c) replik:
          </note>
          <note>
            Herr talman! Jag går tillbaka till det försök som Skånetrafik
            med flera ansökte om. Det är ett praktexempel på vad vi framgent
            kommer att möta av den anledningen att vi befinner oss i ett skifte,
            tror jag, där människors pendlande i betydligt större arbetsmarknadsregioner
            kommer att få effekter på trafikhuvudmännens geografiska område.
            Precis det resonemanget förs ju också i och runt Stockholm av
            den anledningen att de traditionellt administrativa tjänster som
            vi har byggt upp politiskt inte accepteras av människor som vill
            ha smidiga flöden och bra kvalitet på sina transporter. Se det
            här försöket precis för vad det är: ett sätt att skapa förutsättningar
            i denna heta region för att få fler att söka sig till kollektivtrafiken
            och vara nöjda med det som levereras på järnvägssidan.
          </note>
          <note>
            Jag går återigen över till frågan om de långa lastbilarna. Det
            jag sade är att det blir färre lastbilar genom att vi har långa
            transporter, och det är ungefär det som försöket i Holland har
            visat. Marginellt skulle det påverka att man tar över eller påverkar
            järnvägstransporterna, men det påverkar godsflödet på våra vägar.
          </note>
          <note type="speaker">
            Anf. 181 CHRISTINA AXELSSON (s) replik:
          </note>
          <note>
            Herr talman! Jag vill börja med att säga tack till vår infrastrukturminister,
            som också har härdat ut denna Luciaeftermiddag och suttit och
            lyssnat på allt vad vi har att säga. Det hade varit bra om ministern
            också hade hört vad vi har sagt, det vill säga brytt sig om vad
            vi har sagt, och kanske också gett oss svar på det vi faktiskt
            frågar om, nämligen det som ministern och regeringen har i sin
            hand, i stället för att oja sig över de tolv år som vi socialdemokrater
            har regerat och då vi inte gjort någonting på trafiksidan.
          </note>
          <note>
            Nu vill jag veta följande:
          </note>
          <note>
            Jag har här ett citat, något som ministern sade på NTF:s kongress
            i april i år: Jag vill vara med och uppgradera NTF:s ideella arbete.
            Det ni gör är oerhört viktigt, inte minst när det gäller att skapa
            delaktighet och medansvar hos trafikanterna.
          </note>
          <note>
            Här fick vi höra ett besked om att det var 6 miljoner som skulle
            sparas in. Gäller det hela mandatperioden, eller vad är det som
            gäller? Jag har hört Jan-Evert Rådhström i en radiointervju där
            han säger att det var halva årsanslaget, alltså 12 ½ miljon.
          </note>
          <note>
            Jag vill veta: Vad är det som gäller för NTF, och vad kommer
            att gälla för tonnageskatten?
          </note>
          <note type="speaker">
            Anf. 182 Statsrådet ÅSA TORSTENSSON (c) replik:
          </note>
          <note>
            Herr talman! Jag trodde att Christina Axelsson var informerad
            om vad som skulle hända med NTF eftersom hon i så yviga gester
            har dödförklarat NTF i sitt huvudanförande. Om jag var NTF-representant,
            sittande här, skulle jag vara mycket förtvivlad över att vi har
            en representant i trafikutskottet, dessutom dess ordförande, som
            just har dödförklarat NTF inför hela Sverige.
          </note>
          <note>
            Det som Christina Axelsson missar är att den socialdemokratiska
            regeringen på sitt bord fick en revisionsrapport från dåvarande
            RRV. Den var mycket tydlig och mycket kritisk, och den pekade
            på vikten av att ha direktanslag via regleringsbrev till NTF som
            ett organisationsstöd det var allt annat än lämpligt, och dessutom
            mindre effektivt. Det borde den socialdemokratiska regeringen
            ha tagit tag i om man nu, i dag, vill säga att man värnar om NTF:s
            fortsatta verksamhet. För det är med stort allvar som dessutom
            en ytterligare utredning från Statskontoret och även en senare
            offentlig utredning just har lyft upp vikten av att bidrag inte
            går via tydliga organisationsstöd utan att det är ett myndighetsansvar
            som ska skötas på ett öppet, konkurrensutsatt och transparent
            sätt och naturligtvis med en målstyrning.
          </note>
          <note>
            Gör inte NTF en björntjänst genom att agera som Christina Axelsson
            gör här!
          </note>
          <note>
            De resurser som finns, riktade mot trafiksäkerhet, kommer att
            ligga hos Vägverket. Jag tänker i nästa replik tala om resten,
            för efter sådana yviga kommentarer behövs det en förklaring.
          </note>
          <note type="speaker">
            Anf. 183 CHRISTINA AXELSSON (s) replik:
          </note>
          <note>
            Herr talman! Ja, det behövs verkligen förklaringar till det yviga.
            Anledningen till att jag är så yvig är ju att jag inte får några
            besked av majoriteten i den här frågan. Men nu är det ju så att
            det inte är vi socialdemokrater som sitter vid det där bordet
            och förfogar över diverse utredningar och annat, utan det är faktiskt
            så att det är ministern som sitter vid det där bordet, och då
            är det ju ministern som ska tala om vad som kommer att hända.
          </note>
          <note>
            Men jag fick inget besked om tonnageskatten heller, och den vill
            jag också ha ett besked om. När kommer tonnageskatten?
          </note>
          <note>
            Sedan säger ministern att pengarna inte räcker till. Nej, det
            sade jag också i mitt anförande, och det hoppades jag att ministern
            hörde. Men jag tycker så här: När man nu kan sänka ersättningen
            för sjuka och arbetslösa, och när man nu kan sänka skatterna i
            den utsträckning man gör, varför då inte satsa mer på framtida
            infrastruktur? Det är min fråga.
          </note>
          <note>
            Vi har föreslagit att man ska låna till Norra länken. Om man
            skulle lånefinansiera och då talar jag om låneriksgälden, inte
            om den privata marknaden och ge de hajar som inte har klor vatten
            på sin kvarn, höll jag på att säga, undrar jag varför ni inte
            kan säga ja, vi lånar till Norra länken. Det var ju den frågan
            som den nuvarande majoriteten drev när den var i opposition.
          </note>
          <note type="speaker">
            Anf. 184 Statsrådet ÅSA TORSTENSSON (c) replik:
          </note>
          <note>
            Herr talman! Jag tänker fortsätta att vara jättetydlig beträffande
            NTF. Nu verkar Christina Axelsson vilja smita undan sina dödförklaringsargument.
          </note>
          <note>
            Riksrevisionsverkets rapport kom 1999. Den kan inte vara okänd
            för Socialdemokraterna. Eller? I den fanns en mycket stark kritik
            mot staten för dess sätt att hantera organisationsstödet. I dag
            har NTF 25 miljoner i organisationsstöd, 27 miljoner i projektstöd
            och därtill kommer 20 miljoner som upphandlas i konkurrens ute
            i regionerna.
          </note>
          <note>
            Det jag nu arbetar för är att Vägverket ska få det samlade ansvaret.
            Det ska inte finnas något riktat organisationsstöd till NTF utöver
            de 25 miljonerna, med tanke på Riksrevisionens agerande och tydliga
            kritik, i syfte att skapa ytterligare möjligheter för effektiva
            säkerhetspolitiska ageranden.
          </note>
          <note>
            Till skillnad från Christina Axelsson tror jag på NTF. Om man
            har bra projekt får man naturligtvis ytterligare projektresurser
            genom öppenhet och konkurrens samt genom att visa att man tack
            vare sin erfarenhet är bäst på att driva trafiksäkerhetsprojekt.
            Det tror jag är till gagn för NTF, för en självständig och fristående
            frivilligorganisation. Det trodde jag att också Christina Axelsson
            stod för med tanke på den tydliga synen på hur folkrörelsearbetet
            drivs på bästa sätt, nämligen väldigt tydligt lokalt och regionalt.
          </note>
          <note type="speaker">
            Anf. 185 PIA NILSSON (s):
          </note>
          <note>
            Herr talman! Efter tolv år av förtvivlad frustration, efter tolv
            år av upprepade anklagelser mot oss socialdemokrater, efter tolv
            år av längtan att få presentera en alldeles egen budget för infrastrukturen
            fick den borgerliga majoriteten så till slut chansen.
          </note>
          <note>
            Och dagen kom då den första budgeten skulle läggas fram. Förväntningarna
            var stora, men av några extra satsningar på infrastrukturen syntes
            intet. Det är svårt att få fram ett förslag till budget när man
            bara har tio dagar på sig, sade Moderaternas företrädare Jan-Evert
            Rådhström då.
          </note>
          <note>
            Och dagen kom då den andra borgerliga budgeten skulle läggas
            fram. Förväntningarna var om möjligt ännu större än för ett år
            sedan, för sällan har den svenska ekonomin varit mer strålande,
            budgetöverskotten mer svallande och framtidstron mer ljus. Nu
            var väl ändå tiden inne för en rejäl satsning på svensk infrastruktur?
          </note>
          <note>
            Men detta inträffar vid den tiden då det från statsminister Fredrik
            Reinfeldt har utgått ett påbud om att hela Sverige först och främst
            ska skattesänkas. Så inlindat i någon krubba kom inga massor med
            miljarder till våra järnvägar. De miljarderna hamnade i andra
            stall.
          </note>
          <note>
            I stället har området järnvägar fått nöja sig med 330 miljoner
            kronor att läggas på drift och underhåll. Det blev inga applåder
            men däremot braskande rubriker som Regeringen måste våga, Ministern
            nobbar krav på tågsatsningar. Och till järnvägsinvesteringar har
            inte en enda ny krona anslagits. Vad beror det på?
          </note>
          <note>
            Herr talman! Hur trovärdigt är det att under tolv års tid först
            stå och skälla som bandhundar på oss socialdemokrater för att
            vi satsat alldeles för lite, och sedan när man själv får chansen
            att visa vilka ambitioner man har, dessutom under en strålande
            högkonjunktur, det inte blir bättre än så här?
          </note>
          <note>
            Det betyder att den satsning på järnvägar som vi påbörjade 2004
            nu successivt kommer att avbrytas. Budgetramarna har räknats upp
            med knappt 1 procent medan prisutvecklingen ökat med hela 17 procent.
            Den framtidsplan som vi vävde samman för fyra år sedan kommer
            att repas upp alltmer, och det kommer svenska folket att få känna
            av. Vilka projekt kommer att få stå tillbaka? Blir det Ådalsbanan?
            Blir det Ostlänken? Eller blir det godsstråket genom Bergslagen?
          </note>
          <note>
            Vi socialdemokrater föreslår 200 miljoner till järnvägsinvesteringar.
            Det är nya pengar, pengar som faktiskt kan bromsa upp detta hotande
            investeringsras, pengar som gör skillnad.
          </note>
          <note>
            Herr talman! Under de senaste tio åren har det hänt oerhört mycket
            inom tågtrafiken. Både resande och godstransporter har ökat markant,
            och det är fantastiskt bra. Tågtrafiken hjälper oss inte bara
            att minska koldioxidutsläppen. En väl fungerande kollektivtrafik
            på järnväg är också ett måste för att stödja regional utveckling
            och skapa jobb och tillväxt. Men det förutsätter en trafik som
            har hög kvalitet och som man kan lita på. En pendlande förälder
            måste till exempel vara säker på att kunna komma hem i tid för
            att hämta barn på dagis eller fritids. Företag ska kunna känna
            trygghet i att varor levereras i tid.
          </note>
          <note>
            Vi bygger inte järnvägar för att i första hand göra våra generaldirektörer
            glada. Järnvägspolitiken ska genomsyras av ett medborgar- och
            kundperspektiv. Och det finns bekymmer som vi måste få rätsida
            på. I många fall är biljettpriserna alltför höga, tågavgångar
            får ställas in på grund av störningar av olika slag, och trafikutbudet
            är bristfälligt på många sträckor.
          </note>
          <note>
            I Stockholm går det så många tåg i rusningstid att de får stå
            i kö. Resenärer klagar över trängsel och förseningar och blir
            till slut osäkra på om de kan lita på tågtrafiken. Lösningen just
            nu är att ransonera tågtrafiken. Det låter konstigt, för det borde
            vara tvärtom, men det finns inte spår så det räcker.
          </note>
          <note>
            Herr talman! Runt om i landet finns många angelägna infrastrukturprojekt
            som om de förverkligades skulle kunna underlätta människors vardagsliv
            och förbättra för näringslivet. Ostlänken är ett sådant projekt.
            Vi socialdemokrater vill att Ostlänken, som är en dubbelspårig
            järnvägssträcka mellan Järna och Linköping, ska börja byggas så
            snart det bara är möjligt. Ostlänken knyter ihop Östergötland,
            Sörmland och Mälardalen och skapar enorma möjligheter till större
            arbetsmarknader. Även godstrafikens villkor kommer att förbättras
            radikalt om Ostlänken byggs.
          </note>
          <note>
            Om Ostlänken byggs utifrån den plan som nu finns kan den bli
            klar ungefär samtidigt som Citybanan i Stockholm, om nu majoriteten
            kommer till skott med den. Då, mina damer och herrar, har vi öppnat
            portarna rejält för tågtrafiken i framtiden, och det kan skapa
            enorma möjligheter till samhällsutveckling. Därför vill vi lyfta
            ut Ostlänken ur det ordinarie budgetanslaget och i stället finansiera
            den med lån ur Riksgälden. Då skapar vi också utrymme för att
            finansiera andra viktiga järnvägsprojekt som står på tur i framtidsplanen.
          </note>
          <note>
            Herr talman! Vi socialdemokrater tycker att det är viktigt att
            ta till vara de möjligheter som högkonjunkturen ger för att bland
            annat investera i framtida konkurrenskraft. Det finns pengar.
            Det är därför något förvånande när självaste statsministern gör
            bedömningen att det inte finns ekonomiskt utrymme att anslå ytterligare
            pengar för järnvägsinvesteringar. Det sade han som svar på en
            direkt fråga från Sven Bergström, Centerpartiet, den 1 november
            i år. Då sade Fredrik Reinfeldt nämligen att vi har ett fortsatt
            ansträngt kapacitetsläge i svensk ekonomi.
          </note>
          <note>
            Vad betyder det? Innebär det att det är slut på sötebrödsdagarna
            nu när skattesänkningarna fått sitt? Innebär det att regeringen
            inte kommer att göra några satsningar på järnvägar de kommande
            åren? Eller är det måhända så att regeringen anser att det är
            kommuner och landsting som ska stå för kalaset?
          </note>
          <note>
            Det är svårt att veta hur den borgerliga regeringen egentligen
            vill ha det. De har liksom inte satt ned högerklackarna ännu.
            Före valet var det OPS för hela slanten. Staten skulle låna pengar
            av privata långivare och bilda bolag som skulle bygga och sköta
            våra vägar och järnvägar.
          </note>
          <note>
            I debatten förra året var Moderaternas talesman Jan-Evert Rådhström
            riktigt upprörd över hur vi ens kunde ifrågasätta något så fint
            som OPS. Så här sade han då: Det är förvånansvärt att vi kan ha
            denna debatt i vårt land och att Sverige skulle vara det enda
            land som inte kan dra några positiva lärdomar av ett OPS-projekt.
          </note>
          <note>
            Men lovsången till OPS kom av sig när regeringen lade fram årets
            budgetproposition. Där står det att regeringen endast kommer att
            föreslå alternativ finansiering efter mycket noggrann bedömning.
          </note>
          <note>
            Det är lite snopet för alla påhejare av OPS och inte minst för
            Moderaternas Jan-Evert Rådhström, som sade så här förra året:
            Regeringen kommer därför att verka för nya finansieringslösningar
            för infrastrukturen. Det är vanligt i Norge och Finland. Jag tycker
            att det är glädjande att vi nu kan se att vi även ska pröva det
            i Sverige för att få vår erfarenhet av de fördelar man talar så
            mycket om internationellt.
          </note>
          <note>
            Som lök på laxen gjorde infrastrukturministern ett uttalande
            i oktober i år där hon i en TT-intervju sade: Det blir inga stora
            OPS-satsningar. Där ska jag sätta ned foten. OPS-lösningar är
            en komplettering av den traditionella finansieringen, där vill
            jag vara övertydlig. Det sade Åsa Torstensson.
          </note>
          <note>
            Herr talman! Vi får väl se om den borgerliga fyrklövern kan komma
            överens om vad man vill med OPS och infrastrukturen i vårt land.
            Men en sak är säker, förväntningarna är stora. Det gäller inte
            minst efter moderaten Jan-Evert Rådhströms uttalande i den här
            kammaren förra året: Det är med glädje som jag kan konstatera
            att de senaste decenniernas nedrustning av våra gemensamma kommunikationer
            nu har nått sin ände. Nu har Sverige fått en regering som bestämt
            sig för att med krafttag investera och underhålla infrastrukturen
            för att därigenom skapa förutsättningar för att hela Sverige ska
            kunna leva och frodas.
          </note>
          <note>
            Detta, herr talman, sades i en tid då det hade utgått ett påbud
            från statsminister Fredrik Reinfeldt om att hela landet först
            och främst skulle låta sig skattesänkas.
          </note>
          <note type="speaker">
            Anf. 186 ELIZA ROSZKOWSKA ÖBERG (m):
          </note>
          <note>
            Herr talman! Vad skulle man göra om man vaknat upp på morgonen
            och det var strömavbrott? Man försöker ringa elbolaget, men varken
            telefonen eller mobilen fungerar. Då tänker man: Det löser sig
            säkert. Men när man vill gå och duscha kommer det inget vatten.
            Man åker till jobbet lite ofräsch, och på vägen behöver man tanka
            bilen. Tyvärr kan man inte göra det eftersom kreditkortet inte
            fungerar och inte något annat betalkort heller. Så fortsätter
            det ett par dagar utan ström, vatten, telefoner, Internet, tv
            och andra samhällskritiska datorstyrda system.
          </note>
          <note>
            IT möjliggör kommunikation, och Internet har öppnat en dörr för
            en gränslös kommunikation i hela världen. Samtidigt kommer det
            nya faror och hotbilder. Det behöver inte vara en organiserad
            cyberattack med negativa konsekvenser för hela landet. Mindre
            omfattande attacker, till exempel överbelastningsattacker mot
            webbsidor som orsakar att servrar stängs ned, sker hela tiden.
            Det handlar om övervakning av datortrafik, identitetsstölder och
            förfalskning av webbsidor, till exempel bankwebbsidor eller tidningar
            på nätet. Listan över alla möjliga hot är väldigt lång.
          </note>
          <note>
            Det är därför det är så viktigt att veta om och när sådana attacker
            kan ske för att kunna förbereda sig eller bekämpa dem. Det är
            därför regeringen nu föreslår att förstärka Sitic, Sveriges IT-incidenscentrum,
            som informerar staten och näringslivet om sårbarheter och hot
            på Internet samt rapporterar olika incidenter.
          </note>
          <note>
            Hittills kan Sitic övervaka situationen på nätet bara på vardagar
            och bara under kontorstid trots att attacker kan ske när som helst.
            Tack vare större anslag kan verksamheten bedrivas alla dagar,
            dygnet runt och stödja andra myndigheters informationssäkerhetsarbete
            ännu mer.
          </note>
          <note>
            Herr talman! Det gläder mig att regeringen i budgetpropositionen
            föreslår ett nytt säkerhetsframtonat övergripande mål för politikområdet
            IT, elektronisk kommunikation och post. Det är ingen slump att
            målsättningen börjar med krav på att kommunikationer ska vara
            säkra. Bara med en säker och robust infrastruktur och säkra kommunikationstjänster
            kan förtroendet för tekniken och tilliten till IT växa och e-förvaltningen
            ha möjlighet att utvecklas.
          </note>
          <note>
            Men politiken kan inte fixa allt. Ansvaret för bättre IT-säkerhet
            ligger även på myndigheter, organisationer och företag, som bör
            skydda sina nätverk, och även på var och en av oss. Genom att
            ha bra antivirusskydd och uppdaterat operativsystem på hemmadatorn
            förebygger man bildning av botnets , det vill säga nätverk av
            kapade datorer som används för digital brottslighet. Ett bra verktyg
            är också sunt förnuft som att inte öppna bilagor i spam, inte
            klicka på misstänkta länkar och inte ladda ned okända programvaror.
          </note>
          <note>
            Det nya, bättre målet för politikområdet IT och elektronisk kommunikation
            uttrycker också att kommunikationer ska vara lättillgängliga och
            i första hand tillhandahållna genom marknaden. Det offentliga
            Sverige har fortfarande mycket att göra för att underlätta moderna
            kontakter mellan människor och myndigheter. Den optimala situationen
            skulle vara att man kan få information på webben på ett enkelt
            sätt, kontakta en myndighet på ett enkelt sätt och hantera sina
            ärenden elektroniskt på ett enkelt sätt.
          </note>
          <note>
            Jag drömmer om en gemensam inloggning till alla myndigheter,
            kommuners webbsidor och andra verksamheter med hjälp av e-legitimation
            så att man kan slippa skapa en ny användarprofil på varje ställe
            och komma ihåg alla lösenord. Men ingenting är svårare än att
            skapa enkla lösningar.
          </note>
          <note>
            Tillgänglighet innebär även tillgång till infrastrukturen. Sverige
            har en nästan fullständig befolkningstäckning för mobiltelefoni
            och en av de högsta bredbandstäckningsgraderna i världen. Regeringen
            föreslår ändå i budgetpropositionen att 75 miljoner kronor avsätts
            för utbyggnad av bredband genom så kallad kanalisation och samförläggning.
            Det betyder att när man gräver för till exempel elnät, fjärrvärme
            eller annan infrastruktur kan en kabel för bredband eller tomrör
            läggas samtidigt. Det är en smart lösning för små orter och landsbygden.
          </note>
          <note>
            Just nu sker också en väldigt spännande utveckling av lösningar
            för trådlöst bredband.
          </note>
          <note>
            3 G-nät byggs ut och täcker så kallade vita fläckar och erbjuder
            också nya tjänster. Trådlöst bredband genom VHF-bandet kan bli
            verklighet väldigt snart och säkerställa att alla i Sverige kan
            ha tillgång till nätet med hög överföringskapacitet.
          </note>
          <note>
            Här vill jag påpeka att det finns en stark vilja från marknadens
            aktörers sida för att utveckla den tekniken och att staten inte
            bör ta över eller begränsa denna utveckling. Bara en väl fungerande
            marknad med konkurrens kan erbjuda ett stort utbud av tjänster
            som underlättar vardagen för hushåll och företag i hela landet.
            Det är också en del av det nya målet som nu föreslås i budgetpropositionen.
          </note>
          <note>
            Herr talman! Sverige ska vara en ledande IT-nation. Vi fortsätter
            bredbandsutbyggnaden genom bland annat kanalisation och samförläggning,
            som regeringen anslagit 75 miljoner kronor i stöd till. Vi är
            en ledande IT-nation med nästan hundraprocentig mobiltelefontäckning.
            Vi är en ledande IT-nation som ständigt arbetar för att förbättra
            IT-säkerheten.
          </note>
          <note>
            Herr talman! Jag yrkar bifall till en ledande IT-nation, bifall
            till förslaget i betänkandet och avslag på reservationerna.
          </note>
          <note type="speaker">
            Anf. 187 CHRISTINA AXELSSON (s) replik:
          </note>
          <note>
            Herr talman! Ja, visst är marknaden bra att ha, Eliza Roszkowska
            Öberg. Men marknaden kan inte klara av allt, vare sig trafiksäkerhet
            eller säkerhet på nätet.
          </note>
          <note>
            Kanalisation ja, det är rör som man gräver ned i marken. Men
            rören behöver också fyllas för att det verkligen ska bli någonting
            med IT, för att det ska bli säkert och minska sårbarheten.
          </note>
          <note>
            Jag vill då fråga Eliza Roszkowska Öberg, som är så engagerad
            i IT-frågor och det tycker jag verkligen är roligt: Är det inte
            viktigt att också bygga ut det här området? Då skulle ni ha kunnat
            säga: Ja, Socialdemokraterna har ett förslag om att lägga 100
            miljoner till på det här. Hade inte det varit väldigt bra, nu
            när ni hela tiden ser till att de som är rika får mest genom skattesänkningar?
          </note>
          <note type="speaker">
            Anf. 188 ELIZA ROSZKOWSKA ÖBERG (m) replik:
          </note>
          <note>
            Herr talman! Nej, det skulle inte vara bra. Jag har läst Socialdemokraternas
            reservation. Ni föreslår 100 miljoner, men ni vet inte på vilket
            sätt man ska bygga ut bredband.
          </note>
          <note>
            Det är därför det är viktigt att vänta tills utredningen kommer,
            under april månad 2008. Hittills har staten redan satsat över
            5 miljarder kronor för att bygga ut bredband. Och var finns bredband?
            Var satsades pengarna?
          </note>
          <note>
            Utredningen, som kommer under våren, kommer också att ta upp
            om det är motiverat att fortsätta med statligt stöd till bredbandsutbyggnad.
            Om ett sådant stöd skulle behövas, om det är motiverat, kommer
            utredningen även att föreslå var och hur man kan formulera stödet.
          </note>
          <note type="speaker">
            Anf. 189 CHRISTINA AXELSSON (s) replik:
          </note>
          <note>
            Herr talman! Jag vill tacka Eliza Roszkowska Öberg för svaret.
            Vidare diskussion får sedan föras med Désirée Liljevall, som kommer
            att ta de här frågorna för Socialdemokraternas del.
          </note>
          <note>
            Jag vill ta min sista minut i anspråk för att önska talmannen
            och medarbetare en riktigt god jul, kansliet i trafikutskottet
            en riktigt god jul, naturligtvis majoriteten i utskottet en jättegod
            jul hoppas att ni får många klappar och mina kära vänner i oppositionen
            en riktigt god jul.
          </note>
          <note type="speaker">
            Anf. 190 ELIZA ROSZKOWSKA ÖBERG (m) replik:
          </note>
          <note>
            Herr talman! Tack! God jul också till Christina Axelsson!
          </note>
          <note>
            Jag skulle vilja fortsätta vår diskussion om bredbandsutvecklingen
            och lägga till att det inte bara är kabel som gäller för bredbandsutbyggnad.
            Just nu sker det väldigt mycket på området när det gäller trådlöst
            bredband, och det är både 3 G-nät och VHF-band. Genom trådlöst
            bredband via VHF-band har vi möjlighet att uppnå en hundraprocentig
            bredbandstäckning i Sverige.
          </note>
          <note type="speaker">
            Anf. 191 DÉSIRÉE LILJEVALL (s):
          </note>
          <note>
            Herr talman! Trafikutskottets ordförande Christina Axelsson sade
            att inte bara Pia Nilsson utan även jag skulle sprida ljus över
            den här debatten. Den utmaningen antar jag, så jag fortsätter
            i samma (h)julspår.
          </note>
          <note>
            I dag är det Lucia. Det betyder att det är elva dagar kvar till
            jul. Det är mycket som ska hinnas med innan dess. Framför allt
            ska julklapparna inhandlas.
          </note>
          <note>
            Handelns Utredningsinstitut tippar att gps-navigatorn blir årets
            vinnare under de svenska julgranarna. Den har gått från vatten
            till land och är nu en portabel reskompis för alla som vill.
          </note>
          <note>
            Handelns Utredningsinstitut har utsett årets julklapp sedan 1988.
            Då var det bakmaskinen. Därefter har bland annat videokameran,
            mobiltelefonen, Internetpaketet och dvd-spelaren fått stå i rampljuset
            varsin jul.
          </note>
          <note>
            År 2004 var det platt-tv:ns tur, och den är fortfarande populär.
            Tomten lär få lägga många platta paket i säcken även i år. Utvecklingen
            visar att tv:n kommer att få en utökad roll i framtiden. Men den
            får sällskap. Det är dags att göra plats för datorn i tv-rummet
            eller, om man så vill, tv:n i datorrummet.
          </note>
          <note>
            Teknikens framfart har gjort det möjligt att se tv i datorn.
            Det just nu mest hajpade datorprogrammet för en sådan harmonisering
            heter Joost. Det är inte tv i sedvanlig mening. Det är ett datorprogram
            som gör att tv:n och datorn smälter samman till ett. Joost ger
            dig möjligheter att zappa mellan massor av tv-kanaler. Du kan
            chatta med andra tittare som ser samma program som du. Du kan
            hålla kontakt med dina vänner genom en Messengerklient. Dessutom
            kan du via Joost bevaka andra favoritprogram samtidigt.
          </note>
          <note>
            Tv-datorn är här.
          </note>
          <note>
            Herr talman! IT är en självklar del av vår vardag. Vi blir alltmer
            vana vid att ha tillgång till Internet var vi än befinner oss.
            Det spelar ingen roll om vi är hemma eller sitter med goda vänner
            på fiket.
          </note>
          <note>
            Handen på hjärtat: Hur många av oss kommer att kunna låta bli
            mejlkorgen ens på julafton, mellan skinkan och Kalle Anka?
          </note>
          <note>
            Internet har blivit en kär vän, vår alltiallo. Den hjälper oss
            att ta reda på det mesta vi behöver veta.
          </note>
          <note>
            Internet är också en miljöstödjare. Genom att vi i större utsträckning
            arbetar på distans och medverkar i videokonferenser reser vi mindre.
            E-fakturering är ett annat exempel som ger ett ytterst blygsamt
            bidrag till koldioxidutsläppen.
          </note>
          <note>
            Som enskild person kan du så här i jultider vara rädd om miljön
            genom att skippa pappersjulkorten och skicka elektroniska julkort
            i stället. De elektroniska julkorten sparar tid, papper och frimärken
            och slipper åka bil. Mottagaren blir lika glad ändå.
          </note>
          <note>
            Herr talman! Enligt World Internet Institute ökar Internetanvändningen
            år för år. Det finns några grupper av unga Internetivrare som
            jag tycker är särskilt intressanta. Jag pratar förstås om den
            nya Internetgenerationen, skolbarn och de som just blivit myndiga,
            som växt upp med Internet och mobiltelefoner. Sedan har vi en
            annan grupp som jag tycker att det är extra kul att lyfta fram.
            Det är de minsta barnen, förskolebarnen. Under senare år har de
            fördubblat sin Internetanvändning. Jag kan ta min sexårige son
            som exempel. Han kan inte läsa än, men surfa obehindrat mellan
            spelsajter på nätet, det kan han.
          </note>
          <note>
            Men märk väl! Huvudparten Internetanvändare är trots allt inte
            unga utan medelålders.
          </note>
          <note>
            Framför allt beror det ökande användandet på att allt fler har
            kunnat koppla upp sig mot bredband. För att du som Internetanvändare
            ska kunna utnyttja alla de möjligheter som Internet bjuder, som
            till exempel Joost, behöver du ha bredband med hög kommunikation.
          </note>
          <note>
            Det är därför med förvåning vi socialdemokrater noterar att den
            borgerliga majoriteten inte har lagt in några pengar till bredband
            i sin budget. För oss socialdemokrater är den fortsatta bredbandsutbyggnaden
            en förutsättning för Internets utveckling. Vi har därför lagt
            in 100 miljoner kronor till bredbandsutbyggnaden i vårt budgetalternativ.
            Det är 100 miljoner mer än regeringen lägger in. Och det förslaget
            röstade borgarna överraskande nog bort för några veckor sedan!
          </note>
          <note>
            Herr talman! I fredags kväll såg jag gamla välkända Anslagstavlan
            på tv. Skatteverket, Boverket och Försäkringskassan gjorde reklam
            för sina hemsidor och rekommenderade tittarna att gå in på dessa
            för att ladda ned till exempel blanketter och få mer information.
            Det är bra, mycket bra, om man har en dator, om man har en Internetanslutning
            och om man har den kunskap som krävs. Det har inte alla. Den digitala
            klyftan må ha minskat med åren, men den finns kvar.
          </note>
          <note>
            Att ha tillgång till dator och Internet är en generationsfråga.
            Det speglas av intresse och behov. Det är också en tillgänglighetsfråga.
            Vissa personer med till exempel nedsatt syn eller en motorik som
            sviker har svårt att använda Internet. Det är också en klassfråga.
            Det finns tydliga skillnader i inkomst och utbildning mellan dem
            som har tillgång till Internet och dem som inte har det.
          </note>
          <note>
            Att vara modern och hänga med i Internetvärlden kostar pengar.
            Datorn blir gammal på bara några få år och en ny kostar åtskilliga
            tusenlappar. Internetabonnemang och mobiltelefon kostar också
            en massa pengar pengar som många helt enkelt inte har.
          </note>
          <note>
            Men vad är man för relik i denna värld utan dator och mobiltelefon?
            Det är bara att langa upp plånboken och betala. Så förstärks skillnaderna
            mellan dem som har och dem som inte har, mellan dem som kan och
            dem som inte kan.
          </note>
          <note>
            Herr talman! Det finns alltså två sidor av myntet. Å ena sidan
            kan vi konstatera att IT ger oändliga möjligheter för dem som
            har tillgång till dator och snabb uppkoppling till Internet. Å
            andra sidan är porten till cybervärlden stängd för många svenskar.
          </note>
          <note>
            Jag anser att vi ska hysa respekt för dem som inte har tillgång
            till Internet, oavsett varför de inte har det. Det kommer att
            dröja innan Internet är något som verkligen alla har tillgång
            till. Samtidigt ska vi politiker göra vad vi kan för att förbättra
            förutsättningarna för fler att använda Internet.
          </note>
          <note>
            Herr talman! Jag vill avsluta mitt anförande med en liten hälsning
            till tomten: Kära tomten, låt det ligga en gps-mottagare under
            varje regeringsföreträdares julgran i år. För om det är något
            dessa borgerliga talesmän behöver, så är det ett verkfullt instrument
            som hjälper dem att navigera sig fram till en politik som är ansvarsfull,
            rättvis och modern.
          </note>
          <note>
            Med dessa ord vill jag yrka bifall till Socialdemokraternas reservation
            nr 2.
          </note>
          <note type="speaker">
            Anf. 192 ELIZA ROSZKOWSKA ÖBERG (m) replik:
          </note>
          <note>
            Herr talman! Först skulle jag vilja ge Désirée Liljevall en spännande
            idé. Låt detta ske genom marknaden och inte genom statligt stöd.
            Det är bara ett påpekande så att vi blir överens om utvecklingen
            inom IT-branschen.
          </note>
          <note>
            Sedan måste jag korrigera Désirée Liljevall. Regeringen satsar
            faktiskt på bredbandsutbyggnad. Jag pratade om det i mitt anförande.
            Désirée Liljevall kanske missade det. Då kan hon titta i snabbprotokollet
            i efterhand.
          </note>
          <note>
            Det sker en dynamisk utveckling av bredbandslösningar. Det är
            inte bara bredband via kabel. Tv-frekvenserna som frigjordes vid
            släckningen av den analoga tv:n möjliggör en dramatiskt billigare
            utbyggnad av de nya mobilnäten i jämförelse med dagens 3 G-nät.
            Sveriges telekombolag kan komma att få bygga ut en ny generation
            mobila nätverk med kapacitet på 100 megabit per sekund. Det frigjorda
            utrymmet kan användas för både fast, trådlöst bredband och för
            mobilt bredband. Med hjälp av de nya teknikerna skulle man kunna
            uppnå en hundraprocentig bredbandstäckning.
          </note>
          <note>
            Då kan man fråga sig om det är motiverat att satsa 100 miljoner
            av statliga medel på traditionellt, kabelbaserat bredband, som
            börjar kännas lite gammalmodigt.
          </note>
          <note type="speaker">
            Anf. 193 DÉSIRÉE LILJEVALL (s) replik:
          </note>
          <note>
            Herr talman! Eliza Roszkowska Öberg undrar varför vi inte tror
            att marknaden kommer att lösa allt.
          </note>
          <note>
            Marknaden kan lösa mycket, men vi har bevis för att det inte
            funkar alltid. Då måste staten gå in och ta sitt ansvar. IT är
            i dag lika viktig infrastruktur som vägar och järnvägar. Tilltron
            och tilliten till Internet är därför viktig. Där vill jag påpeka
            att bredband åt alla är vår devis. Jag hade sett fram emot att
            redan nu till årsskiftet få se en utredning, men det verkar nu
            som om detta har förskjutits fram till våren.
          </note>
          <note>
            Jag tycker att det är bra att Eliza Roszkowska Öberg tar upp
            frågan om säkerhet i den här debatten. Själv valde jag att inte
            prata om säkerhet i mitt anförande i dag. Jag väljer i stället
            att diskutera säkerhetsfrågan i en särskild debatt. Jag vill redan
            nu deklarera att jag håller med Eliza Roszkowska Öberg om att
            frågan är mycket viktig.
          </note>
          <note>
            Jag fick höra massor med spännande stora ord i Eliza Roszkowska
            Öbergs anförande om detta. Min fråga är: Hur mycket pengar kommer
            den borgerliga majoriteten att lägga fram för att stärka IT-säkerheten,
            och när kommer det att ske?
          </note>
          <note type="speaker">
            Anf. 194 ELIZA ROSZKOWSKA ÖBERG (m) replik:
          </note>
          <note>
            Herr talman! Jag har redan pratat om detta i mitt anförande.
            Igen hänvisar jag till protokollet.
          </note>
          <note>
            Jag skulle också vilja ta upp frågan om digitala klyftor. Det
            verkar som om Socialdemokraterna närmast har patent på begreppet
            klyfta. I september fick Sika, Statens institut för kommunikationsanalys,
            i uppdrag av alliansregeringen att undersöka de digitala klyftorna.
            I en delrapport som överlämnades i november visar man att det
            redan nu pågår många projekt för att minska de digitala klyftorna
            och underlätta för funktionshindrade och äldre i vardagen och
            för att möta deras behov i utvecklingen av nya digitala produkter
            och tjänster.
          </note>
          <note>
            Här vill jag också påminna Désirée Liljevall om det berömvärda
            arbete som PTS utför för att stödja grupper med speciella behov
            och öka tillgängligheten till IT och elektronisk kommunikation,
            till exempel teckentolkning via mobiltelefon och digital distribution
            av talböcker.
          </note>
          <note>
            Det är också viktigt att komma ihåg att vissa människor har det
            lite svårare att följa med i den tekniska utvecklingen, men vissa
            vill inte använda den senaste tekniken. Då är det viktigt att
            vi accepterar deras val och möjliggör till exempel informationsförsörjning
            även utanför webben. Att begränsa näringslivet till IT-branschen
            och skapa hinder för IT-utvecklingen i Sverige, som Socialdemokraterna
            vill i sin reservation, är inte lösningen. Det är som att avsluta
            all forskning eftersom inte alla kan bli forskare. Så kan man
            inte göra.
          </note>
          <note type="speaker">
            Anf. 195 DÉSIRÉE LILJEVALL (s) replik:
          </note>
          <note>
            Herr talman! Jag tycker att det är märkligt att Eliza Roszkowska
            Öberg inte svarar på mina frågor utan hänvisar till protokollet,
            som kommer senare. Trots allt är det i detta nu som vi har en
            debatt.
          </note>
          <note>
            Rapporten från Statens institut för kommunikationsanalys har
            jag tagit del av. De uppmärksammar de digitala klyftorna. Det
            finns många insatser som redan görs, men det finns en grupp som
            Sika uppmärksammar har hamnat i kläm. Det är medborgare med utländsk
            bakgrund. Det finns många medborgare med utländsk bakgrund som
            inte har tillgång till Internet och som inte har varit i kontakt
            med Internet och IT över huvud taget tidigare.
          </note>
          <note>
            Dessa grupper är viktiga. Måhända har vi patent på detta, men
            vi bryr oss om människor. Det är därför vi pratar om detta. Jag
            tycker att det är viktigt att vi tar hänsyn till dem och hittar
            medel och verktyg för att nå dem. Jag är inte så säker på att
            Internet är det rätta stället för dem att hämta sin information
            eftersom de inte kommer åt det. Det påpekar Sika också i sin analys.
          </note>
          <note>
            Det lustiga är och detta kan sägas vara väldigt konstigt att
            mycket av den information som visar hur man ska hitta information
            och lära sig använda Internet ligger just på Internet. För att
            inte fastna i detta ekorrhjul finns det andra medier som man kan
            ta till, och det hoppas jag att man kommer att göra framöver.
          </note>
          <note type="speaker">
            Anf. 196 KRISTER ÖRNFJÄDER (s):
          </note>
          <note>
            Herr talman! I kväll trodde jag för några sekunder att tomten
            var här. Jag har nämligen begärt ordet med anledning av att statsrådet
            Åsa Torstensson i sitt anförande tog upp exemplet Tjustbanan när
            det gäller behov av investeringar och underhåll.
          </note>
          <note>
            Jag är tacksam för att informationen om behovet har gått fram.
            Däremot är jag fundersam över hur statsrådet tolkar den och vad
            hon tänker göra åt problemet.
          </note>
          <note>
            Nu har tyvärr Åsa Torstensson gått, men jag hoppas att de kvarvarande
            företrädarna för alliansen kan ta med sig mina frågor och synpunkter.
          </note>
          <note>
            När jag har hört dagens debatt borde jag väl egentligen känna
            mig nöjd. Här lovas både det ena och det andra. Men att säga är
            en sak. Att göra är någonting helt annat. Nu väntar jag på resultat,
            inte retorik.
          </note>
          <note>
            Ministern sade att 250 miljoner till Tjustbanan inte var tillräckligt,
            utan behovet var 3,6 miljarder. Då vill jag upplysa utskottets
            ledamöter om att det fanns fem alternativ. Det som ministern har
            fastnat för var det dyraste och också det bästa alternativet.
          </note>
          <note>
            Men då är frågan: Hur ska jag tolka det? Ska jag tolka det som
            att hon har tagit till sig det? Eller ska jag tolka det som att
            hon vill ha största möjliga gap mellan de pengar som finns i dag
            och det behov som man har gett uttryck för?
          </note>
          <note>
            Jag litar inte på att tomten var här i kväll, men om tre månader
            ska en allians leverera ett infrastrukturprogram. Jag har i mångt
            och mycket levt med det här utskottet och det här utskottets verksamhet
            sedan ett antal år tillbaka i tiden. Jag kommer ihåg väldigt mycket
            hur diskussionen har gått, hur argumentationen har varit. Jag
            väntar till mars månad, och med utgångspunkt från den här historien
            förväntar jag mig också ett resultat.
          </note>
          <note>
            Oavsett hur resultatet kommer att se ut har jag säkert anledning
            att återkomma, antingen för att tacka för att man har tillgodosett
            behovet eller också för att upplysa om någonting annat.
          </note>
          <note>
            Herr talman! Det var ingen tomte här i kväll, men om elva dagar
            lär det vara någon på gång. Jag önskar alla en god jul och även
            ett gott nytt år, så ses vi med nya friska krafter 2008.
          </note>
          <note>
            Överläggningen var härmed avslutad.
          </note>
          <note>
            17 § Hälsovård, sjukvård och social omsorg m.m.
          </note>
          <note>
            Föredrogs
          </note>
          <note type="speaker">
            Anf. 197 ROSITA RUNEGRUND (kd):
          </note>
          <note>
            Herr talman! Herr socialminister och ledamöter! I det här betänkandet
            behandlas anslaget under det viktiga utgiftsområdet 9 Hälsovård,
            sjukvård och social omsorg för budgetåret 2008 i regeringens budgetproposition
            samt 130 motionsyrkanden från den allmänna motionstiden 2007.
            Dessutom behandlas Riksrevisionens styrelses framställning när
            det gäller statlig tillsyn av bostad med särskild service enligt
            LSS.
          </note>
          <note>
            Utskottet tillstyrker regeringens förslag till medelsanvisningar
            samt begärda bemyndiganden.
          </note>
          <note>
            I budgetpropositionen lämnar regeringen förslag på ett nytt mål
            för politikområdet hälso- och sjukvårdspolitik och en komplettering
            till målet för äldrepolitiken. Förslaget till nytt mål för politikområdet
            hälso- och sjukvårdspolitik lyder: Befolkningen ska erbjudas en
            behovsanpassad, tillgänglig och effektiv vård av god kvalitet.
          </note>
          <note>
            Att vården är behovsanpassad understryks av att det är patienternas
            individuella behov som vården ska möta. Det välkomnas och tillstyrks
            av utskottet, så även regeringens förslag att upphäva nuvarande
            mål. Vårdens kvalitet och tillgänglighet ska förbättras. Utskottet
            tillstyrker även förslaget från regeringen att avveckla det nationella
            rådet för vårdpolitik.
          </note>
          <note>
            Herr talman! Riksdagen har tidigare beslutat om följande mål
            för äldrepolitiken: Äldre ska kunna leva ett aktivt liv och ha
            inflytande i samhället och över sin vardag. De ska kunna åldras
            i trygghet och med bibehållet oberoende. De ska bemötas med respekt
            samt ha tillgång till god vård och omsorg.
          </note>
          <note>
            Regeringen anser i budgetpropositionen att målet för politikområdet
            äldrepolitik behöver kompletteras för att lyfta fram arbetet med
            uppföljning och kvalitetsutveckling. Målet för regeringens insatser
            ska också vara att främja huvudmännens utveckling av god kvalitet
            i vård och omsorg om äldre kvinnor och män. Även denna komplettering
            tillstyrks av utskottet. Det gäller också regeringens förslag
            om ändring i hälso- och sjukvårdslagen, som innebär att för det
            fall samtliga kommuner inom ett landstingsområde ingår i en överlåtelse
            av skyldighet att erbjuda hemsjukvård får kommunerna lämna ekonomiska
            bidrag till varandra om det behövs för kostnadsutjämning mellan
            kommunerna.
          </note>
          <note>
            Regeringens förslag om ändring i socialtjänstlagen tillstyrks
            också av utskottet. Det innebär att vid bedömning av rätten till
            bistånd enligt 4 kap. 1 § socialtjänstlagen får hemmavarande barns
            och hemmavarande skolungdomars inkomster av eget arbete endast
            beaktas till den del de överstiger ett halvt basbelopp per kalenderår.
          </note>
          <note>
            I betänkandet behandlas ett antal politikområden inom utgiftsområdet
            Hälsovård, sjukvård och social omsorg. Samtliga motioner har avstyrkts,
            och det finns 25 reservationer.
          </note>
          <note>
            Herr talman! Med detta överlämnar jag ärendet till debattörerna.
          </note>
          <note type="speaker">
            Anf. 198 YLVA JOHANSSON (s):
          </note>
          <note>
            Herr talman! Jag bor på Kungsholmen i Stockholm. För drygt ett
            år sedan kunde man läsa i tidningarna om en tant på Kungsholmen
            som hade tagit hem svanar och levde med dessa.
          </note>
          <note>
            Jag är inte alls insatt i om historien var sann eller inte och
            vet ingenting annat än det jag har sett i tidningarna. Men av
            tidningsuppgifterna framkom det att en tant levde tillsammans
            med ett, vad man förstod, ganska stort antal svanar i sin lägenhet.
            Man kunde också i tidningarna läsa om samhällets reaktion på detta.
            Det dröjde inte många dagar innan det ryckte ut vad man förstod
            var ett mobilt team från kommunen, som åkte hem till tanten och
            tog hand om svanarna.
          </note>
          <note>
            Mot den bakgrunden kan man, utan att ha närmare insikt i vad
            som faktiskt var fallet, ställa sig frågan varför det många gånger
            verkar vara så svårt att till exempel få till mobila team som
            har uppsökande verksamhet bland människor med psykisk sjukdom
            och psykiska funktionshinder.
          </note>
          <note>
            Herr talman! Vård och omsorg om människor med psykisk sjukdom
            och psykiska funktionshinder berör oss alla. Jag tror att det
            berör oss mycket djupt. Jag vet att vi alla här inne och hela
            befolkningen har någon närstående, i familjen eller bland nära
            vänner, som har en psykisk sjukdom.
          </note>
          <note>
            Med tanke på att det är så vanligt med psykisk sjukdom tycker
            jag att man kan förvånas över hur sällan man får höra talas om
            solskenshistorier när det gäller tillfrisknande från psykisk sjukdom.
            Det är faktiskt ganska vanligt att man blir behandlad och frisk,
            att man kan leva ett bra liv också med sin psykiska sjukdom eller
            tillfriskna från den.
          </note>
          <note>
            Solskenshistorierna i vården brukar oftast handla om till exempel
            människor som får ett nytt hjärta och därmed ett nytt liv. Det
            är naturligtvis en fantastisk möjlighet. Men den som tillfrisknar
            från en svår depression får också ett nytt liv. Den sortens solskenshistorier
            måste också berättas. Vi behöver lyfta fram de goda delarna av
            psykiatrin och den psykiska omsorgen.
          </note>
          <note>
            Men det är också vårt ansvar att göra någonting åt alla de allvarliga
            brister och problem som finns när det gäller vården och omsorgen
            om psykiskt sjuka.
          </note>
          <note>
            Vi socialdemokrater har lagt fram en rad förslag inom detta område,
            och i det betänkande som vi nu behandlar tar vi också upp frågorna
            om våra anslag till de olika områdena för 2008.
          </note>
          <note>
            Vi socialdemokrater har föreslagit 1,4 miljarder mer till psykisk
            vård och omsorg än vad regeringen har gjort, och vi vill använda
            pengarna för en bred satsning på olika typer av kompetensutveckling
            för yrkesgrupper som arbetar med psykiskt sjuka och psykiskt funktionshindrade.
            Det handlar om psykiatrer och psykologer, men också om sjuksköterskor
            och skötare, om biståndshandläggare, om boendestödjare och många
            andra grupper.
          </note>
          <note>
            Vi behöver förändra och utveckla den grundläggande utbildningen.
            Socialstyrelsen har nyligen lagt fram ett förslag till regeringen
            om hur man ska förbättra tillgången på psykiatrer. Jag tycker
            att det är ett bra förslag. Men vi behöver också utbilda boendestödjare.
            Vi behöver en ny utbildning för skötare inom psykiatrisk vård,
            och vi behöver se till att få tillräckligt många sjuksköterskor
            med specialistkompetens inom psykiatri.
          </note>
          <note>
            Vi måste involvera brukare och anhöriga på ett systematiskt sätt
            i utvecklingen av vården och omsorgen. Det finns bra förslag som
            har tagits fram inom ramen för Så vill vi ha det som psykiatrisamordnaren
            tog initiativ till.
          </note>
          <note>
            Vi behöver upprusta den psykiatriska slutenvården. Det behövs
            en mycket större differentiering, där olika patienter med olika
            behov måste kunna behandlas olika. Där finns det i dag stora brister
            inom slutenvården.
          </note>
          <note>
            Vi behöver bygga ut den psykiatriska öppenvården. Också uppsökande
            verksamhet och samarbete med kommunernas socialtjänst och omsorg
            måste utvecklas.
          </note>
          <note>
            Vi behöver bygga fler anpassade boenden med socialt stöd. Det
            egna hemmet får aldrig bli ett fängelse eller en misär som det
            faktiskt kan riskera att bli om man inte får tillräckligt stöd
            i sitt eget boende.
          </note>
          <note>
            Vi behöver bygga sviktplatser för tillfälligt svåra perioder
            som människor går igenom i sin sjukdom.
          </note>
          <note>
            Vi måste möjliggöra deltagande i arbetslivet och se över möjligheten
            att kombinera också fullt sjukbidrag med visst arbete och få viss
            ersättning för det arbete man gör och kunna behålla de pengarna.
            Här behövs en bred översyn.
          </note>
          <note>
            Vi behöver bygga ut en mångfald av daglig sysselsättning. Vi
            behöver bygga ut systemet med personliga ombud som har fungerat
            väldigt bra men som inte alla har tillgång till i dag.
          </note>
          <note>
            Vi måste se till att alla de barn och ungdomar som i dag vårdas
            på HVB och SIS-institutioner och som behöver det verkligen får
            tillgång till högspecialiserad och högkvalitativ psykiatrisk vård.
          </note>
          <note>
            Herr talman! Det behövs en upptrappningsplan, en mångårig satsning
            på att upprusta och utveckla den psykiatriska vården och omsorgen
            i Sverige. Den socialdemokratiska regeringen tillsatte den så
            kallade Miltonutredningen eller psykiatrisamordnaren. Vi kritiserades
            för att vi tillsatte den väl sent. Det var ett arbete som borde
            ha påbörjats tidigare.
          </note>
          <note>
            Jag delar den kritiken. Jag tycker också att vi borde ha påbörjat
            det arbetet tidigare. När utredningen väl tillsattes fick den
            ett brett mandat, och det tror jag var väldigt bra. I väntan på
            slutförslagen satte vi i gång ett arbete för att förbereda den
            nya satsningen på psykiatrin. Det var ungefär ½ miljard kronor
            per år som satsades för att kartlägga behoven, för att bygga ett
            bättre samarbete mellan kommuner och landsting, för att hålla
            vissa utbildningar och för att vara bättre beredd på en större
            satsning.
          </note>
          <note>
            Betänkandet från psykiatrisamordnaren kom för drygt ett år sedan,
            i november 2006. Det har remissbehandlats, och det har mottagits
            mycket väl. Men ingenting har aviserats från regeringen. I den
            budget vi behandlar nu i december i riksdagen finns inga nya pengar
            avsatta för psykiatrisk vård och omsorg. Inte nästa år och inte
            de kommande åren heller. Det anslås 500 miljoner för 2008. Men
            det är ju samma belopp som vi har för 2007, som är samma belopp
            som vi hade för året innan, som är samma belopp som vi hade året
            innan dess. Det är bra, men det är ju inte någon satsning på psykiatrisk
            vård och omsorg. Vi väntar fortfarande på en ordentlig upprustning,
            och den måste också vara långsiktig.
          </note>
          <note>
            Inte heller finns det aviserat någon proposition baserad på utredningen.
            Jag tycker att det är anmärkningsvärt att inte någon sådan har
            kommit.
          </note>
          <note>
            Herr talman! Jag är glad att socialministern är med oss i kammaren
            denna sena timme. Vi uppskattar det. Men jag måste säga att jag
            tycker att det är svårt att förstå hur socialministern har prioriterat
            sin arbetstid och sina ansträngningar. Det verkar nämligen som
            om vi har en socialminister som tycker att frågan om fastighetsskatten
            är det viktigaste reformområdet för en socialminister att ägna
            sig åt. När det nu går väldigt bra för Sverige, men inte för alla
            våra medborgare, vore det verkligen läge att satsa på en stor
            psykiatrisatsning som är väl förberedd med de utredningar och
            den remissbehandling som har varit.
          </note>
          <note>
            Strax innan budgeten presenterades kallade Socialdepartementet
            till presskonferens. Socialministern skulle ha presskonferens
            om budgeten. Nyfiket följde man detta och tänkte att nu kanske
            det kommer förslag på sociala reformer. Men det handlade om fastighetsskatten.
            Det var den frågan som socialministern kallat till presskonferens
            kring när det gällde budgetfrågor. Jag tycker att det är ynkligt,
            Göran Hägglund!
          </note>
          <note>
            Jag tycker att vi var sena med att tillsätta Miltonutredningen.
            Men nu är den färdig, den är remissbehandlad, och den har mottagits
            mycket väl. Säkert kan inte allt genomföras, men väldigt mycket
            kan genomföras. Behoven är mycket stora. Sveriges kassakistor
            är fyllda. Jag tycker att det är ynkligt att regeringen inte kan
            föreslå en ekonomisk satsning på området. Från 2009 förväntas
            resurserna minska för psykiatrin. Ingen proposition är aviserad.
          </note>
          <note>
            Jag hoppas att Göran Hägglund här i kammaren kan svara oss på
            frågan: Blir det någon långsiktigt stor satsning på psykiatrin
            och när kommer den i så fall?
          </note>
          <note>
            Herr talman! Vi socialdemokrater står förstås bakom samtliga
            av de reservationer vi har i betänkandet, men jag väljer att yrka
            bifall till reservationerna 13 och 21.
          </note>
          <note>
            I detta anförande instämde Catharina Bråkenhielm, Lars U Granberg
            och Per Svedberg (alla s).
          </note>
          <note type="speaker">
            Anf. 199 ELINA LINNA (v):
          </note>
          <note>
            Herr talman! Utgiftsområde 9 i statsbudgeten omfattar stora delar
            av politikområden som är grundpelare i den svenska välfärdsmodellen.
            Det handlar om hälso- och sjukvård, tandvård, social omsorg samt
            folkhälso- och handikappolitik. Det är områden som vi politiker
            oberoende av partifärg brukar lova att värna om och satsa på åtminstone
            före valet.
          </note>
          <note>
            Därför är det märkligt att regeringen, trots de otroligt goda
            ekonomiska förutsättningarna, inte satsar mer på dessa grundpelare
            inom välfärdssektorn. Pengar saknas inte. Statsbudgeten har i
            dag ett överskott på 135 miljarder kronor. Jag säger det en gång
            till: 135 miljarder kronor. Men regeringen väljer att sänka skatter
            i stället.
          </note>
          <note>
            Vänsterpartiet däremot menar att det behövs mer satsningar i
            välfärden och att det behövs satsningar på fler jobb inom vård
            och omsorg. Det syns i våra budgetramar inom utgiftsområdet. Vänsterpartiets
            budget ligger närmare 4 ½ miljard kronor högre än regeringens
            inom utgiftsområdet.
          </note>
          <note>
            Jag kommer att redovisa några av Vänsterpartiets satsningar i
            förhållande till regeringens budget samt lyfta upp några av våra
            motioner som inte är budgetpåverkande men som också behandlas
            i detta betänkande.
          </note>
          <note>
            Vi har 14 reservationer, flera av dem tillsammans med s och mp,
            samt fyra särskilda yttranden i betänkandet. Självklart står jag
            bakom våra samtliga förslag men för tids vinnande yrkar jag bifall
            till reservationerna 13 och 16.
          </note>
          <note>
            Min partikamrat Eva Olofsson kommer senare att tala främst om
            Vänsterpartiets politik beträffande äldreomsorgen.
          </note>
          <note>
            Herr talman! Vänsterpartiet anser att tandvården egentligen borde
            föras in under sjukvårdens högkostnadsskydd, och därför satsar
            vi mycket pengar på tandvården. Även om vi inte når ända fram
            till vårt mål tar vi ett stort kliv betydligt större än regeringen
            mot en tandvård som alla har råd med. Vi avsätter 3 miljarder
            mer än regeringen redan under 2008. Regeringen vill införa tandvårdscheckar
            vartannat år. Vi vill däremot genomföra subventionerade tandhälsobesök
            var 18:e månad, max 200 kronor per besök. De förebyggande insatserna
            är mycket viktiga inom tandvården.
          </note>
          <note>
            Vi vill införa ett högkostnadsskydd i flera steg. Poängen med
            vårt system är att man sänker kostnader för behandlingen även
            för dem som i dag avstår behandling som är relativt billig. Patienten
            kommer att betala allt upp till 900 kronor, och därefter träder
            subventionerna in. Regeringen däremot vill att patienten ska betala
            allt upp till 3 000 kronor. 3 000 kronor är mycket pengar för
            många grupper i samhället. Många ensamstående mammor och studerande
            har inte sådana marginaler.
          </note>
          <note>
            Socialministern skrev i en tidningsartikel för en månad sedan
            att det är glädjande att presentera en stor reform som ska ge
            förbättrad tandhälsa åt hela befolkningen och som ska göra tandvården
            billigare när människor drabbas av stora tandvårdsbehov. Egentligen
            vill jag inte vara glädjedödare, speciellt inte så här veckorna
            före jul, men jag tror inte att regeringens budget för tandvården
            räcker inte om ambitionen är så högt ställd som Göran Hägglund
            ger sken av.
          </note>
          <note>
            Herr talman! En annan stor avvikelse jämfört med regeringens
            budget är Vänsterpartiets storsatsning i psykiatrin. En satsning
            på 500 miljoner utöver regeringens förslag är nödvändig för att
            genomföra en ordentlig upprustning av den psykiatriska vården.
            Detta är en fortsättning på den satsning som Vänsterpartiet inledde
            tillsammans med Socialdemokraterna och Miljöpartiet under föregående
            mandatperiod. Psykiatrisamordnarens förslag, som kom redan för
            drygt ett år sedan, är bra i många avseenden. De föreslagna reformerna
            kommer enligt samordnaren att kosta 1 655 miljoner per år från
            2009. Regeringen har inte aviserat att man avser att betala de
            kostnaderna.
          </note>
          <note>
            Vänsterpartiet vill att denna stora satsning blir verklighet
            och tillför därför psykiatrin 1 405 miljoner kronor per år från
            2009. Regeringens budget på 250 miljoner räcker absolut inte för
            att genomföra psykiatrisamordnarens förslag. Regeringen skriver
            i budgetbetänkandet att psykiatrisamordnarens slutbetänkande bereds
            och att regeringen avser att återkomma i frågan. När? Den satsning
            som redovisas i budgeten oroar mig. Förstår inte socialministern
            att psykiatrin behöver ett extra stöd, ett stöd som är långsiktigt
            och hållbart?
          </note>
          <note>
            En verksamhet som började redan 19941995 i projektform var försöket
            med personligt ombud. Försöket blev lyckat redan från början.
            Socialstyrelsen har mig veterligen följt upp verksamheten vid
            två tillfällen. Rapporterna talar entydigt om att personligt ombud
            är en verksamhet som genom de positiva hälsoeffekterna för klienterna
            innebär minskat lidande och minskat behov av psykiatrisk slutenvård.
            Trots det lyckosamma med verksamheten med personligt ombud för
            den enskilda och för samhället finns det en reell risk att kommuner
            och landsting i en ekonomiskt trängd situation inte prioriterar
            verksamheten.
          </note>
          <note>
            Därför vill Vänsterpartiet att rätten till personligt ombud för
            människor med långvarig psykisk ohälsa skrivs in i socialtjänstlagen.
            Vårt ställningstagande finns i reservation nr 16. I reservation
            nr 13, som vi har tillsammans med Socialdemokraterna och Miljöpartiet,
            föreslår vi att spelmissbruk bör skrivas in i socialtjänstlagen.
            Det finns i dag ett stort behov av att socialtjänsten uppmärksammar
            och synliggör spelberoende. Då måste det också finnas något att
            stödja sig på i lagen. Folkhälsoinstitutet driver ett utvecklingsarbete
            som är bra, men en förändring i själva lagtexten skulle naturligtvis
            förstärka betoningen av spelberoendeproblematiken ytterligare.
          </note>
          <note>
            Både kristdemokratiska och folkpartistiska ledamöter har motionerat
            om hjälp för spelberoende med liknande innehåll. Det förvånar
            mig att utskottsmajoriteten nu släpper sina motioner och avstyrker
            våra med hänvisning till en utredning. Kristdemokraterna och Folkpartiet
            har lyft upp denna fråga så pass många gånger att jag måste erkänna
            att jag är besviken på att majoriteten hänvisar till en utredning
            som kommer om ett år. Ett utskottsinitiativ borde vi ändå ha lyckats
            att enas om i denna fråga eller hur?
          </note>
          <note>
            Herr talman! Ytterligare en viktig satsning är den på handikappområdet.
            Många av oss fick glädjas åt synskadade Lucias uppvaktning tidigare
            i dag. Utöver de traditionella sångerna var budskapet klart de
            synskadades behov tas inte på allvar. Detsamma gäller för många
            andra handikapporganisationer och handikappgrupper. Tänker regeringen
            lyssna på handikapprörelsen, Maria Larsson?
          </note>
          <note>
            Vänsterpartiet vill att 80 miljoner kronor avsätts så att den
            som är berättigad till färdtjänst också ska ha rätt att ta med
            sig ledsagare. För att handikapporganisationerna ska kunna fortsätta
            sitt arbete och helst utöka det ska 30 miljoner utöver regeringens
            anslag avsättas. Vi anser också att en höjning av anslaget till
            bilstöd är nödvändig. Vi höjer anslaget med 20 miljoner. Det är
            mycket olyckligt att regeringen väljer att inte avsätta några
            pengar till en tillgänglighetssatsning. Det är inte bara olyckligt
            utan också förvånande. Redan under förra mandatperioden och speciellt
            inför valet lovade de nuvarande regeringspartierna rejäla satsningar
            inom handikappolitiken.
          </note>
          <note>
            Den nationella handlingsplanen för handikappolitiken fastslår
            att vi år 2010 ska ha ett samhälle som gör det möjligt för alla
            att delta i samhällslivet. Vänsterpartiet anser att 250 miljoner
            ska anslås för en tillgänglighetssatsning under 2008, och vi höjer
            anslaget ytterligare 2009. Kristdemokraterna gör tydligen en annan
            bedömning av läget än före valet, fastän det i dag är endast två
            år kvar till 2010. Regeringen har inte anslagit ett öre för att
            nå tillgänglighetsmålen.
          </note>
          <note>
            Herr talman! Vänsterpartiet satsar alltså mycket mer än regeringen
            inom socialutskottets ansvarsområde, men det finns en post i regeringens
            budget som vi vill spara pengar på. Regeringens satsning på så
            kallat avknoppningsstöd är 40 miljoner kronor. Det är ett mycket
            märkligt agerande från regeringens sida att på detta sätt finansiera
            privatiseringar av den offentliga sektorn. Däremot snålar regeringen
            med pengar när det gäller pris- och löneomräkningar inom den statliga
            sektorn. Den låga pris- och löneomräkningen drabbar Statens folkhälsoinstitut,
            Smittskyddsinstitutet, Statens institutionsstyrelse och Forskningsrådet
            för arbetsliv och socialvetenskap. Vid dessa myndigheter riskerar
            mycket viktig verksamhet att försämras av regeringens snålhet.
          </note>
          <note>
            I detta anförande instämde Eva Olofsson (v).
          </note>
          <note type="speaker">
            Anf. 200 THOMAS NIHLÉN (mp):
          </note>
          <note>
            Herr talman! I det här betänkandet har Miljöpartiet 11 reservationer.
            Vi ställer oss naturligtvis bakom samtliga våra reservationer,
            men för tids vinnande yrkar jag bifall endast till reservation
            nr 10 som handlar om en förändrad finansiering av Läkemedelsverket.
          </note>
          <note>
            På tandvårdsområdet föreslår Miljöpartiet åtgärder med ett tydligt
            förebyggande perspektiv i form av en ny nationell tandvårdsreform
            som vi kallar för Frisktandvård till fast pris. För att behålla
            en god tandhälsa hos våra unga vuxna vill vi också höja åldersgränsen
            för gratis tandvård till upp till 25 år.
          </note>
          <note>
            Miljöpartiet anser att regeringens aviserade tandvårdsreform
            riskerar att till sin konstruktion bli kostnadsdrivande och dessutom
            dyrare för alla utom dem med mycket stora behov. För gratis tandvård
            upp till 25 år avsätter vi i vårt budgetförslag 360 miljoner för
            åren 2009 och 2010 och 180 miljoner kronor för år 2008.
          </note>
          <note>
            Hälsofrämjande sjukhus och annan vård, som det numera heter,
            är ett nätverk som finns både i Sverige och internationellt. Nätverket
            består internationellt av över 700 medlemmar i 25 länder. I Sverige
            har nätverket i dag 33 sjukhus, varav fyra universitetssjukhus,
            som medlemmar. Idén bakom är att kunna använda hela sjukvårdens
            kompetens, inte minst sjukhusens, för att stärka folkhälsoinsatserna
            och för att använda hälsoorientering som en strategi för att utveckla
            en mer effektiv hälso- och sjukvård.
          </note>
          <note>
            Nätverket vill vidareutveckla sitt arbete men har begränsade
            resurser. Miljöpartiet föreslår därför ett särskilt ekonomiskt
            bidrag om 3 miljoner kronor per år under de närmaste tre åren.
            Ett av de elva målområdena inom de nationella målen för folkhälsan
            är En mer hälsofrämjande hälso- och sjukvård, mål nr 6. Det är
            helt uppenbart att nätverkets verksamhet på ett avgörande sätt
            bidrar till att uppnå detta mål.
          </note>
          <note>
            Aktiviteten på det folkhälsopolitiska området behöver enligt
            Miljöpartiet främjas. Vi föreslår därför en särskild konkret folkhälsosatsning.
            Senare i den här debatten kommer Gunvor G Ericson att i sitt anförande
            redovisa våra ställningstaganden inom folkhälsoområdet.
          </note>
          <note>
            Herr talman! Resterande del av mitt anförande kommer jag att
            ägna åt läkemedelsfrågor. Läkemedel utgör i dag en stor del av
            hälso- och sjukvårdens totala insatser, och det kommer att öka
            än mer framöver. Därför anser Miljöpartiet att läkemedelsfrågorna
            på ett tydligare sätt borde lyftas upp på dagordningen utifrån
            ett samhällsekonomiskt, medicinskt och folkhälsopolitiskt perspektiv.
          </note>
          <note>
            Läkemedel används för att bota, lindra och förebygga sjukdom.
            Om rätt läkemedel ges vid rätt tillfälle i rätt dos till rätt
            patient och med rätt uppföljning kan man beteckna behandlingen
            som rationell läkemedelsbehandling.
          </note>
          <note>
            Hur många människor i Sverige drabbas av problem, sjuklighet
            eller död som orsakas av felaktig läkemedelsanvändning och varför?
            Hur stora är kostnaderna för felaktig läkemedelsanvändning ur
            ett samhällsekonomiskt perspektiv, och vad består de av?
          </note>
          <note>
            Svaren på de frågorna blir väldigt varierande beroende på vem
            man frågar. Sanningen är nog den att ingen vet svaren på frågorna.
            Det leder till att det är svårt att föra en seriös debatt kring
            dessa viktiga frågor, och det finns därför också en stor osäkerhet
            kring vilka åtgärder som bör vidtas för att minska kostnader och
            lidande som orsakas av felaktig läkemedelsanvändning.
          </note>
          <note>
            Felaktig läkemedelsanvändning kan beskrivas som att behandlingen
            leder till oavsedda, oönskade och negativa effekter som i sin
            tur leder till olika läkemedelsrelaterade problem, till exempel
            biverkningar, beroende eller interaktioner. Enligt många bedömare
            ligger de samhällsekonomiska kostnaderna för felaktig läkemedelsanvändning
            på mellan 20 och 30 miljarder, att jämföras med vår totala läkemedelsnota
            som ligger på ungefär 30 miljarder. Felaktig läkemedelsanvändning
            är därför ett mycket stort samhällsekonomiskt och folkhälsopolitiskt
            problem.
          </note>
          <note>
            Miljöpartiet föreslår att det tillsätts en kommission för läkemedelssäkerhet
            som ska utreda och för första gången ta fram svenska uppgifter
            om hur stora kostnader som orsakas av felaktig läkemedelsanvändning
            och i vilken utsträckning våra medborgare drabbas av felaktig
            läkemedelsanvändning.
          </note>
          <note>
            Nepi, Nätverket för läkemedelsepidemiologi, är en av riksdagen
            och Socialdepartementet initierad stiftelse. Nepis syfte är att
            främja en medicinskt och ekonomiskt effektiv användning av läkemedel
            genom en kombination av forskning, studier, analyser, utbildning
            och information.
          </note>
          <note>
            Nepis verksamhet är viktig som en oberoende och självständig
            aktör inom läkemedelsområdet på den svenska arenan. Nepis ekonomiska
            situation är trängd på grund av att stiftelsekapitalet ger för
            lite avkastning. För att kunna fortsätta att verka behöver de
            en långsiktigt hållbar finansiering som möjliggör att verksamheten
            kan drivas på den nivå som riksdagen avsåg i samband med bildandet
            av Nepi. Vi i Miljöpartiet avsätter därför 3 miljoner kronor per
            år i vårt budgetförslag för att trygga den framtida finansieringen
            av Nepi.
          </note>
          <note>
            Vi anser att Kilens verksamhet kring biverkningsrapportering
            och deras konsumentdatabas behövs för att värna om ett reellt
            konsument- och brukarperspektiv inom läkemedelsområdet och se
            till att konsumentrapporteringen är så fristående och opartisk
            som möjligt. Sverige behöver åtminstone en stark oberoende konsumentorganisation
            inom läkemedelsområdet.
          </note>
          <note>
            Vi i Miljöpartiet har i vårt förslag till budget avsatt 9 miljoner
            kronor per år under tre års tid för att stödja Kilens verksamhet.
          </note>
          <note>
            Läkemedelsverkets verksamhet inom området läkemedel finansieras
            till hundra procent genom registreringsavgifter från läkemedelsindustrin
            samt årsavgifter för alla godkända läkemedel. Denna finansieringsform
            skapar direkta, ekonomiska kopplingar mellan Läkemedelsverket
            och läkemedelsindustrin. Vi anser att det är ytterst tveksamt
            att Läkemedelsverket finansieras helt genom avgifter från läkemedelsindustrin,
            eftersom det är mycket stora ekonomiska intressen som står på
            spel för läkemedelsbolagen i samband med att ett läkemedel ska
            godkännas eller inte. Läkemedelsverket ska dessutom både godkänna
            läkemedel och vara tillsynsmyndighet.
          </note>
          <note>
            Med den finansieringsform som Läkemedelsverket har i dag kan
            det inte helt uteslutas att situationer kan uppstå när Läkemedelsverkets
            självständighet och opartiskhet kan ifrågasättas. För att undvika
            detta föreslår vi i vårt budgetförslag att Läkemedelsverket i
            sin helhet finansieras via ett statligt anslag på 370 miljoner
            kronor. De avgifter som läkemedelsbolagen betalar för Läkemedelsverkets
            tjänster ska gå direkt in i statskassan.
          </note>
          <note>
            Herr talman! Jag ska nu tala om läkemedelsberoende. Beroende
            av förskrivna narkotikaklassade läkemedel är ett omfattande och
            mycket allvarligt problem som berör upp till 250 000 människor
            i Sverige. Det antalet inkluderar inte den så kallade missbrukarpopulationen.
            Det finns alltså en kvarts miljon människor i Sverige som vill,
            men inte kan, sluta med sin läkemedelsbehandling eftersom de har
            utvecklat ett beroende.
          </note>
          <note>
            Statens folkhälsoinstitut har i dag ansvaret för uppföljningen
            av folkhälsoproblem orsakade av beroende av alkohol, tobak, narkotika,
            spel och dopning. Därför anser Miljöpartiet att det vore logiskt
            och viktigt att även beroende av narkotikaklassade läkemedel förs
            in under målområde 11, och att Statens folkhälsoinstitut får ansvaret
            för uppföljning av beroende av narkotikaklassade läkemedel i ett
            befolkningsperspektiv. Därför har Miljöpartiet avsatt 5 miljoner
            kronor per år i sitt budgetförslag för att Folkhälsoinstitutet
            ska kunna ta över detta ansvar.
          </note>
          <note>
            Vi har stora förhoppningar om att regeringen och äldre- och folkhälsominister
            Maria Larsson tar med läkemedelsberoende i den kommande folkhälsopropositionen.
          </note>
          <note>
            Kanske får vi ett besked av äldre- och folkhälsoministern om
            detta redan i dag.
          </note>
          <note>
            I detta anförande instämde Gunvor G Ericson (mp).
          </note>
          <note type="speaker">
            Anf. 201 KENNETH JOHANSSON (c):
          </note>
          <note>
            Fru talman! Jag börjar med att yrka bifall till utskottsmajoritetens
            förslag i dess helhet och avslag på samtliga reservationer i betänkandet.
          </note>
          <note>
            Jag vill inledningsvis säga tack till alla ledamöter över alla
            partigränser som har gjort ett bra jobb med betänkandet. Jag tackar
            även den kanslipersonal som föredömligt har jobbat med detta.
          </note>
          <note>
            Fru talman! Vår budgetdebatt i dag, som rör viktiga välfärdsområden,
            sker i en tid då svensk ekonomi går på högvarv. Allt fler människor
            ges möjligheter till jobb och en egen försörjning. Utanförskapet
            minskar äntligen, och främst låg- och medelinkomsttagare får nu
            sänkta inkomstskatter.
          </note>
          <note>
            Se till att ha att betala med, det du gör av med så sade min
            far. Det krävs ordning och reda i ekonomin och ekonomisk och socialt
            hållbar tillväxt för välfärden för att vi ska ha något att betala
            med.
          </note>
          <note>
            Centerpartiets och alliansregeringens politik lägger nu grunden
            för att välfärden stärks och för att pensioner, vård och omsorg
            tryggas. Nu får vi möjligheter till en mer långsiktig, nödvändig
            välfärdssatsning och till att rusta upp eller satsa där tidigare
            regering har kommit till korta. Det gäller psykiatrin, tandvården
            och folkhälsan för att ta några exempel. Nu ser vi också att resultaten
            kommer av att fler människor är i jobb i form av förstärkta landstings-
            och kommunbudgetar. Det är viktigt; det är ju där som vården och
            omsorgen utförs av personalen direkt våra vardagshjältar.
          </note>
          <note>
            Alliansregeringen kan självfallet inte tillgodoräkna sig allt
            när det gäller den ljusa ekonomiska situationen i landet, men
            en del. Den internationella ekonomin har också haft sin betydelse.
          </note>
          <note>
            Men det finns utmaningar och hot mot den positiva utvecklingen.
            Hur länge kommer högkonjunkturen att hålla i sig? Hur ska vi arbeta
            för att se till att förlänga den? Och hur ska vi förbereda oss
            för de sämre tider som kommer?
          </note>
          <note>
            Vi har också all anledning att göra en varudeklaration för våra
            medborgare, att tydliggöra vad oppositionens spretande alternativ
            skulle innebära. Socialdemokraternas budgetförslag skulle samlat
            innebära avsevärt färre sysselsatta och fler arbetslösa, lägre
            finansiellt sparande och höjda skatter. Därmed skulle det bli
            sämre intäkter för landsting och kommuner. Sjuksköterskan skulle
            få en höjd inkomstskatt, jämfört med regeringens politik, med
            300400 kronor per månad.
          </note>
          <note>
            Fru talman! Centerpartiet och alliansregeringen fick ta över
            många delar av en hälso- och sjukvård av världsklass låt mig säga
            det. Samtidigt har hälso- och sjukvården stora problem. Tillgängligheten,
            bemötandet, psykiatrin, primärvården och regionala skillnader
            är några områden.
          </note>
          <note>
            För oss är det självklart att vården ska vara solidariskt finansierad
            och fördelas efter behov. Vi ska ha fler vårdgivare en mångfald
            och aktivt arbete även för den ideella sektorn, som ger mervärden.
            Nu känns det, fru talman, att mångfaldsarbetet börjar få upp farten.
          </note>
          <note>
            Basen ska vara en fungerande primärvård som ska finnas nära befolkningen
            och vara tillgänglig. Nu är en patienträttighetsutredning tillsatt
            som arbetar och som ska visa hur en ökad etableringsfrihet kan
            utformas, hur satsningen på vårdgarantin ska ge optimalt resultat
            och hur patientens rättigheter kan skärpas.
          </note>
          <note>
            Ett utvecklingsarbete gällande kvalitetsarbete pågår. Det gäller
            också kvalitetsregister, öppna jämförelser, effektivare IT-system
            i vården, förstärkning av den medicinska forskningen och äldresjukvården.
            Den nationella cancerplan som vi utlovade före valet är nu på
            väg. Läkarutbildningen dimensioneras upp. En omreglering av apoteksmarknaden
            görs i syfte att öka konkurrensen och tillgängligheten. Patientsäkerheten
            förbättras.
          </note>
          <note>
            Tillgången till rehabilitering brister, vilket också är på väg
            att åtgärdas. Det finns mycket att göra. Det är mycket att rätta
            till. Det är mycket att ta reda på efter den gamla regeringen,
            men vi har kommit ganska långt på kort tid.
          </note>
          <note>
            Även inom äldreområdet genomförs viktiga satsningar. Kvalitetsarbete
            pågår, fler äldreboenden är på väg. Detsamma gäller fritt-val-reformen,
            värdighetsgarantin, anhörigsatsningar, äldreforskning, nya kompetenssatsningar
            för personalen som aviseras och så vidare. Inom socialtjänsten
            satsas det på fortsatt missbrukarvård. Ett kvalitetsarbete är
            påbörjat. I budgeten finns också med att ungdomar ska kunna ha
            feriearbete och få ersättning oavsett om någon av deras föräldrar
            har försörjningsstöd.
          </note>
          <note>
            Om jag för min del ska ta ut några mycket konkreta frågor som
            jag känner speciell glädje för i budgeten är det tre saker.
          </note>
          <note>
            Det första är den stora satsningen fördubbling av anslagen till
            drygt 6 miljarder kronor per år på tandvården, där skyddet mot
            höga tandvårdskostnader gör det lättare att åtgärda sina tänder.
            Tandvårdschecken underlättar förebyggande insatser. Vi gör nu
            vad Socialdemokraterna har pratat om i tolv år.
          </note>
          <note>
            Den andra punkten jag vill lyfta fram är arbetet med förebyggande
            insatser. Vi satsar 115 miljoner kronor per år på folkhälsopolitiskt
            arbete. Därutöver ökar vi budgeten för alkohol-, tobaks- och narkotikainsatser
            260 miljoner kronor per år. En satsning på en hel miljard under
            en treårsperiod görs för att skydda oss mot influensapandemier,
            och 145 miljoner satsas på insatser mot hiv/aids och andra smittsamma
            sjukdomar.
          </note>
          <note>
            Det tredje är något som kanske inte är ett så stort belopp, men
            det är ändå en viktig symbolhandling och ett bevis på att vi bryter
            en trend. Det handlar om stödet till handikapporganisationer.
            Det har legat still under många år. Jag tror att vi i alla partier
            har blivit uppvaktade, och nu kommer en satsning. Nu kommer 20
            miljoner i utökat stöd till handikapporganisationerna, vilket
            innebär totalt 183 miljoner kronor nästa år.
          </note>
          <note>
            Fru talman! Mycket väsen för lite ull, sade bonden som klippte
            grisen. Det finns ingen samlad oppositionsbudget. Det skrivs och
            sägs mycket, men konkret är det inte så mycket. Det är egentligen
            en ganska stor acceptans. Det tycker jag i och för sig är bra.
            Det finns några skillnader när man tittar på oppositionens budgetalternativ.
          </note>
          <note>
            En skillnad gäller psykiatrin, som har nämnts. Det är ett eftersatt
            område som alliansregeringen nu rustar upp med resurser. Psykiatrin
            är verkligen prioriterad under de kommande åren.
          </note>
          <note>
            En annan skillnad gäller tandvården. Där har utställts löften
            under många år. Nu satsas det rejält, som jag har nämnt. Där finns
            det en skillnad, och det är att oppositionen föreslår att ungdomar
            ska få ytterligare år med avgiftsfrihet. Jag kan ha en viss förståelse
            för det. I alliansregeringen har diskussionen förts om att i stället
            satsa på de speciellt utsatta människorna som ett tredje steg.
            Det handlar om de människor som finns på institution och om dem
            som kanske har ett funktionshinder. Jag tycker att det är intressant
            att ta del av hur man prioriterar. Ni prioriterar unga, friska
            ungdomar, och vi prioriterar utsatta människor. Jag tycker att
            det skulle vara intressant att höra vad oppositionen har att säga
            i den delen.
          </note>
          <note>
            Den tredje skillnaden gäller mångfalden, men det känner vi till.
            Här finns det en ideologisk skillnad. Det är bra att tala om att
            vi tror att människan kan fatta egna beslut. Det gör inte oppositionen
            fullt ut.
          </note>
          <note>
            Det finns också ett antal bra ställningstaganden i reservationerna
            även om det mesta är att slå in öppna dörrar. Det mesta är på
            gång. Det handlar om åtgärder som utreds.
          </note>
          <note>
            Jag har en konkret fråga till Ylva Johansson. Den handlar om
            LSS-reservationen. Regeringen vidtar en rad åtgärder för att komma
            till rätta med ett antal problem när det gäller tillsyn, kostnadsutveckling
            med mera. Där finns det en reservation från både socialdemokrater
            och vänsterpartister. Alla de här åtgärderna verkar inte räcka
            till. Ni reserverar er och vill ha andra åtgärder. Jag är väldigt
            intresserad av att få veta vad ni konkret tänker på. Kan ni ge
            ett förslag när det gäller LSS-arbetet utöver det som nu är på
            gång? Det skulle vara väldigt intressant och bra att få ta del
            av det.
          </note>
          <note>
            Fru talman! Nu ska jag gå in för landning. Jag ser fram emot
            att vi ska få jobba med flera budgetar och att vi ska få lyfta
            fram dessa och andra områden. Vi behöver många välfärdssatsningar
            och många välfärdsdebatter för att utveckla något som är oerhört
            angeläget för oss själva men kanske framför allt för våra medmänniskor.
          </note>
          <note type="speaker">
            Anf. 202 CECILIA WIDEGREN (m):
          </note>
          <note>
            Fru talman! Jag vill börja med att yrka bifall till alliansregeringens
            budgetförslag och förslaget i det betänkande som finns på vårt
            bord och avslag på reservationerna.
          </note>
          <note>
            Det här betänkandet berör många viktiga frågor, tillgänglighet
            i vården, kvalitet, personalinitiativ, läkemedelsförsörjning,
            äldresatsningar, pandemigarantier, psykiskt sjuka, stöd och hjälp
            till dem som har hamnat snett i samhället och hamnat mellan stolarna,
            patientens egna val, kompetensutveckling för personal, alternativmedicin,
            Apotekets avreglering, insatser för hiv/aids, suicidprevention,
            spelberoende, tolktjänst och bilstöd. Det går att fortsätta uppräkningen
            ganska länge som ni väl känner till.
          </note>
          <note>
            Det är ett oerhört brett område. Det handlar om ett betänkande
            om 51 miljarder av allas våra gemensamma resurser. Det är oerhört
            mycket pengar.
          </note>
          <note>
            Jag vill börja med att instämma i min allianskollega Kenneth
            Johanssons anförande. Det var mycket bra.
          </note>
          <note>
            Fru talman! Med ett så stort budgetförslag som socialministern
            och äldreministern har presenterat för Sveriges riksdag är det
            också viktigt att vända och vrida på varje skattekrona. Det här
            är den största budgeten och den största satsningen som vi någonsin
            har haft på socialutskottets bord. Men det är självfallet ändå
            viktigt att fundera på om vi gör rätt saker för varje krona. Det
            har vi att ta ställning till i dag. Det är viktigt att ha det
            perspektivet.
          </note>
          <note>
            Fru talman! Det går inte att omfatta alla frågor. Därför kommer
            min kollega Margareta B Kjellin att senare ytterligare beskriva
            de moderata ståndpunkterna.
          </note>
          <note>
            Fru talman! Äntligen, ropade de på telefon häromdagen. Äntligen!
            Äntligen några som lyssnar på oss som är på golvet. Jag hade ett
            liknande samtal från personal på Centralsjukhuset i Karlstad för
            någon vecka sedan. Äntligen politiker som inser att för att klara
            de stora förändringarna, de demografiska förändringar som vi har
            framför oss, behöver ni se oss. Ni behöver lyssna till oss. Ni
            behöver ta till vara vårt engagemang och vår initiativförmåga.
            Det är vi som varje dag sliter och jobbar på golvet i vården och
            omsorgen. Lyssna på oss! Ta till vara våra initiativ!
          </note>
          <note>
            Fru talman! Man blir självfallet något förvånad. Man tror ju
            att människor som jobbar i en enormt expansiv tjänstesektor varje
            dag blir sedda, hörda och vet vilken person man lämnar in förbättringsförslag
            till eller vet vem som är chefen som lyssnar, hör och ser och
            som uppmuntrar. Men när man ropar äntligen ropar man också på
            ett synligt och lyssnande ledarskap. Äntligen, fru talman.
          </note>
          <note>
            Äntligen finns det därför ett budgetförslag som vänder på pyramiderna.
            Nu känner vi tillsammans i alliansen att vi inte bara har väljarnas
            förtroende, utan vi går också från ord till handling för att vända
            på pyramiderna. Vi ska lyssna på och ta del av personalens engagemang.
            Men vi ska självfallet också lyssna på de patienter och patientorganisationer
            som finns ute i verksamheten dagligdags.
          </note>
          <note>
            Det handlar om att på bästa sätt vårda det förtroendet. Den här
            budgeten är ett bra steg för att vårda det förtroendet och samtidigt
            också vända på dessa stela, byråkratiska, anonyma, hierarkiska
            pyramider som man upplever ute i daglig verksamhet i vård och
            omsorg.
          </note>
          <note>
            Fru talman! För oss moderater är det självklart att grunden ska
            vara en gemensam, solidarisk finansiering av sjukvården och omsorgen
            via skatten. Vården ska ges efter behov, och den ska vara tillgänglig
            för alla som behöver den.
          </note>
          <note>
            Men vi ser också de klyftor som finns i dag och som vi har fått
            ärva. Efter tolv år med socialdemokrater med det högsta ansvaret
            är vi långt ifrån nöjda med att över en kvarts miljon människor
            är beredda att betala dubbelt för att erhålla detta. Alliansregeringen
            accepterar inte ett A- och ett B-lag i svensk hälso- och sjukvård
            och omsorg.
          </note>
          <note>
            Fru talman! För oss är grunden en gemensam finansiering men också
            en god kvalitativ vård och omsorg där den enskilda människan sätts
            i centrum, där man blir hörd, sedd och lyssnad på. Där står inte
            den enskilde i kö. Där undrar inte personalen vem man ska lämna
            sina förbättringsförslag till.
          </note>
          <note>
            Det är bland annat därför som vi jobbar med en patienträttighetslagstiftning
            som grundar sig på att den enskilde sätts i centrum fullt ut med
            reella funktioner i form av sanktioner om någonting inte fungerar.
            Vi jobbar med en vårdlots, en fast vårdkontakt, och vi jobbar
            med valfrihet för att stärka patientens möjligheter.
          </note>
          <note>
            Det handlar om att säkerställa en god, tillgänglig och valfri
            hälso- och sjukvård och omsorg med en mångfald av vårdgivare.
            Den ska vara kunskapsbaserad och det ska finnas möjlighet till
            delaktighet och självbestämmande. Vi ska granska och följa detta
            genom öppna resultat och göra jämförelser.
          </note>
          <note>
            Fru talman! Ytterligare ett steg för att lägga tyngd bakom de
            här orden, och att vi också går från ord till handling, är att
            vi jobbar för en strategi för vården. Min kollega Kenneth Johansson
            har nämnt en hel del av de förslagen, att stärka tillgängligheten,
            höja kvaliteten, öka patientperspektivet och öka mångfalden.
          </note>
          <note>
            Jag kan för mitt liv som moderat inte förstå varför man som vänsterpartist
            ska vara emot personalinitiativ. Jag förstår inte hur det går
            ihop. Att stärka mångfalden och lyssna på initiativ ute i sjukvården
            torde vara det viktigaste man kan göra för att höja nivån på det
            som finns.
          </note>
          <note>
            Man hävdar också att det här ska vara besparingsförslag. Jag
            är mycket förvånad över att man inte tar del fullt ut av informationen
            från dem som varje dag är i verksamheterna, utan man vet själv
            bättre här i Sveriges riksdag.
          </note>
          <note>
            Det ska vara öppna jämförelser. Vi jobbar med ersättningssystem,
            etableringsfrågor, tydlig och relevant information och ökad patientsäkerhet.
          </note>
          <note>
            Fru talman! Det är många viktiga frågor för att se och höra och
            göra bättre ifrån oss. Men det räcker inte. Den här budgeten innebär
            också grunden för en historisk satsning på tänderna. En historisk
            satsning som man i valrörelse efter valrörelse efter socialdemokratiskt
            maktskifte och övertagande under tolv års tid har varit bekymrad
            över men inte gjort någonting åt. Tänderna har blivit en klassfråga
            efter Ylva Johanssons och hennes kollegers tid i Rosenbad. Äntligen,
            fru talman, får vi se till att det sker en förändring i den saken.
          </note>
          <note>
            Tandvårdspriserna i Sverige är höga. Tandvårdsmarknaden har fungerat
            dåligt. Alliansregeringen gör här en historisk satsning för vars
            och ens tandhälsa genom att fördubbla satsningen från 3 till 6
            miljarder. Då går det att prata mycket, det går att lämna många
            reservationer, men har man haft ansvaret i tolv år och inte gjort
            någonting åt saken räcker inte de orden och de reservationerna
            till. Nu görs det någonting konkret.
          </note>
          <note>
            Fru talman! 20 procent av den i dag vuxna befolkningen uppger
            att man avstår från att gå till tandvården, trots att man tycker
            att behov av tandvård finns. Man tycker att det är för dyrt helt
            enkelt att gå till tandvården. Därför inför vi en trestegsraket.
          </note>
          <note>
            Den första delen är ett förebyggande incitament. Vi stärker för
            alla men främst för dem som är 2029 år och för dem som är över
            75 år. Det blir en valfrihet. Du kan själv avgöra var du ska använda
            de här resurserna någonstans.
          </note>
          <note>
            Den andra delen är självklart att skydda mot högre kostnader.
            De flesta drabbas vid ett enstaka tillfälle i livet och får höga
            tandvårdsräkningar. Då är det oerhört viktigt att ha ett skydd
            som täcker upp för detta. Inte minst kommer de här förslagen att
            göra det betydligt billigare för till exempel pensionärer.
          </note>
          <note>
            Fru talman! För oss moderater i den gemensamma alliansregeringen
            känns det oerhört bra att vi börjar se dem som är i vardagen,
            att det blir de som jobbar och som har behoven som kommer att
            ha mer makt, mer inflytande och oerhört mycket större möjlighet
            att kunna påverka den dagen det inte fungerar som de har tänkt
            sig.
          </note>
          <note>
            Men det är självklart också viktigt att se den vardag som vi
            befinner oss i och se att den hela tiden rör sig. I den vardagen
            måste alla förnya sig. Därför jobbar självklart en nytillträdd
            alliansregering också på att vara i ständig förnyelse och vara
            i människors vardag.
          </note>
          <note>
            Då är det viktigt att se att vården och omsorgen är en otroligt
            spännande framtidsbransch. Redan i dag är vården och omsorgen
            den största branschen inom tjänstesektorn. Den demografiska utvecklingen
            pekar på att den kommer att bli ännu starkare. Då måste vi göra
            oerhört mycket mer. Då handlar det inte bara om de reformer vi
            gör i dag genom det här betänkandet utan också om reformer som
            finns inom till exempel näringsutskottets verksamhetsområde som
            också kommer att påverka den här sektorn.
          </note>
          <note>
            Fru talman! Det går inte längre heller att från en splittrad
            vänsterkartell föreslå tolv år gamla mediciner där bästföredatumet
            har gått ut. Där om någonstans borde man göra en hel del åt läkemedelsförsörjningen,
            nämligen åt de politiska idéer som inte har fungerat. Vore det
            inte läge för förnyelse också inom en splittrad vänsterkartell?
          </note>
          <note>
            Men det är väl som så, Ylva Johansson, att man till och med är
            splittrad inom Socialdemokraterna. Man kan inte ens där komma
            överens om grunden till den förnyelse som måste ske för att följa
            med i den verklighet som råder. Vari finns de kortare köerna i
            de reservationer som vi har sett från s, v och mp? Vari finns
            grogrunden till de personalinitiativ som vi har sett i era reservationer,
            s, v och mp?
          </note>
          <note>
            Fru talman! Det här är en otroligt spännande början för den nya
            alliansregeringen på det socialpolitiska området. Jag avslutar
            med att yrka bifall till regeringens budgetförslag.
          </note>
          <note>
            (Applåder)
          </note>
          <note type="speaker">
            Anf. 203 TOBIAS KRANTZ (fp):
          </note>
          <note>
            Fru talman! Vi skriver den 25 januari 2007. Tobias Enroth befinner
            sig hundra meter hemifrån. Han har varit och åkt skridskor med
            sin klass från en skola i Norrahammar utanför Jönköping. Där överfalls
            han av en 27-årig gärningsman som tidigare är dömd till rättspsykiatrisk
            vård.
          </note>
          <note>
            Tobias liv slutar där i snön den här kalla januaridagen. Han
            blir åtta år gammal.
          </note>
          <note>
            Det såg så overkligt ut, beskrev vittnet Micael Gustavsson händelsen
            för tidningen Expressen. Jag tror att många av oss upplever det
            så. Det känns overkligt, och det väcker många frågor.
          </note>
          <note>
            Hur kan vi leva i ett samhälle där en psykiskt sjuk människa
            kan döda en åttaårig pojke som precis har börjat livet? Varför
            finns det ingen kontroll? Varför får de psykiskt sjuka inte det
            stöd, den hjälp och den vård som de behöver.
          </note>
          <note>
            Mordet på Tobias Enroth var en enorm tragedi. Vi har under de
            senaste åren sett en lång rad mänskliga tragedier. Hela den svenska
            psykiatrins historia under de senaste 1015 åren är i själva verket
            en lång rad tragedier.
          </note>
          <note>
            Under en lång följd av år har det funnits en vällovlig ambition
            att försöka se till att psykiskt sjuka människor ska få vara ute
            i det öppna samhället i så stor utsträckning som möjligt. Det
            var nog själva grundtanken bakom den psykiatrireform som genomfördes
            under 1990-talet. Men vi måste erkänna att den reformen slog fel.
            Vi måste erkänna att den reformen ledde till att pendeln slog
            över. Det gick för långt. Vi måste erkänna att det ledde till
            att tryggheten minskade i samhället, att många av dem som är psykiskt
            sjuka, till och med allvarligt psykiskt sjuka, inte fick den vård
            som de hade rätt att kräva.
          </note>
          <note>
            Antalet platser inom psykiatrin har sjunkit under en lång följd
            av år. Socialstyrelsen har också pekat på att ett av de viktigaste
            skälen till att hemlösheten formligen har exploderat i Sverige
            under de senaste åren är brister inom den svenska psykiatrin.
          </note>
          <note>
            Nu måste utvecklingen vändas. Folkpartiet har antagit ett program
            på 32 punkter för att stärka den svenska psykiatrin. Det handlar
            om allt från mer forskning till bättre kvalitetsregister, stöd
            till frivilligorganisationer, bättre stöd till anhöriga och en
            reformerad rättspsykiatri.
          </note>
          <note>
            Jag skulle ändå i det här sammanhanget vilja peka på två saker
            som jag tror är särskilt viktiga för att rusta upp den svenska
            psykiatrin.
          </note>
          <note>
            Jag tror för det första att vi behöver fler platser inom psykiatrin.
            Vi har gjort den bedömningen inom Folkpartiet att det åtminstone
            på lång sikt behövs 2 0003 000 nya platser i svensk psykiatri.
            Vi ser hur bristerna runt om i landet är mycket oroväckande.
          </note>
          <note>
            För det andra är jag övertygad om att vi också behöver ett tvångsinslag
            i öppenvården. Det behövs en mellanform för de psykiskt sjuka
            som inte behöver tas om hand inom den traditionella slutenvården
            och de människor som kan vårdas och tas om hand i mer öppna former
            ute i samhället.
          </note>
          <note>
            Fru talman! Regeringen gör nu en rejäl satsning på den svenska
            psykiatrin. Det görs en rejäl satsning när det gäller de ekonomiska
            resurserna till den svenska psykiatrin nästa år. I den budget
            vi behandlar nu satsas ½ miljard kronor på svensk psykiatri.
          </note>
          <note>
            För det tredje har regeringen också aviserat och tänker återkomma
            med förslag om att vi ska kunna skapa en öppen vård med särskilda
            villkor, den mellanform som jag tror är så viktig.
          </note>
          <note>
            Nu behövs inte fler utredningar om den svenska psykiatrin. Nu
            behövs mer handling, mer konkreta åtgärder och politisk aktivitet.
          </note>
          <note>
            Vi kan aldrig gardera oss mot att fler vansinnesdåd som det mot
            Tobias Enroth kommer att inträffa igen, men vi är skyldiga både
            hans anhöriga och alla dem som har fallit offer för det våld som
            orsakats av de brister i psykiatrin som finns att göra vårt allra
            yttersta för att vända den utveckling som har varit så oroväckande
            under så lång tid.
          </note>
          <note>
            Fru talman! 20 procent av den vuxna befolkningen i Sverige uppger
            att de inte har råd att gå till tandläkaren trots att de har behov
            av att gå till tandläkaren. Skälet är att det är för dyrt. Det
            är för höga tandvårdspriser i Sverige.
          </note>
          <note>
            Sverige är ett av de länder i Europeiska unionen där kostnadsutvecklingen
            för tandvård har varit den allra mest oroväckande under de senaste
            åren. Kostnaden har ökat rätt så dramatiskt. Det finns flera orsaker
            till det här. För det första: Tandvård är kostsamt att producera.
            För det andra: Tandvårdsmarknaden har fungerat och fungerar alltjämt
            dåligt. Och för det tredje: De statliga subventionerna till tandvården
            har inte hängt med den allmänna kostnadsutvecklingen.
          </note>
          <note>
            Alliansen gick till val 2006 på att genomföra en tandvårdsreform.
            Nu genomför regeringen det löfte som vi ställde ut till väljarna.
            År 2008 ökar anslaget från 3,2 miljarder kronor till 5,3 miljarder
            kronor, och 2009, då det här förslaget får helårseffekt, stiger
            anslaget till över 7 miljarder kronor. Det här är en mångmiljardsatsning
            för en bättre svensk tandvård och är historiskt sett en av de
            största satsningarna som har genomförts.
          </note>
          <note>
            Reformen innehåller två huvuddelar. Den första handlar om att
            vi vill införa en tandvårdscheck. Det innebär att vuxna får bidrag
            till regelbundna tandläkarbesök med 300 kronor vartannat år. De
            som har lägst frekvens och alltså minst ofta besöker tandläkaren,
            unga människor mellan 20 och 29 år och äldre människor över 75
            år, får den dubbla subventionen, alltså 600 kronor vartannat år.
          </note>
          <note>
            Den andra delen är att regeringen inför ett högkostnadsskydd.
            I dag är det många som upplever stora problem med att klara en
            tandvårdsräkning på kanske flera tusen, ibland kanske tiotusentals
            kronor. De får en rejäl lindring med det förslag som regeringen
            nu har lämnat till Lagrådet. Under 3 000 kronor får man betala
            tandläkarräkningen själv, men mellan 3 000 kronor och 15 000 kronor
            betalar staten hälften, och är det så att tandläkarräkningen kommer
            över 15 000 kronor betalar man själv endast 15 procent.
          </note>
          <note>
            Senare under mandatperioden kommer dessutom regeringen att återkomma
            med förslag som innebär en satsning på de kanske allra mest utsatta
            grupperna i vårt samhälle, de som är långvarigt sjuka och de som
            har funktionshinder. Regeringen kommer att återkomma med förslag
            om hur tandvården för just dem kommer att förbättras.
          </note>
          <note>
            Socialdemokraterna sade i valrörelse efter valrörelse att de
            inte vill ha ett samhälle där tänderna blev en klassfråga. Ändå
            hände ingenting. Minister efter minister i de socialdemokratiska
            regeringarna lovade och lovade, men ingenting hände. I dag ser
            vi att Socialdemokraterna lägger förslag om att det anslag som
            vi anslår till tandvården inte räcker. De säger att de vill ha
            mer satsningar. Men det är ju en överbudspolitik som har noll
            och intet i trovärdighet.
          </note>
          <note>
            Fru talman! Socialdemokraterna pratar gärna om välfärd. Socialdemokraterna
            pratar gärna om rättvisa. Ni minns valrörelsen 2006, där alla
            skulle med. Ni vet ju vad som hände. Ni vet vad som hade hänt
            innan detta inträffade, innan man kom med det här vallöftet att
            alla skulle med. Jo, det kom från det parti vars politik ledde
            till att mellan en och en och en halv miljon människor fick stanna
            kvar på perrongen när tåget mot framtiden gick ni vet, alla förtidspensionerade,
            alla långtidssjukskrivna, alla långtidsarbetslösa, alla de som
            ställdes utanför när Socialdemokraterna försökte anträda vägen
            mot framtiden.
          </note>
          <note>
            Det är ju så att ord är en sak och handling någonting annat.
            Tolv års socialdemokratiskt styre innebar vinter i det svenska
            välfärdslandet. De rejäla satsningarna på psykiatrin uteblev.
            Det blev ingen tandvårdsreform. Det blåste snålt kring assistansreformen.
            Åtgärderna mot hemlösheten uteblev. Platserna i äldreomsorgen
            blev färre, och åtgärderna mot köerna i vården såg vi aldrig någonting
            av.
          </note>
          <note>
            Nu genomför regeringen en rad åtgärder för att förstärka, utveckla
            och förnya den svenska välfärden. Socialdemokraterna säger att
            de nu, i oppositionsställning, vill satsa mer på välfärden. Det
            de inte klarade av i regeringsställning säger de att de nu vill
            satsa på. Nu vill de satsa, och nu vill de prioritera den svenska
            välfärden, när de befinner sig i opposition. Och fru talman, för
            mig är slutsatsen av detta rätt så självklar. Den svenska välfärden
            mår bäst av att alliansen regerar och Socialdemokraterna opponerar.
          </note>
          <note>
            Fru talman! Socialdemokraterna pratar. Alliansen levererar. Med
            detta ber jag att få yrka bifall till förslaget i betänkandet
            i dess helhet och avslag på samtliga reservationer och motioner.
          </note>
          <note type="speaker">
            Anf. 204 CHATRINE PÅLSSON AHLGREN (kd):
          </note>
          <note>
            Fru talman! Kära vänner! På nytt ska vi i kammaren på nytt har
            vi en kvällstid också resonera kring ett område som är aktuellt
            för hela den svenska befolkningen. Vi har alla behövt vården och
            omsorgen. Vi har närstående, kanske äldre föräldrar, och vi har
            barn som behöver barnsjukvården. Alltså är det ett område där
            det handlar om att verkligen se till att det blir tryggt, att
            det känns tryggt för hela befolkningen, att man vet även när man
            är frisk att behöver jag vården så finns den utifrån ett individperspektiv.
          </note>
          <note>
            Därför, fru talman, är jag väldigt glad för inledningen, att
            den nya alliansregeringen ändrar målet. Vårdens kvalitet och tillgänglighet
            ska förbättras, stod det i Socialdemokraternas förra mål. Nu står
            det: Befolkningen ska erbjudas en behovsanpassad, tillgänglig
            och effektiv vård av god kvalitet.
          </note>
          <note>
            Det är en väldigt stor skillnad där.
          </note>
          <note>
            Behovsanpassad betyder att våra individuella behov ska vara utgångspunkten.
            Vi människorna, patienterna ska vara aktörer och inte bara någon
            som man handhar. Vi tror att med en sådan inriktning på sjukvården
            kommer den att bli bättre eftersom man skickar signaler om att
            varje människa är unik och att varje människa behöver få en behovsanpassad
            vård.
          </note>
          <note>
            Mina kolleger, alliansföreträdarna, har sagt väldigt mycket,
            och det finns naturligtvis en risk att vi återupprepar vad någon
            annan har sagt. Men man brukar ju säga att världen ska frälsas
            genom omsägningar, så det är väl inte så farligt.
          </note>
          <note>
            Det jag känner som kristdemokratisk företrädare är att det är
            särskilt viktigt för oss politiker att lyfta fram de människor,
            de grupper, som inte själva kan eller vågar tala för sig själva.
            Jag har försökt gå igenom alla de satsningar som faktiskt är gjorda
            under det dryga år som regeringen har regerat det här landet.
          </note>
          <note>
            Låt mig ge några exempel på sådant som jag tycker är viktigt
            att lyfta fram.
          </note>
          <note>
            Det första är det stimulansbidrag till kommuner och landsting
            på 1,35 miljarder som kommer att ges årligen, med start 2007,
            för att höja kvaliteten. Det är en oerhört viktig åtgärd för att
            demensvård, rehabilitering, kost och nutrition samt det sociala
            innehållet ska fungera. Allt detta gäller i väldigt hög grad människor
            som inte själva kan tala för sig.
          </note>
          <note>
            Det andra är att vi tillsatt en utredare för att få en värdighetsgaranti
            för vård och omsorg till äldre. Ofta handlar det om dem som är
            mest sjuka, som själva inte kan föra sin talan. Det slutbetänkandet
            ska komma i vår; jag tror att det är den 31 mars.
          </note>
          <note>
            Vi talar också om anhöriga, om dem som frivilligt hjälper och
            vårdar närstående. De är oftast en förutsättning för att man ska
            kunna vara hemma. Vi gör en satsning på anhöriga på 115 miljoner
            kronor för 2007 för att stimulera kommunerna till att utveckla
            stödet. Dessutom har ett kompetenscentrum bildats med inriktning
            på både anhörigvård och demensvård. Även detta är en satsning
            på de människor som själva inte har möjlighet att tala för sig.
          </note>
          <note>
            Den hemlöshetsstrategi som Maria Larsson lade fram, och som regeringen
            ställde sig bakom, är en tydlig satsning på de människor som av
            något skäl drabbats av utanförskap vad gäller bostad, vilket vi
            alla naturligtvis tycker är förfärligt. Den satsning på personliga
            ombud för psykiskt sjuka som finns under avdelningen Handikappolitik
            innebär, det är jag övertygad om, att dessa personliga ombud kommer
            att betyda oerhört mycket för varje hemlös människa. Vi vet att
            många hemlösa också är psykiskt sjuka, men de passar inte in i
            något av de behandlingsalternativ som vi har i dag.
          </note>
          <note>
            Det känns viktigt att säga att denna regering vill satsa på kvalitet.
            Kvalitet i vården innebär att den som behöver vård också blir
            gynnad av den. Speciellt gäller det de människor som själva inte
            kan kontrollera att de får den kvalitet som de behöver.
          </note>
          <note>
            Psykiatrin har vi ofta hört talas om, och det är förskräckligt
            att 2007 behöva få rapporter om hur dåligt det fungerar på många
            ställen. Men man måste veta vad man gör. Jag tycker därför att
            den satsning som regeringen gjort, med fokus på barn- och ungdomspsykiatri,
            kompetensutveckling och ökad tillgänglighet, är ett oerhört bra
            första steg. Våra barn och ungdomar kommer inte i repris. Det
            finns många barn och ungdomar som blir psykiskt sjuka men inte
            får den vård och behandling som de behöver. Det betyder att de
            kommer efter i både den fysiska och mentala utvecklingen på grund
            av att de är sjuka.
          </note>
          <note>
            Vi har också talat mycket om tandvården. Det känns väldigt bra
            att den satsningen blir verklighet. Många av oss har stått i talarstolen
            och upprepade gånger sagt att vi måste göra något, att det inte
            är anständigt att det ser ut som det gör i ett välfärdsland. Också
            här satsar vi på de grupper som har de största behoven. Det handlar
            om de tjejer och killar och de äldre herrar och damer som kanske
            inte vågar le när de är ute. De kanske inte vågar gå ut över huvud
            taget för att det ser ut som det gör i munnen. Därför känner jag
            att vi sätter in åtgärderna på rätt ställe.
          </note>
          <note>
            Vidare satsar vi på hjälpmedel för funktionshindrade. Även här
            är det ofta fråga om människor som själva inte har möjlighet att
            göra något eftersom de vet inte vad som finns. De får inte information
            om sådant som skulle kunna förbättra hela deras livskvalitet.
            Den satsning som regeringen nu gör kommer därför väl till pass.
            Det är dessutom en signal.
          </note>
          <note>
            Den nationella cancerstrategi som är på väg är oerhört angelägen.
            Den är viktig för de människor som kanske fått ett besked som
            förstör hela deras liv. Att då kunna vara övertygad om att man
            får den vård och behandling som verkligen finns att få gör att
            man får en trygghet så att man orkar leva vidare trots en dyster
            diagnos.
          </note>
          <note>
            Detta betänkande och regeringens inslagna linje, där väldigt
            många olika förslag handlar om den enskildes behov och om alla
            de människor som inte kan eller har möjlighet att tala för sig,
            innebär att vi i detta parlament ser till att satsningarna genomförs.
            Regeringen lägger fram förslag och vi röstar igenom de bra förslag
            som ett civiliserat samhälle automatiskt ska göra.
          </note>
          <note>
            Jerzy Einhorn, min partikollega som tyvärr gick bort för flera
            år sedan, sade alltid att graden på ett civiliserat samhälle bevisas
            av hur man behandlar dem som har det svårast. Jag känner mig därför
            glad, fru talman, att regeringen tagit tag i så många saker, och
            jag tror att vi tillsammans ska fortsätta att arbeta så att vi
            blir en röst för dem som inte själva kan göra sin röst hörd.
          </note>
          <note>
            Jag vill yrka bifall till socialutskottets förslag i betänkandet
            och avslag på samtliga motioner.
          </note>
          <note type="speaker">
            Anf. 205 Socialminister GÖRAN HÄGGLUND (kd):
          </note>
          <note>
            Fru talman! Som talare nummer nio i detta ärende är det lätt
            att konstatera att mycket klokt, och en del annat, redan blivit
            sagt i debatten, men jag ska ändå försöka bidra något till den.
          </note>
          <note>
            Jag vill lite kort försöka beskriva de stora satsningar som alliansregeringen
            gör inom hälso- och sjukvårdens område. Jag kommer att tala lite
            grann om tandvårdsreformen, som sjösätts den 1 juli 2008. Jag
            kommer att nämna en del om regeringens strategi för en god vård.
            Jag kommer att beskriva det fortsatta arbetet med att reformera
            psykiatrin. Slutligen kommer jag även att något lite kommentera
            barnpolitiken.
          </note>
          <note>
            Därefter kommer min kollega, äldre- och folkhälsominister Maria
            Larsson, att hålla ett anförande. Som statsråd ansvarar hon bland
            annat för äldreomsorgspolitiken, handikappolitiken och folkhälsopolitiken,
            viktiga områden som sammantaget spelar väldigt stor roll för nästan
            varje människa i vissa situationer.
          </note>
          <note>
            Fru talman! När det gäller de grundläggande principerna för den
            svenska sjukvården finns det en god samsyn över alla partigränser.
            Den svenska sjukvården är och ska vara gemensamt finansierad via
            skattsedeln. Vård ges och ska ges efter behov och inte efter betalningsförmåga.
            Den synen har ett starkt stöd hos svenska folket. Kring detta
            råder också en total samsyn i riksdagens kammare. Det är en mycket
            betydelsefull gemensam grund som vi har för detta viktiga område.
            Inget parti i riksdagen, varken på höger- eller vänsterkanten,
            vill bryta upp den grundläggande ordningen.
          </note>
          <note>
            Fru talman! Principen om varje människas lika värde är utgångspunkten
            för att uppnå de mål som vi formulerat för politikområdet. Hela
            befolkningen ska erbjudas en behovsanpassad, tillgänglig och effektiv
            vård av god kvalitet. Så lyder det nya målet för hälso- och sjukvården.
            Den signalerar att ett förbättringsarbete sker med patientens
            bästa för ögonen. Vården ska erbjudas av en mångfald aktörer med
            möjlighet till vårdval för patienten. I begreppet ligger också
            en god tillgänglighet. Köerna till vården behöver helt enkelt
            kortas. Det är ett av de absolut största problemen vi har att
            brottas med, och där lägger vi ned väldigt mycket möda.
          </note>
          <note>
            Det viktiga för mig är vården i sig, inte i vilken form den utförs.
            Det viktiga är inte vem som är huvudman för vården, utan vårdens
            innehåll. En läkares professionalitet beror inte på om hon är
            anställd av ett landsting eller av ett privat bolag. Varken offentlig
            eller privat sektor har monopol på medmänsklighet.
          </note>
          <note>
            Vår politik går ut på att förmå alla krafter att samverka för
            det gemensamma bästa och att alla människor i Sverige oavsett
            inkomst har tillgång till en god vård. För mig är det fråga om
            etik och människovärde.
          </note>
          <note>
            Fru talman! Regeringen kommer att genomföra en stor tandvårdsreform
            den 1 juli 2008. Det blir billigare att gå till tandläkaren. Reformen
            omfattar ett skydd mot höga kostnader och ett tandvårdsbidrag
            för att stimulera till regelbundna besök hos tandvården. En prisportal
            på Internet kommer att göra det enklare att jämföra tandvårdspriserna.
          </note>
          <note>
            Låt mig ge ett konkret exempel på vad reformen kommer att innebära
            i verkligheten. Låt oss titta på någon som är verkligt illa däran
            och som är i stort behov av en stor behandling. Det krävs för
            den här personen undersökning, helkäksimplantat, operation, en
            temporär protes och titankomponenter.
          </note>
          <note>
            Kostnaden för den här personen uppgår i dag till ca 73 500 kronor.
            Det är en ofantligt stor kostnad som vissa personer drabbas av.
            Den totala kostnaden är 73 500 kronor. Patientpriset för en vuxen
            under 65 år är i dag 50 000 kronor. Det är en väldigt stor kostnad
            att bära och väldigt mycket pengar.
          </note>
          <note>
            Från den 1 juli faller priset för den här typen av ingrepp för
            alla oavsett ålder till drygt 17 500 kronor. Priset går från knappt
            50 000 kronor till drygt 17 500 kronor. Det är en minskning på
            mer än 30 000 kronor som träffar de personer som har de absolut
            största kostnaderna.
          </note>
          <note>
            Alliansregeringen tar ansvar för att ge befolkningen tillgång
            till god tandvård till en rimlig kostnad. Regeringen fördubblar
            genom reformen det statliga åtagandet för tandvårdskostnader från
            3 till 6 miljarder kronor.
          </note>
          <note>
            Det kommer en del kritik från dem som under sina många år vid
            regeringsmakten inte förmådde leverera något förslag, från dem
            som inte förmådde vara tillräckligt om skämtet tillåts på bettet
            och leverera några handfasta förslag om hur det skulle ske.
          </note>
          <note>
            Andra säger att det är för lite. Det säger de som inte har kommit
            med något. En del säger att det är fel konstruerat. Man lägger
            fram förslag som innebär att det skulle vara enormt kostnadsdrivande
            när man talar om fast pris på tandvård. Vår konstruktion är en
            annan.
          </note>
          <note>
            Det känns lite som surt sa räven. Vi lyckades inte själva, men
            vi kan åtminstone gnälla på dem som levererar förslag. Jag hävdar
            att de förslag vi sett för övrigt från oppositionen hade ni aldrig
            någonsin lagt fram i direkt ansvarig ställning. De hade inte hållit
            för den kritik som drabbat era förslag under remissomgångar från
            dem som granskar förslagen. De skulle inte fungera i praktiken.
          </note>
          <note>
            Fru talman! Den satsning på 150 miljoner kronor på en strategi
            för god vård som påbörjades år 2007 fortsätter år 2008. Ambitionen
            är att skapa bästa tänkbara förutsättningar för en god vård med
            patienten i centrum.
          </note>
          <note>
            Strategin innebär stärkt medborgarperspektiv, ökad mångfald och
            förstärkning av den nationella kvalitetsuppföljningen med öppna
            jämförelser. Som ett led i satsningen på ökad mångfald stöder
            regeringen personal som vill driva verksamhet själva.
          </note>
          <note>
            I debatten om den svenska vården låter det ibland som att lösningen
            på varje problem är nya pengar. Alliansregeringen satsar stora
            resurser på välfärden. Men pengar är inte allena saliggörande.
            Vi måste också jobba smartare och förnya arbetssätt och strukturer.
            Därför är detta strategiska arbete mycket viktigt.
          </note>
          <note>
            Fru talman! Regeringen fortsätter satsningen på psykiatrin också
            under år 2008. Det är inte konstigare att ha ont i själen än att
            ha ont i ett knä. Tyvärr är det inte alltid som människor med
            ont i själen får lika bra vård som dem som har ont i knäet.
          </note>
          <note>
            Bristerna inom den psykiatriska vården är stora, och många utsatta,
            sköra personer far väldigt illa. Under år 2007 satsade regeringen
            500 miljoner kronor extra på den psykiatriska vården och under
            år 2008 satsas 500 miljoner kronor på förstärkningar.
          </note>
          <note>
            Barn och unga är fortsatt en prioriterad grupp, och arbetet med
            Miltonutredningens förslag fortsätter. Psykiatrin har varit eftersatt
            under en lång följd av år. Den nya regeringen har till uppgift
            att på kortast möjliga tid ta igen det som har gått förlorat.
          </note>
          <note>
            Jag får ibland frågor om hur arbetet med utredningen går. Svaret
            är att det går alldeles utmärkt. På Socialdepartementet jobbas
            det hårt med det. Vi kommer att återkomma till riksdagen i propositionsform
            under år 2008.
          </note>
          <note>
            Regeringen har inlett reformeringen av psykiatrin bland annat
            genom satsningar på utbildning av befintlig personal inom vården
            och på att utbilda fler personer än dem som redan arbetar inom
            vården.
          </note>
          <note>
            Vad säger oppositionen på det här området? Man säger: Varför
            kommer det inte snabbare? Tidsplanen har redan från början varit
            sådan att det ska ske från år 2009. Är det så att man tror att
            man kan genomföra en reform utan att ha planerat den och förberett
            den tror man fel.
          </note>
          <note>
            Det går inte att hälla nya friska pengar i illa fungerande system
            och tro att man får ett gott resultat. Här handlar det om att
            genomföra stora förändringar. Det handlar samtidigt om utbildning
            av läkare, förstärkningar på SK-kursområdet, att höja baspersonalens
            kompetens och att se till att primärvården är bättre rustad att
            ta emot de personer som söker upp den.
          </note>
          <note>
            Vi ska se till att vi utvecklar mer av evidensbaserade former
            inom den här vården precis som det är en självklarhet inom den
            somatiska vården. Vi behöver ha ett bättre samarbete mellan kommuner
            och landsting. Jag tror att alla och envar som har satt sig in
            i problematiken inser att detta arbete med nödvändighet kräver
            goda förberedelser och att alla är med.
          </note>
          <note>
            Det pågår just nu runtom i Sverige ett oerhört viktigt och brett
            arbete för att förbereda reformen. Det är enda sättet att genomföra
            den om den ska vara till nytta för de människor vi säger oss vilja
            arbeta för.
          </note>
          <note>
            Fru talman! I morse kom jag tillbaka till Sverige från New York.
            Där har jag medverkat i FN:s konferens A world fit for children
            , en värld som passar för barn. I New York samlades barnministrar,
            parlamentariker, tjänstemän, barnombudsmän och barn från hela
            världen för att följa upp och fortsätta arbetet med att stärka
            barns rättigheter.
          </note>
          <note>
            I år blir barnkonventionen 18 år. Den har helt enkelt blivit
            myndig. Det är uppenbart att Sverige har kommit långt när det
            gäller barnens rättigheter. Det kanske är svårt att tro det när
            man läser avsnittet Barnpolitik i utskottsbetänkandet.
          </note>
          <note>
            Det är oerhört kort. Det täcker inte ens en halv A 5-sida. Det
            finns fem rader plus en rubrik på s. 50. Någon som är trött att
            läsa riksdagshandlingar kanske tänker att det är föredömligt kort.
            Jag tror möjligen att det korta omfånget speglar att det finns
            en ganska bred enighet i Sveriges riksdag på området.
          </note>
          <note>
            Barnpolitiken är för mig någonting väldigt viktigt. Jag vill
            verka för att området lyfts upp och prioriteras högt. Det gäller
            barn i vårt eget land men också barn på det internationella planet.
          </note>
          <note>
            Under det kommande året kommer regeringen för det första bland
            annat att arbeta för att uppmärksamma och stärka barnens ställning
            och rättigheter genom en speciell barnskrivelse till riksdagen
            där vi rapporterar våra tankegångar.
          </note>
          <note>
            För det andra kommer regelverket för internationella adoptioner
            att ses över. Vi kommer att presentera en nationell handlingsplan
            mot sexuell exploatering av barn, och vi kommer att förstärka
            Barnombudsmannens verksamhet.
          </note>
          <note>
            Med detta har jag gjort en snabb, kortfattad men ingalunda fullständig
            genomgång av det jag tycker är viktigast på området och som presenteras
            i den budget som nu diskuteras. Jag vill passa på att tacka utskottets
            alla ledamöter för ett gott samarbete under året.
          </note>
          <note>
            Jag hoppas att det juluppehåll som hägrar någonstans här framme
            kommer att innebära vila och avkoppling för alla ledamöter så
            småningom så att vi kan återsamlas pigga med nya friska idéer
            i början på året igen.
          </note>
          <note type="speaker">
            Anf. 206 Statsrådet MARIA LARSSON (kd):
          </note>
          <note>
            Fru talman! Det är med stor glädje som jag deltar i denna debatt
            i kväll om alliansregeringens andra statsbudget på socialutskottets
            område.
          </note>
          <note>
            Det är dagen efter att Mona Sahlin skrev på DN Debatt att hon
            tillsammans med Claes Borgström nu tar gemensam kamp mot Reinfeldts
            orättvisor.
          </note>
          <note>
            Det är också dagen efter att Lena Mellin skrev i Aftonbladet:
            Regeringen slår rekord i arbete. Bästa siffrorna på 15 år. Bara
            3,1 procent arbetslösa.
          </note>
          <note>
            Det är två belysande artiklar för dagens debatt.
          </note>
          <note>
            Den första är systembevarande. Socialdemokraterna älskar att
            framställa sig själva som de som står för rättvisa, som garanter
            för välfärden, och som vanligt är allt som regeringen gör orättvist.
          </note>
          <note>
            Den andra är sanningsälskande. Det finns sanningssägare i Aftonbladet.
            Lena Mellin är en av dem. Hon vågar uttrycka att regeringens jobbpolitik
            fungerar.
          </note>
          <note>
            Ylva Johansson är också sanningssägare ibland. Hon var det tidigare
            när hon sade att de var för sent ute med psykiatrisatsningen.
            Det har Ylva Johansson min respekt för.
          </note>
          <note>
            Men alltför länge berättar Socialdemokraterna sagan om Rödluvan,
            om de borgerliga politikerna och om alliansregeringen, som likt
            stora stygga vargen slukar välfärden.
          </note>
          <note>
            Sanningen är den att alliansen utvecklar välfärden, och förutsättningen
            för att kunna utveckla är jobbtillväxten.
          </note>
          <note>
            Alliansens välfärdsberättelse tål att berättas, och den tål att
            jämföras med det som vänsterkartellen uträttade eller snarare
            inte uträttade. Alliansregeringen bygger ut äldreomsorgens platser,
            till skillnad från Socialdemokraterna, som gjorde ingenting. I
            stället för att möta behovet hos en åldrande befolkning lades
            18 000 platser inom särskilt boende ned mellan åren 2000 och 2005.
          </note>
          <note>
            Vi har lagt fram förslag om en strategi mot hemlösheten, medan
            Socialdemokraterna gjorde ingenting.
          </note>
          <note>
            Vi har fokuserat på barnen som far illa för att stärka deras
            skydd, inte minst barn i missbrukarmiljö.
          </note>
          <note>
            Alla människor kan ha sköra perioder och behöva samhällets skydd
            och stöd på ett särskilt sätt. Då ska det finnas på plats. Vi
            värnar den generella välfärden.
          </note>
          <note>
            Socialdemokraterna tycks ha glömt att under deras tolv år vid
            makten ökade antalet fattiga hushåll kraftigt, och utanförskapet
            växte till att omfatta 1,5 miljoner människor. Det är orättvisa.
            Då finns heller inte möjlighet att utveckla välfärden.
          </note>
          <note>
            Väljarna kommer att märka att alliansens jobbpolitik fungerar.
            Där finns grunden för välfärdspolitiken. Med fler som betalar
            skatt kan vi trygga en bra äldreomsorg. Det är alliansen som tryggar
            och som garanterar välfärden.
          </note>
          <note>
            Nu gör vi långsiktiga satsningar, och vi betalar av på statsskulden
            så att kvaliteten inom äldreomsorgen inte ska vara beroende av
            konjunkturläge. Nu gör vi de största satsningarna som har gjorts
            över en fyraårsperiod med drygt 8 miljarder i tillskott till äldreomsorgen.
          </note>
          <note>
            Det handlar i grunden om en långsiktig omställning av äldrepolitiken.
            Särskilt fokus lägger vi på de sköraste individerna, som kan ha
            svårast att göra sin röst hörd.
          </note>
          <note>
            Vi gör bland annat följande, som vi redan har hört nämnas.
          </note>
          <note>
            Det finns de som ibland undrar var skillnaderna mellan vår och
            vänsterns välfärdspolitik finns. Man kan se att det är på marginalen
            som reservationerna finns inför dagens debatt. Men jag skulle
            vilja säga att skillnaderna är väldigt tydliga.
          </note>
          <note>
            Fru talman! Jag tänkte peka på fyra tydliga skillnader.
          </note>
          <note>
            För det första gör vi ett tankeskifte från Socialdemokraternas
            kollektiva synsätt till att se den enskilda personen och den enskilda
            människans behov. Under alltför lång tid har människor buntats
            ihop i kollektiv som om alla äldre skulle ha samma önskemål om
            omvårdnad eller att alla barn skulle kunna tas om hand på samma
            sätt. Att våga se att människor är olika och att respektera det
            ja, det är vår människosyn och vår utgångspunkt för välfärdspolitiken.
          </note>
          <note>
            En äldre människa ska ha rätt att få vara den person hon är hela
            livet också när hon blir gammal, få göra sin röst hörd, få göra
            sina egna val och få råda över sin vardag. Barn som far illa ska
            få komma till tals, få uttrycka sin vilja och få den dokumenterad.
            Barnets vilja måste vara en del av beslutsunderlaget när barnet
            är i en utsatt situation.
          </note>
          <note>
            Sverige ska vara ett öppet samhälle där olikheter och mångfald
            bejakas, där människor själva får fatta de avgörande besluten
            som rör deras egna liv.
          </note>
          <note>
            För det andra vill vi inom ramen för den gemensamt finansierade
            välfärden att människor ska få göra de fria valen. Vi flyttar
            makten från politiker till medborgare.
          </note>
          <note>
            Det här påbörjades redan av den förra borgerliga regeringen 19911994,
            som då genomförde LSS-reformen, där personer med funktionshinder
            själva fick möjlighet att anställa en assistent till hjälp i vardagen.
          </note>
          <note>
            Nu startar vi försöksverksamhet där personer med funktionshinder,
            som ju själva är de verkliga experterna på sitt eget funktionshinder,
            ska kunna välja hjälpmedel på ett friare sätt.
          </note>
          <note>
            Äldre ska ha inflytande och kunna välja hemtjänst, kanske på
            sitt eget modersmål, ska kunna välja vilket äldreboende man vill
            till, kanske ett där man får ta med sig husdjuret. Man ska kunna
            välja bort när man inte är nöjd. Många skulle exempelvis vilja
            välja bort den hemtjänst där 20 olika personer kommer till ens
            hem inom loppet av två veckor. Det kan man inte i dag. Att kunna
            välja och välja bort skapar trygghet. Det här har man länge kunnat
            i Danmark, men i Sverige säger vänstersidan nej till detta. I
            Göteborg stoppade vänstermajoriteten nyligen förslaget om att
            äldre ska kunna få välja vem som utför hemtjänsten.
          </note>
          <note>
            Ni säger nej till de pengar som finns avsatta i budgeten för
            att införa ett fritt val i kommunerna. Ni vill fortsatt bestämma
            över de gamla, bestämma vem som ska hjälpa dem med duschen. Ni
            har uppenbarligen ingen förståelse för att Erna, 85 år, vaknar
            klockan fyra på morgonen och känner en stark oro för att hon inte
            vet om det kommer ytterligare en ny person för att hjälpa henne
            med morgonduschen.
          </note>
          <note>
            Socialdemokraterna har hela tiden varit emot förnyelse i välfärden.
            Men i kommuner där borgerliga politiker har infört exempelvis
            valfrihet i hemtjänsten har ni i efterhand accepterat det. Så
            har ni också gjort i fråga om det fria valet i barnomsorgen och
            skolan.
          </note>
          <note>
            Det är alliansen som förnyar välfärden och låter människor bestämma
            över sina egna liv.
          </note>
          <note>
            Fru talman! En tredje skillnad handlar om synen på ideella organisationer,
            det som vi i regeringsförklaringen kallar för det civila samhället.
            De har mycket stor betydelse i de flesta människors liv, och vi
            menar att de också har mycket att tillföra inom välfärden, både
            som utförare av välfärdstjänster och då ska de självklart ha likvärdiga
            villkor med det offentliga, det privata och det kooperativa och
            också för att kunna bidra med rent ideella insatser.
          </note>
          <note>
            Olika föreningar skapar ett rikare liv för många unga och äldre
            runt om i Sverige. Att göra väl ger glädje både åt den som ger
            och åt den som tar emot. Därför håller vi på att utforma spelregler
            för hur detta samspel mellan det offentliga och det civila ska
            kunna fungera på ett bra sätt. Det har partierna på vänsterkanten
            aldrig vågat bejaka.
          </note>
          <note>
            Frivilligorganisationerna är mycket viktiga för sina egna medlemmar
            men också som samhällspåverkare. I budgeten föreslår regeringen
            därför en höjning av statsbidraget till handikapporganisationerna
            med 20 miljoner kronor. Det är något de har uppvaktat också den
            tidigare regeringen om i flera år, minst fyra år. Den regeringen,
            bestående av socialdemokrater med stöd av Vänsterpartiet och Miljöpartiet,
            sade nej år efter år. Det är intressant att de nu i opposition
            håller med om att bidraget ska höjas.
          </note>
          <note>
            Vi ser också de ideella organisationerna som viktiga samarbetspartner
            i arbetet för en förbättrad folkhälsa. Åren 20082010 avsätter
            vi 115 miljoner kronor årligen för åtgärder inom särskilt viktiga
            folkhälsopolitiska områden. Vi ska återkomma till riksdagen med
            en proposition ganska snart med en närmare presentation.
          </note>
          <note>
            Vi satsar också 260 miljoner kronor på det drogförebyggande arbetet
            årligen, och vi har en tydlig ambition. Vi vill minska alkoholkonsumtionen.
            Vi vet att det förbättrar folkhälsan och minskar sociala problem.
            Våldsbrott och övergrepp hänger ofta samman med alkoholkonsumtion.
            Detsamma gäller narkotika och dopningsmedel, som hotar individers
            hälsa, livskvalitet och trygghet. Nyrekrytering till missbruk
            måste motverkas. Aldrig förr har det funnits en så stor folkhälsosatsning
            för tre år framåt i tiden. Det här är en regering som tar välfärdsansvar,
            och vi gör det tillsammans med det civila samhället.
          </note>
          <note>
            En fjärde del i det förnyelsearbete som skiljer den nya regeringen
            från den gamla är vår vilja att jämföra prestationer, kvalitet
            och resultat. Vi har satt i gång ett stort och omfattande arbete
            inom hela socialtjänsten med ökat statistikinsamlande och utveckling
            av nationella kvalitetskriterier. Det skapar drivkrafter både
            för kvalitetsutveckling och för effektivitetsutveckling. Vi behöver
            bådadera.
          </note>
          <note>
            Efter att ha varit drygt ett år i Socialdepartementet är jag
            förvånad över hur lite av statistik det finns. Tänk att den tidigare
            regeringen inte ens sett till att vi har kunskap om hur många
            anmälningar som görs per år när det gäller barn som far illa eller
            hur många av de barnen som får en insats. Förvånad är jag också
            över bristen på utvärdering av resultat av utpytsade pengar under
            Socialdemokraternas år vid makten. Uppföljning och utvärdering
            har sannerligen inte varit den tidigare regeringens starkaste
            gren. Ansvar för att följa upp hur skattemedel används och hur
            resultatet blir tar alliansregeringen på stort allvar.
          </note>
          <note>
            Fru talman! Regeringens välfärdsberättelse löper parallellt med
            jobberättelsen. De hänger ihop. De utgör varandras förutsättning.
            Den här regeringen kan genom att antalet jobb växer också trygga
            välfärden och skapa trygghet för Sveriges medborgare för framtiden.
          </note>
          <note type="speaker">
            Anf. 207 EVA OLOFSSON (v):
          </note>
          <note>
            Fru talman! Vänsterpartiet har i sitt budgetförslag och sina
            motioner en rad viktiga socialpolitiska förslag. Vi vill fortsätta
            den statliga satsningen för att förbättra vård och behandling
            för män och kvinnor med missbruksproblem. Det är en satsning som
            måste vara långsiktig om den ska ge varaktigt resultat.
          </note>
          <note>
            Vi vill fortsätta att lyfta in barnets perspektiv i socialtjänstlagen
            och tycker att det är självklart att när barnbidraget höjs ska
            barn vars föräldrar har försörjningsstöd också få tillgodoräkna
            sig förbättringen. Vi vill att kvinnojourerna äntligen ska få
            en långsiktig lösning när det gäller finansieringen och slippa
            oroa sig år efter år för om det ska fixa sig framöver.
          </note>
          <note>
            Vi vill att rätten till bostad ska finnas i socialtjänstlagen,
            men vi bedriver också en bostadspolitik där vi med statliga insatser
            vill göra det möjligt att bygga billiga hyresrätter som människor
            har råd att bo i. Vi är inte för att sälja ut allmännyttan till
            bostadsrätter. Utförsäljning kommer att göra det omöjligt för
            många människor som inte har höga inkomster att hitta en bra bostad.
          </note>
          <note>
            Fru talman! Jag tänker ägna mig åt äldreomsorgen i resten av
            mitt inlägg. Den största satsning som Vänsterpartiet gör är en
            jobbsatsning som vi kan göra eftersom vi inte sänker skatterna
            med 65 miljarder. Den gör vi på att höja kvaliteten inom viktiga
            välfärdsområden. Vi vet att mer personal och människor i förskolan,
            skolan, hälso- och sjukvården och inte minst inom äldreomsorgen
            är en förutsättning för att få bättre verksamhet och kvalitet.
          </note>
          <note>
            Inom äldreomsorgen anser vi att det behövs fler anställda. Vi
            satsar på 25 000 fler anställda de närmaste fyra åren. Det är
            en ökning med 15 procent av personalen.
          </note>
          <note>
            Jag tänker ägna mig lite åt att tala om varför vi vill göra denna
            satsning. Vi är ju alla överens om att vi vill ha fler äldreboendeplatser.
            Jag tror att statsrådet Maria Larsson mycket väl vet om att det
            fanns i den utvecklingsplan som Socialdemokraterna, Vänsterpartiet
            och Miljöpartiet lade fram förra mandatperioden.
          </note>
          <note>
            Men investeringsstöd räcker inte. Byggnader ger ingen äldreomsorg.
            Kommunerna måste ha råd att anställa tillräckligt med personal.
            Det är där den stora kostnaden ligger. Personaltätheten behöver
            också bli bättre på de äldreboenden som redan finns.
          </note>
          <note>
            Det ska vara självklart att man ser varje äldre kvinnas och mans
            individuella behov och intressen och att man har resurser att
            göra vardagen meningsfull. Det ska vara självklart att man får
            komma ut när man vill och se hur årstiderna förändras. Rutiner
            och brist på personal får inte styra när man ska gå och lägga
            sig, när man ska gå upp, när man ska duscha eller när man får
            äta. Det ska den äldre kvinnan eller mannen själv kunna bestämma,
            även sedan han eller hon har flyttat in på ett äldreboende. Då
            krävs tillräckligt med personal.
          </note>
          <note>
            Vi vill också satsa på att utveckla hemtjänsten. Allt fler äldre
            bor hemma, även om de behöver mycket hjälp. Då måste vi ha en
            hemtjänst som har resurser att både ge trygghet och att kunna
            göra sociala insatser inte en hemtjänst som inskränker sig till
            service och personlig omvårdnad. Vi behöver ha en hemtjänst som
            inte stressar mellan de äldre, där de äldre känner att de inte
            kan be om det de behöver hjälp med för att personalen har så bråttom.
            Det behövs en hemtjänst med tillräckligt med personal.
          </note>
          <note>
            Vi behöver också utveckla de förebyggande åtgärderna, så att
            det finns någonstans att gå för den som bor kvar hemma, där man
            kan träffa andra, fika och äta med andra. Då mår man bättre och
            klarar sig kanske bättre en längre tid. Vi behöver utveckla förebyggande
            uppsökande verksamhet där vi kan informera om vad äldreomsorgen
            kan erbjuda, vad kommunen kan erbjuda för övrigt, kanske diskutera
            om det behövs tekniska hjälpmedel eller hur man kan fixa därhemma
            så att man inte riskerar att ramla. Ett aktivt folkhälsoarbete
            bland äldre kvinnor och män vet vi ger goda resultat.
          </note>
          <note>
            Jag har svårt att förstå varför alliansregeringen nu stoppar
            satsningarna på Kompetensstegen den stora satsning på 1 miljard
            som Vänsterpartiet, Socialdemokraterna och Miljöpartiet gjorde
            tillsammans 20052007 och där kommunerna lade till ytterligare
            1 miljard. 62 procent av all personal inom äldreomsorgen har deltagit
            i verksamhetsnära utbildning och utveckling för att vi ska få
            en bättre äldreomsorg.
          </note>
          <note>
            Men vi vet att det här arbetet behöver fortsätta. Vi vet att
            40 procent av personalen saknar rätt gymnasieutbildning, att det
            behövs spetsutbildningar och att det behövs en fortsatt och långsiktig
            satsning på kompetensutveckling i äldreomsorgen.
          </note>
          <note>
            Jag vet att det precis har kommit kommittédirektiv, direktiv
            som stämmer ganska bra med de skrivningar som fanns i den nationella
            utvecklingsplan som våra tre samarbetande partier antog förra
            mandatperioden. Jag kan däremot inte förstå varför man inte låter
            kompetensutvecklingsarbetet fortsätta medan man jobbar med de
            här direktiven.
          </note>
          <note>
            Bra äldreomsorg kräver också att människor vill jobba där, söka
            jobb där och stanna där. Jag tycker att alliansregeringen i stort
            sett totalt saknar förslag för att göra äldreomsorgen mer attraktiv.
            Rätten till heltid slängdes i papperskorgen. Problemet med osakliga
            löneskillnader ska tydligen fixa sig självt där många av arbetsgivarna
            inte ens vill ha kollektivavtal med fackföreningarna.
          </note>
          <note>
            Vänsterpartiet har här lagt fram förslag på 10 miljarder under
            en fyraårsperiod som ska kunna gå till kommuner som aktivt jobbar
            med att minska osakliga löneskillnader.
          </note>
          <note>
            Vi får ofta höra i Vänsterpartiet att vi inte vill se varje enskild
            äldre, att vi är emot valfrihet. Nej, vi är inte emot valfrihet.
            Men vi vill inte i första hand se äldreomsorgen som en näringsverksamhet,
            en företagsverksamhet. Vi vill inte ha vinstintresse som är med
            och styr äldreomsorgen. Vi ser äldreomsorgen som ett viktigt välfärdsområde.
            Vi anser inte att verklig valfrihet handlar om att i första hand
            välja utförare, något som man också har sett när man har utvärderat
            vad de äldre tycker om kundvalsmodeller i Stockholm.
          </note>
          <note>
            Det viktigaste, säger man, är att få bestämma över vad man vill
            få gjort hemma, vad man får för hjälp, hur den utförs, av vilken
            person och när. Detta tycker jag är verklig valfrihet.
          </note>
          <note>
            Det här kan man införa genom att låta äldre väldigt fritt bestämma,
            ihop med sitt vårdbiträde, över vad som ska göras inom den bestämda
            biståndstiden och genom att ta bort gammaldags regler om vad hemtjänsten
            ska göra och inte göra.
          </note>
          <note>
            Fru talman! Jag vill runda av med att säga att verklig valfrihet
            kräver att de äldre tillsammans med dem som hjälper dem har ett
            mycket stort inflytande över äldreomsorgen. Det kräver att det
            finns tillräckligt med personal. Utan tillräckligt med personal
            och tillräckliga resurser finns det ingen verklig valfrihet. Det
            kräver att äldreomsorgen är en arbetsplats med bra arbetsvillkor
            dit människor vill söka sig och där de vill jobba och jobba kvar.
          </note>
          <note>
            Jag vill avsluta med att berätta vad man säger i Faluns äldreomsorg
            efter det skifte som man har gjort i sättet att jobba och det
            gjorde man utan några kundvalsmodeller. Förr sade man: Nu kommer
            vi till dig för att städa. I dag säger man: Vad vill du ha hjälp
            med?
          </note>
          <note>
            I detta anförande instämde Elina Linna (v).
          </note>
          <note type="speaker">
            Anf. 208 Statsrådet MARIA LARSSON (kd) replik:
          </note>
          <note>
            Fru talman! Jag tyckte att det var lite snöpligt att behöva gå
            från kammaren utan att åtminstone önska god jul. Därför begärde
            jag en replik. Det är ju ont om sådana i kväll, har jag förstått,
            åtminstone i den senare delen av den här debatten. Då får man
            passa på.
          </note>
          <note>
            Eva Olofsson och jag har haft ett otal debatter i den här kammaren
            om valfrihet i äldreomsorgen, som Eva Olofsson modifierar lite
            efterhand. Från början skulle man kunna välja vad man skulle kunna
            få utfört men det finns det inga hinder mot i dag. Sedan handlade
            det lite mer om vem som skulle kunna komma. Det förändrades lite
            efterhand där. Men jag tänkte inte diskutera det vidare i dag
            eftersom vi, som sagt, har haft ett antal debatter.
          </note>
          <note>
            Vi har också tydligt klarlagt att kompetensförsörjningen är en
            fråga som den här regeringen tar på största allvar.
          </note>
          <note>
            Jag blir bara så förundrad när jag hör Vänsterpartiets fantastiska
            satsningar här. Det är tandvård, psykiatri, handikappsatsningar,
            tillgänglighetssatsningar, massor med ny personal i äldreomsorgen.
            Man undrar hur det går ihop. Och det kan man ju läsa i statsbudgeten
            totalt.
          </note>
          <note>
            Man kan se att statens utgifter med Vänsterpartiets förslag ökar
            med 143 miljarder. Utgiftstaken avskaffas. Det privata ägandet
            ska begränsas. Det är definitivt en ny politik. Jag skulle vilja
            höra de diskussioner som kanske skulle ha förekommit om man hade
            kommit överens med sina tidigare samarbetspartier. Det hade nog
            inte varit någon lätt diskussion eller debatt. Och det är naturligtvis
            fullständigt finansiellt oansvarigt att lägga fram en sådan budget.
          </note>
          <note>
            Men frånsett det tänker jag tacka alla ledamöterna i socialutskottet
            och Eva Olofsson, för den här debatten, den här diskussionen eller,
            kanske rättare sagt, de här monologerna. Jag önskar er alla en
            riktigt god jul.
          </note>
          <note type="speaker">
            Anf. 209 EVA OLOFSSON (v) replik:
          </note>
          <note>
            Fru talman! Jag får väl passa på att önska god jul tillbaka.
            Jag önskar er inte bättre opinionssiffror, ska jag säga. Men kd
            låg i alla fall över strecket. Det såg jag när jag tittade på
            uppgifter hos SCB i dag.
          </note>
          <note>
            Om vi ska hålla debatten på den här nivån kan jag lika gärna
            börja prata om vad statsrådet gjorde i sin kommun när det gällde
            äldreboendeplatser. Statsrådet hävdar att jag har sagt att äldre
            inte ska få vara med och påverka. Jag kan inte påminna mig att
            jag någonsin har sagt det.
          </note>
          <note>
            När det gäller Vänsterpartiets budget är den finansierad. Man
            kan ju välja mellan att satsa på välfärden eller att sänka skatter.
            Vi vet att de mesta skattesänkningarna har gått till dem som tjänar
            bäst. Vi vet att de flesta skattesänkningarna faktiskt har gått
            till män och inte till kvinnor, alltså inte till alla de kvinnor
            som finns inom äldreomsorgen.
          </note>
          <note>
            Jag ska inte gå in på det här med bensinskatt och klimatförändringar
            och svängningar där och Al Gore och sådant känsligt för kd. Men
            jag skulle gärna vilja fråga Maria Larsson om alla partier i alliansen
            är överens om att det faktiskt inte är någon allvarlig fråga om
            det finns kollektivavtal eller inte på arbetsplatserna där äldreomsorgens
            personal jobbar. Jag vet att äldreomsorgens personal i allra högsta
            grad behöver kollektivavtal och att det är förbättringar av sina
            arbetsvillkor man behöver, inte försämringar.
          </note>
          <note type="speaker">
            Anf. 210 Statsrådet MARIA LARSSON (kd) replik:
          </note>
          <note>
            Fru talman! Den här debatten har vi redan haft tidigare i dag
            under frågestunden. På något sätt är det som att Eva Olofsson
            inte vill möjliggöra det här för de väldigt många kvinnor som
            finns inom äldreomsorgen, som har en hög kompetens, som har stora
            möjligheter och som också många gånger har en vilja att driva
            egen verksamhet eller har en egen verksamhetsidé som de vill utveckla.
          </note>
          <note>
            Det gjordes en undersökning för några år sedan som visade att
            53 procent av de sjuksköterskor som finns inom äldreomsorgen just
            skulle vilja det.
          </note>
          <note>
            Det är den här mångfalden som vi vill tillskapa. Vi vill också
            ge kvinnor inom äldreomsorgen möjlighet att välja mellan olika
            arbetsgivare. Det blir en följd av detta. Men framför allt vill
            vi naturligtvis ha mångfalden för att vi vet att det ger möjlighet
            för de äldre att göra ett val.
          </note>
          <note>
            Min förhoppning är att mångfalden ska återspeglas i verksamheterna,
            verksamheter med olika inriktning. Sedan vet både Eva Olofsson
            och jag att vi naturligtvis kommer att få olika utbud i de stora
            städerna och i de små kommunerna, och de små kommunerna är många.
          </note>
          <note>
            Men för mig är det obegripligt att Vänstern är så ensidig och
            inte kan se möjligheterna med det som vi vet har varit ett system
            som har förbättrat skolan. Det är ett system som har varit uppskattat
            inom barnomsorgen. Men de äldre ska inte få välja.
          </note>
          <note>
            Vänstern håller fortsatt emot och säger: Jo, men de kan få välja
            lite grann, men det ska inte vara någon mångfald av utförare som
            de får välja mellan. Det vill vi motsätta oss.
          </note>
          <note>
            Det är okej att man kan göra vinster i läkemedelsföretag och
            så vidare, men det är inte okej inom äldreomsorgen, trots att
            vi vet att det inom skolsektorn och inom barnomsorgssektorn har
            gett människor mycket större möjligheter att få en verksamhet
            som passar dem. Och vi har sett att detta har berikat och att
            det har blivit en kvalitetsutveckling och en effektivitetsutveckling.
          </note>
          <note>
            Det här skulle jag vilja ge åt alla äldrevårdens fantastiska
            eldsjälar ute på arbetsfältet, möjligheten att ha olika arbetsgivare
            att välja mellan och också möjligheten att bedriva verksamhet
            själv.
          </note>
          <note>
            Eftersom jag inte kommer att få någon mer chans vill jag bara
            återigen önska en riktigt god jul. Väl mött igen på andra sidan
            nyåret!
          </note>
          <note type="speaker">
            Anf. 211 EVA OLOFSSON (v) replik:
          </note>
          <note>
            Fru talman! Jag tror faktiskt att det är viktigare för äldreomsorgens
            alla kvinnor att veta att man har trygga arbetsvillkor med kollektivavtal,
            att man vet vad man får i lön, att man har försäkringar och att
            man vet att arbetsgivaren har råd att satsa på utbildning och
            kompetensutveckling.
          </note>
          <note>
            Jag var ute i Nacka i måndags, och där är ju den kommunala hemtjänsten
            utkonkurrerad, bland annat för att konkurrenten inte har kollektivavtal.
            De kan göra tilläggstjänster, för de har fler timanställningar,
            osäkra anställningar. Dessa små företag har inte råd att satsa
            på utbildning.
          </note>
          <note>
            Jag har varit mycket ute i äldreomsorgen, och jag upplever att
            de flesta i personalen faktiskt ropar efter att bli egna företagare.
            Man vill ha rätt att kunna påverka sitt jobb. Man vill ha bättre
            lön. Man vill ha bättre arbetsschema. Man vill ha mer personal,
            och man vill kunna göra ett bra jobb i äldreomsorgen.
          </note>
          <note>
            Det är också rätt fantastiskt att höra hur man ser på äldre som
            kunder som ska agera på en marknad. De ska sätta sig och läsa
            in vart de ska flytta. Är de missnöjda när de kommer in på ett
            äldreboende här i Stockholm är genomsnittstiden där inne sex månader.
            Här kör man också den grejen. Man ska alltså flytta om man inte
            gillar det, eller så flyttar man in på ett äldreboende först och
            flyttar sedan till det man vill. Det är ju inte fler äldreboendeplatser
            man ska skapa.
          </note>
          <note>
            Vad man skapar utan mer resurser när man säljer den här idén
            är en kögaranti. Det är ingen boendegaranti. Ta i stället politiska
            beslut som säger att de äldre får bestämma över vad de vill ha
            för hjälp inom ganska vida gränser på den tid de har fått beviljad
            i biståndsbedömningen! Ta beslut som gör att de äldre kan vara
            med och påverka vem de får och när de får hjälpen! Det är ju det
            som är en verklig valfrihet, inte att rösta med fötterna, för
            det kommer de äldre inte att göra.
          </note>
          <note type="speaker">
            Anf. 212 GUNVOR G ERICSON (mp):
          </note>
          <note>
            Fru talman! Att satsa på folkhälsa är att investera för framtiden.
            Kenneth Johansson sade i sitt anförande att det skulle vara en
            ekonomiskt och socialt hållbar tillväxt. Men det räcker inte.
            Det måste finnas en balans mellan tre dimensioner: ekologiskt,
            socialt och ekonomiskt. Är de tre i balans får vi ett långsiktigt
            hållbart samhälle som är nödvändigt för en god hälsa.
          </note>
          <note>
            Visst skiljer sig politiken mellan Miljöpartiet och Kristdemokraterna
            med följe i Socialdepartementet. Maria Larsson pratade om individen.
            Visst är det bra, men man får faktiskt inte glömma politikens
            ansvar att möjliggöra för människor att göra goda val.
          </note>
          <note>
            Folkhälsoministern verkar vilja bortse från det övergripande
            mål för folkhälsan som denna kammare har fattat beslut om: att
            skapa samhälleliga förutsättningar för en god hälsa på lika villkor
            för hela befolkningen.
          </note>
          <note>
            Att främja hälsa är ett sätt att styra samhället mot långsiktigt
            hållbar tillväxt, både ekologiskt, socialt och ekonomiskt. Det
            handlar om samhällsstrukturer och inte bara om enskilda individers
            livsstil. Området folkhälsa är väldigt politiskt. Det handlar
            om strukturer som kan påverkas av politiska beslut.
          </note>
          <note>
            Häromveckan kom Socialstyrelsen med rapporten Hälsofrågor, en
            självklar del av miljöarbetet . Med den nya folkhälsopolitiken
            har det blivit tydligt att hälsans bestämningsfaktorer spänner
            över de flesta samhällsområden inkomst, arbete, boende, tillgång
            till service av olika slag, såsom affärer och transporter, är
            exempel på bestämningsfaktorer för hälsa.
          </note>
          <note>
            För att påverka dessa har politiska beslut stor inverkan. Det
            är därför viktigt att styr- och uppföljningsmodeller används såväl
            kommunalt och regionalt som nationellt. Det behövs ett regionalt
            samordningsansvar för att åstadkomma detta. Vi har inte det nu.
          </note>
          <note>
            Miljöpartiet föreslår en särskild folkhälsosatsning i budgeten.
            Landstingen eller regionerna bör ges ett samordningsansvar för
            arbetet med det folkhälsopolitiska målet med de elva målområdena.
          </note>
          <note>
            I dag finns ett regionalt ansvar för miljömålen men inte för
            folkhälsomålen. Vi vill stimulera samarbete lokalt för att få
            i gång folkhälsosatsningar genom att avsätta 160 miljoner under
            de här tre åren. Pengarna ska kunna sökas från Folkhälsoinstitutet.
            Det skulle till exempel kunna handla om att jobba med psykisk
            hälsa, ett sätt att tidigt kunna komma in för att nå en verklig
            nollvision för självmord. Det skulle också kunna handla om ren
            luft, ett miljömål som har stor betydelse för både miljö och hälsa
            vilket kan sägas falla inom ramen för målområdet Sunda och säkra
            miljöer och produkter.
          </note>
          <note>
            FN:s världshälsoorganisation WHO tog under 2007 fram värden för
            hälsoeffekter orsakade av miljöfaktorer. Nästan 138 000 svenskar
            har en försämrad livskvalitet. Ca 500 000 har nedsatt aktivitetsförmåga
            eller besvär som kan relateras till olika miljöfaktorer, och vi
            har 14 000 dödsfall per år.
          </note>
          <note>
            Barnfattigdom är i dag en realitet. 250 000 barn växer upp under
            den nivå som Socialstyrelsen anser vara gränsen för ett drägligt
            liv, och det påverkar också folkhälsan. Ekonomisk fördelning i
            samhället har betydelse för folkhälsans utveckling.
          </note>
          <note>
            Visst ligger vi bra till när det gäller folkhälsa internationellt
            sett. Men det är också väldigt olika mellan landets olika delar.
            Medellivslängden skiljer sex år mellan olika delar av Stockholm.
            Det bör vi ha i minnet när vi diskuterar folkhälsopolitik. Jag
            hoppas att regeringen också inser det i den kommande folkhälsopolitiska
            propositionen. Det behövs mer insatser för att nå det övergripande
            målet som alltså var att skapa samhälleliga förutsättningar för
            en god hälsa på lika villkor för hela befolkningen.
          </note>
          <note>
            Då kan man inte som regeringen fortsätta att satsa på motorvägsbyggen
            som kommer att bidra till mer utsläpp av partiklar i luften eller
            öka de ekonomiska skillnaderna i samhället.
          </note>
          <note type="speaker">
            Anf. 213 MARGARETA B KJELLIN (m):
          </note>
          <note>
            Fru talman! I 30 år har jag varit förtroendevald, mestadels som
            fritidspolitiker i opposition. Det har varit en ständig kamp mot
            väderkvarnar för att kunna sätta människan i centrum.
          </note>
          <note>
            Det är därför jag med stor tillfredsställelse står här och debatterar
            alliansregeringens budgetförslag inom socialutskottets område.
          </note>
          <note>
            Cecilia Widegren, min kollega, har beskrivit Moderaternas helhetssyn
            när det gäller socialutskottets budget och fördjupat sig inom
            vissa områden. Jag kommer att fördjupa mig framför allt inom psykiatri
            och äldreomsorg.
          </note>
          <note>
            Det tydligaste beviset på att alliansen har en annan syn på människor
            är de förändrade målen. Inom hälso- och sjukvård är målet nu att
            befolkningen ska erbjudas en behovsanpassad, tillgänglig och effektiv
            vård av god kvalitet.
          </note>
          <note>
            Inom äldreomsorgen har målen kompletterats med att man ska främja
            huvudmännens utveckling av god kvalitet i vård och omsorg om äldre
            kvinnor och män god kvalitet i vård och omsorg.
          </note>
          <note>
            De nya målen inom hälso- och sjukvården innebär bland annat ett
            tydligare ansvarstagande för personer i behov av psykiatrisk vård
            och omvårdnad. Regeringen har avsatt 500 miljoner under 2008 till
            detta område. Dessutom har regeringen tillsatt en koordinator
            som ska se över behovet av insatser för planering av den framtida
            vården inom psykiatrin, bland annat för att kunna göra en genomförandeplan
            med anledning av den nationella psykiatrisamordnarens förslag.
          </note>
          <note>
            Den psykiatriska vården bland barn och unga har varit särskilt
            eftersatt. Därför har också regeringen avsatt 20 miljoner för
            ett nationellt centrum för utveckling av tidiga insatser till
            barn och unga som löper risk att utveckla svårare psykisk ohälsa.
          </note>
          <note>
            Dessutom avser regeringen att inrätta en ny vårdform inom den
            psykiatriska tvångsvården, som innebär möjligheter att ställa
            krav på medicinering inom öppenvården. Här har regeringen avsatt
            150 miljoner för att kommuner ska kunna förbereda sig för de ändrade
            vårdformerna. Dessutom har 80 miljoner avsatts för att stärka
            baspersonalens kompetens. Ytterligare 30 miljoner har avsatts
            för att öka brukarinflytandet.
          </note>
          <note>
            Det här, fru talman, är insatser som jag tror är mycket viktiga
            och nödvändiga. Jag har vid besök i olika verksamheter och vid
            kontakter med brukarorganisationer sett detta. De håller med.
            Det är dessa insatser som behövs.
          </note>
          <note>
            Vi ökar dessutom insatserna för personliga ombud för att stärka
            människor som befinner sig i svåra vardagssituationer. Det som
            har varit den verkliga läxan inom det här området är de ökade
            anslagen som den förra regeringen tillförde området. De kom inte
            patienterna till godo. Pengarna försvann i stora organisationer.
            Därför är det så viktigt med noggrann planering av vilka medel
            som behövs och att de ska komma till rätt ställe i verksamheten.
            Det är därför det behövs nya mål som säkrar rätten för patienter
            och som höjer kvaliteten.
          </note>
          <note>
            Fru talman! Det här är att sätta människor i behov av anpassad,
            lättillgänglig och effektiv vård i centrum. Man ska utgå från
            deras verklighet och anpassa insatserna därför.
          </note>
          <note>
            När det gäller äldreomsorgens nya mål att främja huvudmännens
            utveckling av god kvalitet i vård och omsorg om äldre kvinnor
            och män har regeringen sammanlagt avsatt 2,4 miljarder. I syfte
            att sätta de äldre och deras behov i centrum har regeringen även
            där sett på verkligheten och riktat pengarna till en högre kvalitet.
            Vilka ingredienser som ingår känner ni väl till, och ni har hört
            talas om dem tidigare under kvällen.
          </note>
          <note>
            Dessutom avsätter regeringen medel till utveckling av områdesdatabaser,
            stimulansmedel till regionala forsknings- och utvecklingscentrum
            samt medel till utveckling av anhörigstödet.
          </note>
          <note>
            För att möta de äldres behov avsätts dessutom 300 miljoner för
            en ökad mångfald inom äldreomsorgen. Det pågår en utredning om
            en värdegaranti och fritt val inom äldreomsorgen. Alla insatserna
            är i syfte att tillgodose en god vård av hög kvalitet där människor
            själva kan påverka sin vardag och vara delaktiga i vårdens utformning.
          </note>
          <note>
            En annan åtgärd är stimulansbidrag på 500 miljoner till nya boendeformer.
            Det är en åtgärd som var nödvändig efter den nedmontering av vårdplatser
            inom äldreomsorgen som den förra regeringen drev igenom. Här kan
            man tydligt se att det finns ett behov och en efterfrågan. Redan
            nu finns ansökningar om över 3 000 nya lägenheter.
          </note>
          <note>
            För att alla ambitioner som regeringen har ska bli tillräckligt
            bra behövs det personal med god kompetens. Den förra regeringens
            beslut om Kompetensstegen fortsätter att gälla under 2008. Tyvärr
            har vi sett att Kompetensstegen inte löser det största problemet
            med att så många saknar grundutbildning. Det hjälper inte att
            lappa med enstaka kurser när basen saknas. För att tillgodose
            en god kompetensutveckling på lång sikt och säkra den framtida
            personalförsörjningen har regeringen tillsatt en utredning. Det
            behövs både flexibla och individuella lösningar, en tydlig struktur,
            och vårdarbetet måste bli attraktivt och få en förhöjd status.
          </note>
          <note>
            Allt detta och mycket mer därtill är uttryck för att vi sätter
            människan i centrum. Vi utgår från deras verklighet. Vi anpassar
            åtgärderna därefter. Mot den bakgrunden, fru talman, yrkar jag
            bifall till förslaget i betänkandet och avslag på samtliga reservationer.
          </note>
          <note type="speaker">
            Anf. 214 LENNART LEVI (c):
          </note>
          <note>
            Fru talman och kära kolleger! Jag är inte nr 9 på talarlistan,
            utan jag är nr 14. Mycket av det som behöver sägas är redan sagt.
            Men jag tänkte skära limpan på ett lite annorlunda sätt, ta några
            ideologiska grepp. I det vi nu diskuterar finns nyheter.
          </note>
          <note>
            För det första: Evidens. Åtgärderna ska vara evidensbaserade.
            Man ska veta varför man gör det man gör. I den mån man inte vet
            det ska man ta reda på det genom att utvärdera åtgärderna.
          </note>
          <note>
            För det andra: Det tjänar inte mycket till att behandla symtom.
            Om jag har en strupcancer vilket jag inte har hjälper det inte
            att ta hostmedicin. Den dämpar symtomet, men den tar inte bort
            sjukdomen. I det arbete som nu pågår finns en benägenhet att fokusera
            på orsakerna. The causes behind the causes . Orsakerna bakom orsakerna.
          </note>
          <note>
            För det tredje: Det finns ett systemtänkande. Det tjänar inte
            mycket till att åtgärda varje stuprör för sig. Man måste ta ett
            samlat grepp om hela systemet, om hängrännorna, och i bästa fall
            om integrationstrattarna.
          </note>
          <note>
            För det fjärde: Prevention. Det är bättre att stämma i bäcken
            än i ån, men det är ännu bättre att se till att det inte blir
            en bäck. På många områden är det fullt möjligt. Ta exemplet med
            en ungdomsbrottsling. Att förebygga att han eller hon blir en
            ungdomsbrottsling kostar några tusenlappar. Att sopa upp resterna
            efter ett sådant beteende kostar tiotals miljoner. Prevention
            är billigare, och prevention är humanare.
          </note>
          <note>
            För det femte: Det räcker inte med prevention, det behövs också
            promotion. Att förebygga det negativa är viktigt, men det är lika
            viktigt att främja det goda och positiva.
          </note>
          <note>
            För det sjätte: Man ska utvärdera det man gör. Olof Palme sade
            en gång att politik är att vilja. Visst är det så. Men politik
            är också att veta. Politik är att ta reda på det man inte vet
            så att man vet vad som fungerar och vad som inte gör det.
          </note>
          <note>
            Vi är i den här kammaren så vana vid trädtoppsperspektivet. Jag
            ber om ursäkt, fru talman. Rösten sviker, inte av rörelse utan
            av infektion. Vi är vana vid trädtoppsperspektivet. Vi vet vad
            som är bra för de där stackarna där nere. Men ofta vet de bättre
            själva än vi vet. Jag menar inte att man ska avsvära sig sitt
            ansvar, men man bör förena ansatserna så att man tar både top
            down och bottom up , både trädtopps- och gräsrotsperspektivet.
          </note>
          <note>
            Vidare är det viktigt med det sociala kittet, det sociala kapitalet,
            det som vi skapar själva, det som inte hanteras av Sveriges riksbank.
            Om vi är bussiga mot varandra blir det lättare att leva, och vi
            blir ett friskare folk.
          </note>
          <note>
            En gammal socialdemokratisk vän till mig, Karl-Petter Thorvaldsson,
            brukade tala om egenmakt. Han blev utskrattad av sitt eget parti.
            Men han hade rätt, och han har fortfarande rätt. Egenmakt är jätteviktigt.
            Om jag hade beordrats att stå här i kväll hade det varit mycket
            svårare än att jag nu har gjort det av egen fri vilja.
          </note>
          <note>
            Slutligen: I socialdemokratin har det i varje fall under det
            här årtiondet varit viktigt med jämlikhet. Men jämlikhet är svårt
            att åstadkomma. Därför pratar man väldigt mycket om jämställdhet
            och har en tendens att sopa jämlikhet under mattan.
          </note>
          <note>
            Jämlikhet mäts med Gini-koefficienten. Det är inget perfekt mått,
            men det är det bästa vi har. Den koefficienten var som mest gynnsam
            1981 när vårt lands statsminister hette Torbjörn Fälldin. Sedan
            dess har det dalat. Nu dalar det igen, vilket inte är bra och
            vilket är en utmaning för oss alla.
          </note>
          <note>
            Så, fru talman, med dessa hesa ord, delvis brutna, vill jag yrka
            bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 215 BARBRO WESTERHOLM (fp):
          </note>
          <note>
            Fru talman! Jag är Folkpartiets talesman i äldrefrågor, och jag
            kommer att ägna det här inlägget åt just äldrefrågorna. Det är
            faktiskt väldigt roligt att arbeta med dem nu. Jag har funnits
            i opposition i den här riksdagen och haft dem på mitt ansvar.
            Jag har arbetat som lobbyist och försökt att övertyga andra att
            göra det som jag tror på i den liberala politik jag företräder.
            Och nu får jag vara med och förverkliga den. Det är faktiskt väldigt
            roligt och tillfredsställande, inte minst med tanke på alla de
            äldre människor som jag möter i min vardag och som har så stora
            förväntningar och förhoppningar på oss. För de vill bli sedda,
            ses som en resurs, känna att de kan få bestämma själva, att de
            har sin integritet i behåll, att de har sin självkänsla i behåll.
          </note>
          <note>
            Nu i betänkandet är det bara ett par sidor som handlar om äldrepolitiken,
            men bakom de orden står väldigt mycket. Det finns mycket bakom,
            inte bara i vårt utskott.
          </note>
          <note>
            Något som är väldigt viktigt för alla människor är känslan av
            att vara behövd, att vara en resurs i samhället. Arbete spelar
            väldigt stor roll. Äldre har tidigare varit utestängda från arbetsmarknaden.
            Nu vinner man inträde. Åldersgränser försvinner. Arbete stimuleras
            med mer kvar i plånboken. Det här syns nu också i intervjuundersökningar.
            Nu är det fler som ser att de kan få fortsätta att arbeta om de
            vill. Nästan hälften av dem som är 65 år i dag vill fortsätta
            ute på arbetsmarknaden.
          </note>
          <note>
            När det gäller diskriminering på grund av ålder i arbetslivet
            kommer vi nästa år att få en efterlängtad lagstiftning. Den har
            varit knepig att få till i Sverige på grund av vår övriga lagstiftning
            på diskrimineringsområdet. Det kommer också att bidra till att
            förändra synen på äldre, att markera att äldre är en resurs i
            samhället.
          </note>
          <note>
            Vi har en folkpartistisk motion i det här betänkandet om att
            ta bort 65-årsgränsen för bilstöd. Den är av förståeliga skäl
            avslagen, för att vi just nu har fått nya bestämmelser på det
            området. Men när vi får diskrimineringslagstiftningen är vi tvungna
            att ta bort 65-årsgränsen, och det känns väldigt bra.
          </note>
          <note>
            Om vi går vidare på livsresan är det oerhört viktigt att vård
            och omsorg sker på den enskildes villkor och inte i en paternalistisk
            miljö. Trots att vi har en hälso- och sjukvårdslag och socialtjänstlag
            från början av 1980-talet som betonar den enskildes självbestämmande
            blev det ändå så att samhället tog över, samhället skulle fixa
            allting. Den enskilde kom bort i sammanhanget. Flera av er har
            varit inne på biståndshandläggningen där någon har tyckt åt en
            äldre vad den äldre skulle vilja ha, och den äldre har inte haft
            något att sätta emot.
          </note>
          <note>
            Nu sker en förändring. Vi har utredningen Fritt val som markerar
            det här. Vi har en utredning om patienträttigheter där den här
            frågan kommer in. I den utredning om äldreboenden som jag själv
            leder kommer det också in som en röd tråd. Det är den enskilde
            som vet vad den vill ha. Det är inte någon annan som ska bestämma,
            utan det är man själv som ska kunna göra det.
          </note>
          <note>
            På det här sättet går den röda tråden. Individen, den äldre,
            blir synlig. Det känns oerhört tillfredsställande, inte minst
            när vi kommer till den allra sista delen av livet, livsslutet,
            då det är oerhört viktigt att man får den sista tiden som man
            själv vill ha den.
          </note>
          <note>
            Det finns en debatt nu som Läkarsällskapet för och Samfundet
            äldre läkare som jag finns med i. Det är de etiska principerna
            inom medicinen som krockar.
          </note>
          <note>
            Vi ska ju arbeta för att förlänga liv, men vi ska också lindra
            lidande. Nu ser vi med den medicinska teknologins framsteg att
            vi kan göra så enormt mycket mer än vad vi kunde för hundra år
            sedan. Vi kan förlänga liv väldigt länge. Men hur är det med lidandet
            under den här förlängda perioden? Blir det så att man inte kan
            bära det längre som individ? Det måste vi inom hälso- och sjukvården
            bli mycket mer lyhörda för. Hur länge ska vi använda den medicinska
            tekniken?
          </note>
          <note>
            Jag var på ett demensboende i södra Sverige för lite sedan. Där
            låg det en dement man i fosterställning. Den medicinskt ansvariga
            sjuksköterskan var så oroad och bekymrad. Trots att de lagade
            jättebra mat på det äldreboendet ville han inte äta, för han hade
            sjå nog att få i sig alla de tabletter han var ordinerad. Då börjar
            man fundera. Vilket är viktigast för denne gamle man med svår
            demens, maten eller tabletterna? Själv är jag benägen att tro
            att det är maten som är viktigare. Men signalen var att bromsmediciner
            är jätteviktigt för denne mycket sjuke man i långt gången demens.
            Jag tror att vi behöver diskussion och omtänkande här.
          </note>
          <note>
            Det finns mycket mer som jag skulle vilja säga, men jag är talare
            nr 14 och jag tror att ni alla längtar att få lämna denna sal.
            Därmed tackar jag för ordet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            18 § Ändringar i djurskyddslagen
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            19 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för denna
            proposition skulle förlängas till fredagen den 18 januari 2008.
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 december
          </note>
          <note>
            Peter Hultqvist
          </note>
          <note>
            Lars Wegendal
          </note>
          <note>
            Lars Wegendal
          </note>
          <note>
            Gunvor G Ericson
          </note>
          <note>
            Peter Hultqvist
          </note>
          <note>
            Ameer Sachet
          </note>
          <note>
            Ameer Sachet
          </note>
          <note>
            Barbro Westerholm
          </note>
          <note>
            Jasenko Omanovic
          </note>
          <note>
            Per Bolund
          </note>
          <note>
            Gunnar Sandberg
          </note>
          <note>
            Gunnar Sandberg
          </note>
          <note>
            Peter Pedersen
          </note>
          <note>
            Tommy Ternemar
          </note>
          <note>
            Marie Nordén
          </note>
          <note>
            Marie Nordén
          </note>
          <note>
            Anne Marie Brodén
          </note>
          <note>
            Lars Wegendal
          </note>
          <note>
            Jacob Johnson
          </note>
          <note>
            Åsa Lindestam
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 18 december.
          </note>
          <note>
            21 § Kammaren åtskildes kl. 21.59.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
