<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--102</head>
          <docDate when="2008-04-24 00:00:00">2008-04-24 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:102
          </note>
          <note>
            Torsdagen den 24 april
          </note>
          <note>
            Kl. 12:00 - 20:12
          </note>
          <note>
            1 § Ledighet
          </note>
          <note>
            Andre vice talmannen meddelade att Per Bolund (mp) ansökt om
            ledighet under tiden den 1 september31 december.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Christopher Ödmann (mp) skulle
            tjänstgöra som ersättare för Per Bolund.
          </note>
          <note>
            2 § Meddelande om inlämning av interpellationer
          </note>
          <note>
            Andre vice talmannen meddelade att talmannen hade fastställt
            att sista dag för inlämnande av interpellationer för besvarande
            före sommaruppehållet skulle vara tisdagen den 13 maj kl. 12.00
            .
          </note>
          <note>
            Meddelandet hade delats ut till riksdagens ledamöter.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2007/08:585
          </note>
          <note>
            Interpellation 2007/08:585 Barnskötarnas utvecklingsmöjligheter
          </note>
          <note>
            Interpellationen kommer att besvaras tisdagen den 13 maj 2008.
          </note>
          <note>
            Skälet till dröjsmålet är sedan tidigare inbokade engagemang
            och resor.
          </note>
          <note>
            Jan Björklund
          </note>
          <note>
            Interpellation 2007/08:586
          </note>
          <note>
            Interpellation 2007/08:586 Kvaliteten inom förskolan
          </note>
          <note>
            Interpellationen kommer att besvaras tisdagen den 13 maj 2008.
          </note>
          <note>
            Skälet till dröjsmålet är sedan tidigare inbokade engagemang
            och resor.
          </note>
          <note>
            Jan Björklund
          </note>
          <note>
            Interpellation 2007/08:587
          </note>
          <note>
            Interpellation 2007/08:587 Speciallärarutbildning till kritiserade
            lärosäten
          </note>
          <note>
            Interpellationen kommer att besvaras måndagen den 2 juni 2008.
          </note>
          <note>
            Skälet till dröjsmålet är att jag vid tidigare svarstillfällen
            har redan inbokade engagemang och resor.
          </note>
          <note>
            Lars Leijonborg
          </note>
          <note>
            Interpellation 2007/08:588
          </note>
          <note>
            Interpellation 2007/08:588 Flyktingars möjlighet att byta kommun
          </note>
          <note>
            Interpellationen kommer att besvaras fredag den 25 april.
          </note>
          <note>
            Skälet till dröjsmålet är sedan tidigare inplanerade åtaganden
            som inte går att flytta på.
          </note>
          <note>
            Cecilia Bergman
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            5 § Handlingsplan för att bekämpa mäns våld mot kvinnor, hedersrelaterat
            våld och förtryck samt våld i samkönade relationer
          </note>
          <note>
            Föredrogs
          </note>
          <note type="speaker">
            Anf. 1 MAGDALENA ANDERSSON (m):
          </note>
          <note>
            Fru talman! Det här ärendet handlar om mäns våld mot kvinnor.
            Grunden till ärendet är regeringens skrivelse i frågan, Handlingsplan
            för att bekämpa mäns våld mot kvinnor, hedersrelaterat våld och
            förtryck samt våld i samkönade relationer .
          </note>
          <note>
            I dag finns det mer än 100 000 barn och unga som ser våld i sitt
            eget hem. Över 25 000 fall av misshandel av kvinnor anmäls varje
            år. Oftast är gärningsmannen sambo eller make. Ett par tusen flickor
            eller kvinnor beräknas vara utsatta för hedersrelaterat våld och
            förtryck. I handlingsplanen redogör regeringen för sin syn på
            hur det här våldet och förtrycket ska bekämpas och för huvuddragen
            i arbetet för att bekämpa det under mandatperioden.
          </note>
          <note>
            Planen omfattar åtgärder inom olika åtgärdsområden. De rör både
            justitieutskottets och socialutskottets ansvarsområden. Det är
            därför det särskilt sammansatta justitie- och socialutskottet
            har bildats för att bara behandla handlingsplanen och 76 olika
            motioner som rör detta område.
          </note>
          <note>
            Utskottet har också haft en offentlig utfrågning innan man har
            gått till beslut. Handlingsplanen omfattar 56 olika åtgärder inom
            sex olika områden. Det handlar om ökat skydd och stöd till våldutsatta,
            stärkning av det förebyggande arbetet, kvaliteten och effektiviteten
            i rättsväsendet, insatser riktade till våldsutövare, samverkan
            och kunskap.
          </note>
          <note>
            Sammanfattningsvis, fru talman, konstaterar utskottet att åtgärderna
            sammantaget innebär en kraftfull höjning av insatserna inom en
            lång rad samhällsområden för att bekämpa våld i nära relationer.
            De motioner som har lagts anses i viss utsträckning vara tillgodosedda
            och avstyrks därför.
          </note>
          <note>
            Fru talman! Jag överlämnar ärendet till debattörerna.
          </note>
          <note type="speaker">
            Anf. 2 ELISEBEHT MARKSTRÖM (s):
          </note>
          <note>
            Fru talman! Jag vill börja med att hälsa statsrådet välkommen
            till vår debatt. Maria Larsson kommer senare, men vi får försöka
            berätta för henne i efterhand vad vi har sagt.
          </note>
          <note>
            Det är välkommet och bra att handlingsplanen har kommit på riksdagens
            bord nu. Precis som Magdalena Andersson nyss sade finns här i
            planen 56 åtgärder, en blandning av gammalt och nytt. Det finns
            en del åtgärder som redan är genomförda.
          </note>
          <note>
            Jag skulle vilja börja med att säga att inget av vad som finns
            i handlingsplanen är något som vi i Socialdemokraterna har något
            emot. Men om det nu finns 56 åtgärder finns det också 57 reservationer
            och nio särskilda yttranden. Det ska nog tolkas på det sättet,
            statsrådet, att vi har synpunkter, men framför allt konkreta förslag
            som vi gärna vill se genomförda framöver. Det finns ingen reservation
            som på något sätt yrkar avslag på någon av åtgärderna. Det kan
            hända att vi på vissa punkter vill gå längre och ha mer och tydligare
            åtgärder.
          </note>
          <note>
            Det finns alltså ett stort engagemang. Jag vet att det är många
            som lyssnar i dag, till exempel framför tv:n. Det finns ett stort
            intresse i kvinnorörelsen och kvinnojoursrörelsen men naturligtvis
            också bland dem som arbetar med de här frågorna i kommunerna och
            runt om i rättsväsendet.
          </note>
          <note>
            Det är jättebra att regeringen framhåller att i de fall där barn
            är offer för brott eller på något sätt är berörda av våldet måste
            särskild hänsyn tas till deras behov, rättigheter och förutsättningar.
            Det är jättebra. Vi är glada för det. Vi vet inte hur många barn
            det är som berörs. Vi vet bara att det är väldigt många. Kvinnojourerna
            kan lika gärna kallas barnjourer. Det är minst lika många barn
            som kvinnor som kommer till kvinnojourerna och som bor på kvinnojourerna
            runt om i vårt land.
          </note>
          <note>
            Mörkertalet är väldigt stort, men om det är någonting som historien
            har lärt oss är det att det inte räcker med att säga att barnperspektivet
            ska råda. Det är tyvärr vanligt att vuxnas behov tränger sig före
            barnens. Det finns mängder av vittnesmål på detta, inte minst
            från barnrättsorganisationerna och från barnen själva när de tillåts
            tala. Här saknar jag konkreta åtgärder för att barnens rätt verkligen
            ska komma fram.
          </note>
          <note>
            Vän av ordning kan säga: Ja, men det här handlar om mäns våld
            mot kvinnor, våld i samkönade relationer och hedersrelaterat våld
            och förtryck. Det är alldeles riktigt. Men vi anser att de här
            frågorna inte på något sätt går att hålla isär. Barnens situation
            måste trängas fram i dessa sammanhang.
          </note>
          <note>
            Fru talman! Handlingsplanens innehåll är egentligen helt och
            hållet regeringens egen produkt. Behandlingen i riksdagen kommer
            inte att medföra några som helst förändringar eller något nytt
            tyvärr, får jag säga. Jag vill be statsrådet att hemma på sin
            kammare läsa och reflektera över våra motioner och reservationer
            och ta med dem i det fortsatta arbetet.
          </note>
          <note>
            Riksdagens arbete med att skapa ett jämställt samhälle fritt
            från våld påbörjades för länge sedan, och det kommer att fortsätta
            långt efter att åtgärderna i denna handlingsplan har genomförts.
            Riksdagens och nuvarande regerings mål för jämställdhetspolitiken
            är att mäns våld mot kvinnor ska upphöra. Antagligen ligger det
            längre bort i tiden än den här mandatperiodens slut, tyvärr.
          </note>
          <note>
            Vi efterlyser alltså mer av konkreta åtgärder. Jag ska ge några
            exempel. Vi vill att barnahus ska finnas i hela landet och att
            alla barn i hela landet ska ha tillgång till ett barnahus. Vi
            vill att barn som har bevittnat våld ska höra till barnahusens
            målgrupp. Det är inte så i dag även om vi trodde så från början.
            Det är endast två av barnahusen som säger att det är målgruppen.
            Barnahusen arbetar i huvudsak med barn som direkt utsatts för
            brott. Det gör att denna grupp återigen har hamnat bakefter.
          </note>
          <note>
            Vi vill att det ska finnas samtalsmottagningar för män runt om
            i hela landet. Vi vill att sjukhusmottagningarna i hela landet
            också ska besitta den särskilda kunskap som krävs för att ta emot
            sexualbrottsoffer. Vi vill att hot- och riskbedömningar ska göras
            inom socialtjästen innan man hänvisar en kvinna att till exempel
            söka upp en kvinnojour för att få skydd.
          </note>
          <note>
            Vi vill också att anhöriga och andra närstående ska få hjälp
            när det uppdagats att det förekommer våld av eller mot en närstående.
            Det är precis det som socialtjänstlagen föreskriver sedan många
            år tillbaka. Men det är inte på särskilt många ställen man har
            uppmärksammat den frågan. Det tycker vi är viktigt att lyfta fram.
          </note>
          <note>
            Detta är några konkreta åtgärder som kräver politiska initiativ,
            och de måste komma från regeringen.
          </note>
          <note>
            Det som är riktigt bra är att förslaget också handlar om hedersrelaterat
            våld och våld i samkönade relationer. Det senare är nytt i de
            här sammanhangen. Det är jättebra. Det är frågor som RFSL och
            Sveriges Kvinnojourers Riksförbund arbetat med i många år.
          </note>
          <note>
            Det är också jättebra att vistelsebegreppet för barn och tvångsäktenskap
            ses över. Det är uppdrag som Ungdomsstyrelsen och Socialstyrelsen
            får, och inte minst ska forskningsprogram inrättas.
          </note>
          <note>
            Däremot är det riktigt illa att regeringen drabbas av könsblindhet
            när man beskriver åtgärder som riktar sig till kvinnor med funktionsnedsättning.
            Vi har under utskottets behandling gett alliansens partier här
            i riksdagen chansen flera gånger att rätta till de avsteg som
            regeringen här gör, men det har tyvärr varit för döva öron.
          </note>
          <note>
            Här tappar därför utskottets betänkande fokus. Det rör gruppen
            i stort enligt regeringens handlingsplan. Det är beklagligt. Kunskapen
            om våld som riktas mot kvinnor med funktionsnedsättning är eftersatt.
            Risken är stor att också åtgärderna framöver kommer att förbli
            eftersatta. Jag yrkar därför bifall till vår reservation nr 22.
          </note>
          <note>
            Vad gäller nationella minoriteter, äldre kvinnor och kvinnor
            med missbruksproblem är det likadant där. Jag finner inte de riktigt
            konkreta satsningarna. Att de som arbetar på behandlingshem för
            kvinnor med missbruksproblem ska få ökad kunskap om våldet är
            jättebra. Men det krävs mycket mer än så.
          </note>
          <note>
            Det finns så gott som ingen kvinnojour i landet som tar emot
            just den gruppen kvinnor. Det är samma sak för kvinnor med funktionsnedsättningar
            som kan vara fysiska, psykiska eller intellektuella. Jag tror
            att det krävs satsningar i likhet med det som tidigare har gjorts
            vad gäller det hedersrelaterade våldet. Det behövs riktade satsningar
            för att utveckla detta.
          </note>
          <note>
            Vi kommer senare att återkomma till behovet av handlingsprogram
            för män. Trots att planen omfattar våld i samkönade relationer
            sägs här ingenting om kvinnliga förövare och deras behov av stöd
            och behandling. Det sägs heller ingenting om skyddat boende för
            män som har utsatts för våld av sin närstående man. Det är en
            brist.
          </note>
          <note>
            Regeringen har sagt att handlingsplanen ska få kosta 800 miljoner
            kronor. Det är inte lätt för någon annan utanför regeringen att
            kunna följa med och se att det verkligen kommer att bli på det
            sättet. Det oroar oss faktiskt en hel del.
          </note>
          <note>
            Vi och många med oss har konstaterat att regeringens satsning
            förra året på jämställdhet skulle kosta 400 miljoner kronor. Men
            vi vet nu att det egentligen blev en liten del som satsades. Större
            delen av det anslaget fick lämnas tillbaka i brist på åtgärder.
            Vi hoppas på bättre styrfart den här gången.
          </note>
          <note>
            Vi är överens om att det är dags att utvärdera sexualbrottslagstiftningen.
            Det är alldeles utmärkt bra. Vår reservation har fått en missvisande
            rubrik, Bristande samtycke som grund för våldtäkt. Vi är inte
            för en sådan ordning. Vi förordar inte en samtyckesordning. Den
            frågan är redan utredd och behandlad. Det fick inte stöd vare
            sig i Sexualbrottsutredningen, hos remissinstanserna eller i riksdagen.
            Det har inte hänt någonting sedan dess som motiverar en ändring
            i den riktningen.
          </note>
          <note>
            Hur grymt det än låter är det en verklighet för många barn att
            de år efter år tvingas att leva med att se sin mamma misshandlas.
            Det finns nu goda skäl att utreda om barn som bevittnar våld ska
            komma att ses som målsägande. Vi har föreslagit det, och alliansen
            har föreslagit det tidigare år men har nu gått ifrån den linjen.
            Det tycker vi är beklagligt.
          </note>
          <note>
            Jag inser att jag redan har talat alldeles för länge. Men jag
            måste också få säga något om utbildningen. Grundutbildningen för
            en rad yrken som skulle behöva ha ämnet mäns våld mot kvinnor
            saknar det fortfarande. Där skulle vi vilja ha draghjälp från
            statsrådet. Det finns att läsa mer om den saken i vår reservation
            nr 56.
          </note>
          <note>
            Stödet till kvinnojourerna ska öka, säger alliansen. Trots det
            har man tagit bort möjligheterna för kvinnojourerna att söka de
            pengar som länsstyrelsen fördelar. Nu måste man gå hand i hand
            med en kommun. Det innebär att goda idéer för frivilligrörelsen
            och också brottsofferjourerna kommer att frysa inne i de fall
            där det inte finns en kommun som vill satsa på frågorna.
          </note>
          <note>
            Fru talman! Jag ska stoppa där. Det är många fler som ska tala.
            Jag yrkar bifall till våra reservationer nr 20, 22, 37 och 56.
          </note>
          <note>
            I detta anförande instämde Christer Adelsbo, Ann Arleklo, Christer
            Engelhardt, Lars U Granberg, Kerstin Haglö, Carina Hägg, Eva-Lena
            Jansson, Margareta Persson, Marina Pettersson och Maryam Yazdanfar
            (alla s).
          </note>
          <note type="speaker">
            Anf. 3 EVA OLOFSSON (v):
          </note>
          <note>
            Fru talman! Också jag uppskattar mycket att ministern är med
            här i debatten. Jag vill börja med att yrka bifall till reservation
            1 om analys av våldets strukturella orsaker, reservation 16 om
            att handlingsplanen saknar konkreta åtgärder när det gäller mäns
            våld mot äldre kvinnor, reservation 18 om gömda och papperslösa
            kvinnor som utsätts för våld och reservation 24 om plan för ett
            långsiktigt ekonomiskt ansvar för kvinnojourerna.
          </note>
          <note>
            Jag kommer tillbaka till de frågorna i mitt anförande. Min partikamrat
            Lena Olsson som har varit med i det sammansatta utskottet men
            hör till justitieutskottet kommer att tala mer när det gäller
            sexualbrott. Jag kommer inte att gå in så mycket på de frågorna.
          </note>
          <note>
            Jag kan också hålla med föregående talare om att det är bra att
            handlingsplanen har kommit. Det finns väldigt lite i den som jag
            inte tycker är positivt. Det finns en del jag saknar, och det
            finns skrivningar som är mycket olyckliga på en del ställen.
          </note>
          <note>
            Det är också svårt att greppa vad de 800 miljonerna ska användas
            till. Det har vi ingen kunskap om. Det är bara att hoppas att
            de används på bästa möjliga sätt och att man har tänkt igenom
            det ordentligt.
          </note>
          <note>
            Det behövs verkligen en handlingsplan. Våldet mot kvinnor och
            barn har inte minskat trots att frågan har debatterats och varit
            aktuell. Det har jobbats på att förbättra stödet och att förebygga
            våldet, och kunskaperna har ökat. Trots det har våldet också ökat,
            och det är mycket allvarligt.
          </note>
          <note>
            Det är 26 000 fall av kvinnomisshandel och över 4 700 våldtäkter.
            Då vet vi ändå att mörkertalet är väldigt stort. Det kanske bara
            är ungefär 20 procent som anmäler.
          </note>
          <note>
            Det är inte lätt och ofta skambelagt att vara utsatt för sexuella
            övergrepp, våldtäkter och misshandel. Ännu svårare är det att
            anmäla någon som kanske är pappa till ens barn, som man lever
            eller har levt med och känner väl. Det är det våldet som är det
            allvarligaste våldet för kvinnor. Hemmet är den farligaste platsen.
          </note>
          <note>
            Varje år dödas i genomsnitt 17 kvinnor av en man som är dem närstående.
            Lika kritisk som jag är till att regeringen inte bygger vidare
            på den feministiska förståelsen av våldet och en könsmaktsanalys,
            lika glad är jag att vi tre partier i oppositionen är överens
            om detta. Det är Socialdemokraterna, Vänsterpartiet och Miljöpartiet.
          </note>
          <note>
            Jag tror att det har betydelse för hur man benämner saker, vilken
            strategi man bygger upp och hur man förebygger våldet om man har
            en könsmaktsanalys eller inte.
          </note>
          <note>
            Det är viktigt att se att rädslan för att utsättas för våld eller
            att bli konkret utsatt för våld hänger ihop med föreställningar
            om och förväntningar på pojkar och flickor och på kvinnor och
            män. Mäns våld är kopplat till en ojämlik maktstruktur mellan
            kvinnor och män som direkt eller indirekt underlättar för enskilda
            män att dominera, kontrollera och bruka våld mot kvinnor. Det
            är utifrån den förståelsen som vi bland annat talar om mäns våld
            mot kvinnor. Vi ska sluta använda ord som familjevåld och kvinnovåld.
            Det är inte så lätt, upptäckte jag i dag när min egen debattartikel
            i Göteborgs-Posten fick rubriken Kvinnovåld.
          </note>
          <note>
            Det är utifrån den förståelsen som kvinnorörelsen och alla vi
            som har varit aktiva i frågan har synliggjort den och hävdat att
            detta inte är någon privatsak. Det är ingen familjeangelägenhet
            att misshandla och begå övergrepp mot den man lever tillsammans
            med. Det är ett brott som är så vanligt att det är ett folkhälsoproblem.
          </note>
          <note>
            Det är utifrån den förståelsen vi sprider kunskapen om att mäns
            våld mot kvinnor förekommer i alla samhällsklasser och i alla
            åldersgrupper. Det är inte några särskilda kvinnor. Det kan vara
            jag själv som kan råka illa ut. Det kan vara min syster, min granne
            och min arbetskamrat. Det syns inte heller på män vilka män det
            är som är förövare. Det kan vara någon av dem du jobbar ihop med
            eller någon i din vänskapskrets som är den man som brukar våld
            och begår övergrepp mot den kvinna han lever tillsammans med.
          </note>
          <note>
            Med könsmaktsanalys som utgångspunkt tror jag inte att handlingsplanen
            hade missat mäns våld mot äldre kvinnor. Det finns inte alls med
            här. Jag tror inte heller att man hade haft skrivningar där kvinnor
            med funktionsnedsättning görs könlösa och osynliga. Jag tror också
            att man hade haft en del annorlunda skrivningar när det gäller
            det hedersrelaterade våldet.
          </note>
          <note>
            Man saknar helt åtgärder när det gäller mäns våld mot äldre kvinnor.
            Det måste nog bero på att de båda ansvariga ministrarna har blundat
            med båda ögonen. Ingen av de 56 åtgärderna riktas speciellt till
            äldre kvinnor. Inga pengar är vad jag förstår avsatta till utbildning
            av personalen inom äldreomsorgen eller andra konkreta åtgärder.
            Ändå vet vi från Socialstyrelsen och Brottsoffermyndigheten att
            våld mot äldre kvinnor förekommer. Det förekommer i så hög grad
            att vi kan betrakta det som ett folkhälsoproblem. Våldet mot äldre
            kvinnor är mer upprepat och allvarligare och innehåller mer sexuella
            inslag än det som drabbar män.
          </note>
          <note>
            Det finns goda exempel på äldreomsorg där man har gett personalen
            redskap att våga se, våga lyssna och våga fråga och veta hur man
            då ska agera. I Lundby stadsdelsnämnd i Göteborg har man utbildat
            chefer, biståndsbedömare och undersköterskor i mäns våld mot kvinnor.
            Man har riktlinjer som gäller för verksamheten. Man tar upp det
            på arbetsplatsträffar. När jag träffade personalen sade de: Det
            här var den bästa utbildning vi någonsin har gått! Det var roligt.
          </note>
          <note>
            Jag tycker att all personal inom äldreomsorgen borde få möjligheten
            att få de här redskapen. Handikapporganisationernas utredningsinstitut
            Handu lämnade för ungefär ett år sedan över studien Mäns våld
            mot kvinnor med funktionsnedsättning . Man hade intervjuat en
            bit över 1 000 kvinnor de flesta med funktionsnedsättningar som
            att man är rörelsehindrad, blind, har svårt att uppfatta om någon
            riktar våld mot en, har svårt att undvika våldet och har svårt
            att fly.
          </note>
          <note>
            Tyvärr är läsningen av studien både skrämmande och ytterst angelägen,
            får man säga. En tredjedel av kvinnorna hade erfarenhet av att
            bli utsatt för hot, våld och sexuella trakasserier från män. Totalt
            20 procent bodde eller hade bott ihop med en man som utsatte dem
            för hot, misshandel eller övergrepp. Två tredjedelar av kvinnorna
            hade aldrig sökt samhällets hjälp eller stöd.
          </note>
          <note>
            Därför blir det extra allvarligt när regeringen själv i sin skrivning
            i handlingsplanen osynliggör och tar bort kön när det gäller kvinnor
            med funktionsnedsättning. När det gäller handikapporganisationens
            arbete pratar man om funktionshindrade och om våld mot funktionshindrade
            kvinnor och män. Jag vet att de kvinnor som har drivit frågorna
            i handikapprörelsen är så oändligt trötta på att bli sedda som
            det tredje könet eller som könlösa. Man har fört en hård kamp
            för att lyfta fram kvinnors villkor och för att synliggöra mäns
            våld mot kvinnor. Skrivningarna i handlingsplanen är tyvärr ett
            steg bakåt i det fallet.
          </note>
          <note>
            Barn som finns i familjer där mamma eller ena föräldern i en
            samkönad relation utsätts för våld och övergrepp är alltid brottsoffer.
            De utsätts alltid för psykisk misshandel och ofta också för fysisk.
            Barnen finns många gånger på kvinnojourerna eller följer sin mamma
            dit hon flyr från misshandeln. Vi vet att det behövs ett kvalificerat
            stöd, för vi vet att de här barnen har levt i ett trauma som påminner
            om det som barn som har varit med om krig har levt i.
          </note>
          <note>
            Det är oerhört viktigt att kvinnojourerna ges förutsättning att
            ge stöd till de här barnen. Kommuner och sjukvård, inte minst
            barnpsyk, måste ha strukturerade verksamheter. Barnahus bör finnas
            i alla större kommuner runt hela Sveriges land. Men förskola och
            skola måste också ha kunskapen att våga se att ett barn som mår
            dåligt kanske lever i en sådan här situation.
          </note>
          <note>
            I måndags i förra veckan invigningstalade jag när Sveriges äldsta
            kvinnojour, tjej- och kvinnojouren Ada i Göteborg, firade 30-årsjubileum
            med en utställning på stadsbiblioteket. Jouren växte fram under
            kvinnorörelsens kamp på 70-talet, vilket är ganska typiskt. Den
            har under hela sin existens kombinerat att ge stöd och skydd till
            utsatta kvinnor och barn med att sprida kunskap och jobba opinionsbildande.
          </note>
          <note>
            När jouren firade 25-årsjubileum var det 400 kvinnor som hade
            deltagit i jobbet under årens lopp. Nu är de ännu fler. Från början
            hade man det jättetufft att få pengar. Vartefter åren har gått
            har man fått mer pengar från kommunen och kan liksom de andra
            kvinnojourerna i Göteborg nu ha anställd personal och bra lokaler
            och driva en verksamhet. Men det finns naturligtvis mycket mer
            man kan önska sig. Här finns också ett kriscenter för kvinnor
            och ett kriscenter för män.
          </note>
          <note>
            Men kvinnorna på Ada liksom på alla kvinnojourer som jag har
            träffat på är oändligt trötta på projektpengar. I många kommuner
            vet man inte om man klarar nästa år. Man har inte möjlighet att
            ha någon heltidsanställd. I några kommuner finns inga jourer alls
            detta trots att kvinnojourerna under en lång rad av år har gjort
            ett ovärderligt arbete. De har många gånger tagit ett ansvar som
            kommuner och stat borde ta.
          </note>
          <note>
            Därför tycker vi att det saknas en del i handlingsplanen, nämligen
            att ge en långsiktig finansiering och ta ett ansvar för kvinnojourernas
            arbete. De ska kunna överleva ekonomiskt och inte behöva ägna
            så mycket tid åt sin finansiering. De ska i stället kunna ägna
            sin tid åt det som de gör så oändligt bra att ge stöd till våldsutsatta
            kvinnor och barn.
          </note>
          <note type="speaker">
            Anf. 4 ESABELLE DINGIZIAN (mp):
          </note>
          <note>
            Fru talman! Också jag vill välkomna ministern hit i dag.
          </note>
          <note>
            Handlingsplanen om mäns våld mot kvinnor som regeringen presenterade
            i höstas är en efterlängtad uppföljning av kvinnofridspropositionen
            som antogs av riksdagen 1998.
          </note>
          <note>
            I propositionen kunde man läsa: Mot bakgrund att mäns våld mot
            kvinnor är så nära förknippat med föreställningar om kvinnors
            och mäns olika roller i samhället och bristande jämställdhet kan
            det inte förklaras på samma sätt som annan våldsbrottslighet.
            Kunskap om detta är omistligt om våldet mot kvinnor ska kunna
            bekämpas på ett effektivt sätt.
          </note>
          <note>
            Fru talman! I kvinnofridspropositionen underströks således att
            mäns våld mot kvinnor måste ses i ljuset av det ojämställda samhälle
            vi lever i och att mäns våld mot kvinnor då blir det yttersta
            uttrycket för denna maktordning. Detta kallas för könsmaktsförståelsen.
          </note>
          <note>
            Det är för Miljöpartiet en självklarhet att när man bekämpar
            ett problem måste man förstå vad man bekämpar och orsaken till
            problemet. Utan denna kunskap blir arbetet man lägger ned ett
            slag i luften.
          </note>
          <note>
            Fru talman! En majoritet i utskottet och regeringen har uttryckt
            att begreppet könsmaktsförståelse inte ska användas i handlingsplanen
            om mäns våld mot kvinnor eftersom det finns många tolkningar av
            begreppet. En majoritet i utskottet presenterar att arbetet ska
            utgå från ett rättsligt, socialt, ekonomiskt och hälsorelaterat
            perspektiv samt från ett jämställdhetsperspektiv.
          </note>
          <note>
            Det är för väl att den borgerliga majoriteten åtminstone väljer
            att ha ett jämställdhetsperspektiv på frågan om mäns våld mot
            kvinnor. Men att rada upp samhälleliga områden dit kvinnor utsatta
            för mäns våld vänder sig ger inget perspektiv att arbeta utifrån.
            Det förklarar inte så mycket, och framför allt ger det oss inga
            verktyg. Det gäller för regeringen och den borgerliga majoriteten
            i riksdagen att skilja på päron och äpplen.
          </note>
          <note>
            Fru talman! Det är inte minst viktigt att ha förståelse för våldets
            grunder för att Sveriges myndigheter och organisationer som får
            uppdrag från regeringen ska få en klar och tydlig uppfattning
            om hur våldet ska bekämpas och hur dessa kvinnor ska bemötas.
            Att inte låta könsmaktsförståelsen styra arbetet riskerar att
            försvåra samverkan mellan myndigheterna och i slutänden missgynna
            kvinnor som söker stöd.
          </note>
          <note>
            Utskottet skriver att kvinnor och män ska ha samma möjligheter
            till kroppslig integritet, och det är en mycket viktig fråga för
            jämställdhetsarbetet. Det faktum att åtta av tio våldtäkter mot
            kvinnor äger rum i nära relationer är en tydlig signal till lagstiftaren
            att vi har ett problem. Dagens våldtäktslag, som fokuserar på
            att våldtäkten sker i en överfallssituation, är förlegad och har
            ingen relevans.
          </note>
          <note>
            Min fråga till regeringen är: När ska lagen ändras? När ska kvinnor
            äntligen i lagen få åtnjuta full rätt till sin kroppsliga integritet
            och sin sexuella självbestämmanderätt?
          </note>
          <note>
            Fru talman! Att ha en feministisk förståelse av våldets orsak
            ger oss verktyg och är grunden för att kunna bekämpa våldet innan
            det uppkommer. Avsaknaden av ett genomtänkt förebyggande arbete
            som ett led i att förhindra våldets uppkomst är en stor brist
            i regeringens handlingsplan. Det är anmärkningsvärt eftersom det
            förebyggande arbetet borde vara ett huvudfokus i arbetet mot mäns
            våld. Strålkastarljuset måste riktas mot män i det förebyggande
            arbetet. Det är en stor brist i handlingsplanen att inga satsningar
            görs på män som inte nödvändigtvis slagit en kvinna men som känner
            ett behov av att prata om sin könsroll, manliga sexualitet och
            beteendemönster.
          </note>
          <note>
            Män och unga killar som har ett aggressivt beteende gentemot
            både kvinnor och män måste få hjälp för sin destruktiva livsstil.
            Det finns i dag några få professionella mansmottagningar. Miljöpartiet
            vill att sådana professionella manscentrum inrättas i hela landet.
          </note>
          <note>
            Vi anser även att det är dags att lyfta upp frågan om en regeringsledd
            arbetsgrupp om mansrollen och jämställdhet. Könsstereotypa föreställningar
            om manligt och kvinnligt utgör hinder i ett feministiskt arbete
            för jämställdhet. Regeringen måste ta sitt ansvar och verkställa
            den förra regeringens förslag om inrättande av en sådan grupp
            för ett aktivt förebyggande arbete för jämställdhet i Sverige.
          </note>
          <note>
            Fru talman! Jag har det senaste året besökt ett dussintal kvinnojourer
            i landet som alla vittnar om samma sak. Det tilldelas inte tillräckligt
            med medel för att de ska kunna genomföra ett bra arbete. Frågan
            vi har är: Ska staten med varm hand överlämna allt stödarbete
            för kvinnor och barn utsatta för mäns våld till kvinnojourer?
            Eller ska samhällets myndigheter och kommuner ta sitt fulla ansvar
            för de kvinnor som utsätts för våld?
          </note>
          <note>
            Fru talman! Jag har talat med företrädare för kommuner och landsting
            och förstått att det inte bara är kunskap som saknas, utan intresset
            för frågan är mycket litet. Flera av de kommuner som jag har besökt
            har ingen egen verksamhet, utan det tunga ansvaret hamnar hos
            de ideella kvinnojourerna. Det är mycket allvarligt att läget
            i allt fler kommuner är sådant att man inte ägnar sig åt aktivt
            arbete för våldsutsatta kvinnor och deras barn.
          </note>
          <note>
            Det har proklamerats stort och brett att numera ska kommunerna
            enligt socialtjänstlagen ge stöd till kvinnor utsatta för våld
            i nära relationer. I själva verket vet varje kommun i landet att
            ansvaret fortfarande inte är absolut eftersom socialtjänstlagens
            5 kap. 11 § säger att kommunerna särskilt ska beakta kvinnor som
            är våldutsatta och att dessa kan vara i behov av stöd och hjälp.
            I stället borde man gå på utredningens förslag att socialnämnden
            vid behov ska ge stöd och inte öppna för ett beaktande där kommunerna
            kan bortse från sitt ansvar.
          </note>
          <note>
            Miljöpartiet anser att socialtjänstlagen behöver göras absolut
            och inte, som med dagens lagformulering, fortfarande ge möjlighet
            att förhandla bort detta.
          </note>
          <note>
            Fru talman! Vi måste sätta fokus på de kvinnor som så lätt annars
            osynliggörs. Jag pratar bland annat om kvinnor utsatta för mäns
            våld som har en funktionsnedsättning eller missbruk.
          </note>
          <note>
            Utsattheten hos kvinnor med funktionsnedsättning är förstärkt
            på grund av att de i högre grad är beroende av någon annan och
            på grund av att våldet riktas mot själva funktionshindret. Det
            krävs särskilda insatser och åtgärder för att komma till rätta
            med det problemet. Jag förespråkar ett ökat stöd till handikapporganisationer
            som arbetar med mäns våld mot kvinnor, och jag förväntar mig att
            regeringen tittar särskilt på detta.
          </note>
          <note>
            Fru talman! Enligt Mobilisering mot narkotika är det mycket vanligt
            att missbrukande kvinnor utsätts för våld. Miljöpartiet anser
            att våld mot kvinnor som missbrukar och deras behov av stöd inte
            uppmärksammats tillräckligt. Det gäller inte minst i regeringens
            handlingsplan. Vi får inte låta missbrukande kvinnor förpassas
            till en diskussion om missbruksproblem när mäns våld mot kvinnor
            är en fråga om kvinnofrid och inte avhängigt missbruket. Jag föreslår
            att staten tar ett särskilt ansvar för dessa utsatta kvinnor och
            inrättar resursjourer med kompetens att ta emot kvinnor med missbruk
            eller psykisk funktionsnedsättning.
          </note>
          <note>
            Till sist anser jag att det är mycket viktigt att HBT-personer
            som utsätts för våld i nära relationer får tillbörligt stöd av
            staten och samhället. Det krävs ökade satsningar på det arbete
            som RFSL bedriver med jourverksamhet för HBT-personer. Det är
            även viktigt att samhället tillägnar sig den kunskap som RFSL
            besitter.
          </note>
          <note>
            Jag står bakom alla Miljöpartiets reservationer men för att vinna
            tid yrkar jag bifall till reservation 1, som vi har tillsammans
            med Socialdemokraterna och Vänsterpartiet, och reservation 9 och
            38.
          </note>
          <note type="speaker">
            Anf. 5 KENNETH JOHANSSON (c):
          </note>
          <note>
            Fru talman! Jag vill börja med att, som ordförande i det sammansatta
            justitie- och socialutskottet, tacka utskottskolleger och personal
            vid kansliet för ett gott samarbete i beredningen av regeringens
            handlingsplan för att bekämpa mäns våld mot kvinnor, hedersrelaterat
            våld och förtryck samt våld i samkönade relationer.
          </note>
          <note>
            Vi har granskat regeringens förslag och behandlat ganska många
            motioner. Vi har genomfört en öppen utfrågning, och i dag presenterar
            vi vårt betänkande.
          </note>
          <note>
            Fru talman! De senaste veckorna har inte bara människorna i Stjärnsund,
            hemma i Falun och i Dalarna deltagit i den förtvivlan och sorg
            som uppstod när det stod klart att det råa, förfärliga våldet
            bragt tioåriga Engla om livet. Vi fick samtidigt bilden av vad
            som hände när Pernilla dödades för ett antal år sedan. Detta är
            vansinnesdåd som släckt liv för två unga människor. Vi tänker
            nog alla med stort medlidande på de närstående i de aktuella fallen.
          </note>
          <note>
            Över hela vårt land tror jag att beslutsamheten är större än
            någonsin att våldet, oavsett om det är fysiskt eller psykiskt,
            aldrig kan accepteras utan med kraft och beslutsamhet ska bekämpas.
            Vad ger en människa rätt att skada en annan människa och kränka
            hennes integritet? Inget, absolut inget!
          </note>
          <note>
            Fru talman! I regeringens handlingsplan redovisas ett mycket
            ambitiöst arbete för hur mäns våld mot kvinnor, hedersrelaterat
            våld och förtryck samt våld i samkönade relationer ska bekämpas.
            Mäns våld mot kvinnor är ytterst en fråga om jämställdhet och
            kvinnors mänskliga rättigheter. En sådan konkret och omfattande
            satsning inom jämställdhetsområdet har inte gjorts på decennier.
          </note>
          <note>
            Med handlingsplanen får vi för första gången en samlad strategi
            för att bekämpa våld i nära relationer, och dessutom görs kraftfulla
            ekonomiska insatser. Handlingsplanen består av inte mindre än
            56 konkreta åtgärder inom sex definierade områden: ökat skydd
            och stöd till våldsutsatta, stärkt förebyggande arbete, stärkt
            kvalitet och effektivitet i rättsväsendet, utveckling av insatser
            riktade till våldsutövare, ökad samverkan och ökade kunskaper.
            Insatserna vänder sig till både offren och förövarna, och det
            är viktigt. Målet är ju att våldet inte ska begås över huvud taget.
          </note>
          <note>
            Listan på konkreta åtgärder är lång: Socialtjänstlagen är skärpt,
            och en kvalitetssäkrad och skärpt tillsyn är aviserad inom socialtjänsten.
            Det blir ökade resurser till kvinnojourer. Sjukvårdens omhändertagande
            av sexualbrottsoffer förbättras. Personal inom fritidsverksamhet,
            socialtjänst och skola ska erbjudas utbildningar och så vidare.
          </note>
          <note>
            I september 2007 arrangerade socialutskottet en öppen utfrågning
            om våldet mot äldre, som enligt forskningen tyvärr förekommer
            i alltför hög utsträckning främst i hemmiljöer och inom vården.
            Dessutom är det så att många äldre känner en otrygghet att vistas
            ute i samhället.
          </note>
          <note>
            I handlingsplanen finns det en rad generella åtgärder som definitivt
            riktas till även målgruppen äldre kvinnor. Dessutom pågår det
            en rad omfattande insatser från regeringens sida för att lyfta
            fram och vidta åtgärder. Vi som tog initiativ till den öppna utfrågningen
            är för egen del i varje fall mycket nöjda med det arbete som pågår,
            men inte tillräckligt nöjda för att inte gå vidare.
          </note>
          <note>
            Insatserna som är riktade också till kvinnor med funktionsnedsättning
            är också motiverade. Det är bara att läsa åtgärderna, främst nr
            12 och 13. Men också på en rad andra områden ser vi att vi här
            har insatser som är nödvändiga och som är på gång.
          </note>
          <note>
            Regeringen avsätter drygt 800 miljoner under mandatperioden för
            att genomföra handlingsplanen.
          </note>
          <note>
            Och tyvärr är det så att det finns alldeles för många exempel
            på att handlingsplanen och ett intensifierat arbete behövs. Inte
            mindre än 26 000 kvinnor anmälde år 2006 att de blivit misshandlade
            av en bekant gärningsman, ofta sambo eller make. För många kvinnor
            är den farligaste platsen det egna hemmet. Mellan 100 000 och
            190 000 flickor och pojkar bevittnar våld i hemmet. Upp till ett
            par tusen flickor och kvinnor beräknas vara utsatta för hedersrelaterat
            våld och förtryck. Det finns studier som visar att homosexuella
            personer avstår från att polisanmäla våld från en närstående eftersom
            man inte tror sig kunna få hjälp. Vi vet också att det finns ett
            stort mörkertal bakom alla dessa siffror.
          </note>
          <note>
            Så här ska vi inte ha det. Så här vill ingen ha det. Därför är
            alliansregeringens arbete på det här området så efterlängtat,
            så välbehövligt och så välkommet.
          </note>
          <note>
            När regeringen återkommer till riksdagen år 2010 med en redovisning
            vill vi självfallet höra att arbetet har gett resultat: att de
            som slår kunnat bryta sitt våldsbeteende och att fler kvinnor,
            barn och män kan sova lugnt om natten.
          </note>
          <note>
            Fru talman! Utskottsmajoriteten står, som jag sade inledningsvis,
            bakom handlingsplanen. Vi konstaterar att alliansregeringens arbete
            på området sammantaget utgör en kraftfull höjning av de konkreta
            insatserna inom en lång rad samhällsområden för att bekämpa våld
            i nära relationer.
          </note>
          <note>
            Vi delar uppfattningen att Sveriges åtaganden inom ramen för
            FN:s och Europarådets arbete är en viktig utgångspunkt för de
            insatser som bör göras. Utskottsmajoriteten lyfter särskilt fram
            barnperspektivet.
          </note>
          <note>
            Vi ser positivt på att det hedersrelaterade våldet och förtrycket
            tas upp i handlingsplanen och konstaterar uppdragen till länsstyrelserna,
            Rikspolisstyrelsen, NCK, uppbyggnaden av en virtuell ungdomsmottagning
            och tjejjour på Internet.
          </note>
          <note>
            Det är även bra att handlingsplanen omfattar HBT-personer som
            utsatts för våld av sin partner eller på annat sätt. Alla ska
            självfallet ha tillgång till ett likvärdigt skydd, stöd och hjälp
            utifrån sin utsatthet, oavsett sexuell läggning.
          </note>
          <note>
            Utskottsmajoriteten instämmer med regeringens uppfattning att
            det är statens och kommunernas ansvar att tillgodose de våldsutsattas
            behov av stöd och skydd och att frivilligorganisationerna, kvinno-
            och brottsofferjourer med flera utgör ett ovärderligt komplement
            till de offentliga verksamheterna. Det är verkligen glädjande
            att allt det arbete som olika ideella krafter gör synliggörs och
            satsas på. Behovet av samverkan på det internationella området
            i Nordiska rådet, EU och FN lyfts fram, och det är bra.
          </note>
          <note>
            Fru talman! Naturligtvis är jag mycket glad över uppslutningen
            kring huvuddragen i handlingsplanen. Samtidigt saknar jag nya
            och spännande förslag från oppositionen. Det är enligt min uppfattning
            inte särskilt upphetsande reservationer som vi har fått ta del
            av. Mycket av innehållet i reservationerna finns redan med i handlingsplanen
            och/eller utskottets ställningstaganden. Det är lite av krusningar
            på ytan.
          </note>
          <note>
            Jag väljer dock, som den positiva person jag är, att glädja mig
            åt att det i sak finns en stor uppslutning för handlingsplanen
            och ett stort engagemang för att göra någonting åt våldet.
          </note>
          <note>
            I detta anförande instämde Lars-Ivar Ericson och Mildred Thulin
            (båda c) samt Inge Garstedt (m).
          </note>
          <note>
            (ANDRE VICE TALMANNEN: Ni är inte tvungna att använda de två
            minuterna i varje replik i replikskiftena. Jag vädjar till er
            att hålla igen lite. Det beror på att statsrådet inte kan vara
            med efter klockan två. Det blir lite knappt om tid om ni vill
            replikera på statsrådet senare.)
          </note>
          <note type="speaker">
            Anf. 6 EVA OLOFSSON (v) replik:
          </note>
          <note>
            Fru talman! Det som är bra med handlingsplanen är att den tar
            upp både våld i samkönade relationer och hedersrelaterat våld.
            Jag kan känna att det vore lite klädsamt att inte tro att arbetet
            med mäns våld mot kvinnor startar här med denna handlingsplan.
            Frågan har funnits i flera år. Det har funnits ett nationellt
            kvinnoråd som har gett ut en mängd skrifter, bland annat om våld
            mot kvinnor med funktionsnedsättning och våld i samkönade relationer.
            Dessa frågor kan inte längre hittas på regeringens kvinnofridsportal.
            De är tydligen bortrensade. Det vore bra om de kunde läggas dit
            igen. Det är inte så lätt att hitta alla områden som har lyfts
            fram. Lagstiftningen har skärpts och stödet har ökat.
          </note>
          <note>
            Jag tänkte ta upp frågan om våld mot äldre kvinnor. Vore det
            inte lika klädsamt att erkänna att ni missade den frågan? Jag
            skulle vilja be Kenneth Johansson precisera de generella åtgärder
            som direkt har riktat sig till frågan om våld mot äldre kvinnor.
            Jag tror att vi egentligen är överens om att personal inom äldreomsorgen
            också behöver den utbildning som vi nu diskuterar att personalen
            inom området för funktionshinder ska få.
          </note>
          <note>
            Jag tänkte också ta upp frågan om kvinnor med funktionsnedsättning.
            Kenneth Johansson, Carina Hägg och jag tog emot den rapport som
            innehöll denna beskrivning. Jag skulle vilja höra att vi kan bli
            överens om att aldrig mer osynliggöra kvinnor med funktionsnedsättning.
            Vi ska se till att vi säger kvinnor med funktionsnedsättning inte
            funktionshindrade. Vi ska hjälpa de kvinnor som slåss för att
            synliggöra mäns våld mot kvinnor med funktionsnedsättning. Området
            får inte tabubeläggas utan göras synligt. Det är först då vi faktiskt
            kan ge stöd och motverka våldet.
          </note>
          <note type="speaker">
            Anf. 7 KENNETH JOHANSSON (c) replik:
          </note>
          <note>
            Fru talman! Vänsterpartiet och Eva Olofsson säger att arbetet
            inte startar här. Nej! Jag och många andra har i flera år varit
            med i arbetet med dessa frågor. Jag tillhör ett parti som har
            arbetat med frågorna i många år, och många andra partier har gjort
            det också.
          </note>
          <note>
            Poängen är att det är första gången vi har en samlad strategi
            för att bekämpa våld i nära relationer, presenterat på det sätt
            som sker i dag. Det har inte de regeringar som Eva Olofssons parti
            tidigare har hyllat och applåderat klarat. Nu gör vi detta, och
            vi ser det som något positivt. Jag hoppas att vi kan enas om det.
          </note>
          <note>
            Det är alldeles uppenbart att det finns en rad förslag som rör
            gruppen äldre kvinnor. Det finns generella förslag som handlar
            om uppdrag till Socialstyrelsen för bättre kunskapsstöd. Det handlar
            om tillsynen. Det handlar om uppdrag till IMS vid Socialstyrelsen,
            det vill säga att kvalitetssäkra olika bedömningsinstrument. Det
            handlar om uppdrag till Socialstyrelsen att utvärdera. Dessutom
            finns i ett annat sammanhang ett arbete som riktar sig mot att
            ta fram nya föreskrifter för tillämpning av lex Sarah, en handbok
            och information för att underlätta tillämpningen och en satsning
            på anhörigstödet. Det är mycket viktigt i det preventiva arbetet.
            Sammantaget görs kraftfulla insatser dock inte tillräckliga när
            det gäller arbetet för att bekämpa våld mot äldre kvinnor.
          </note>
          <note>
            När det gäller funktionshindrade och personer med funktionsnedsättning
            ska vi självklart inte osynliggöra dem. Jag anser att vi i detta
            material inte osynliggör dem.
          </note>
          <note type="speaker">
            Anf. 8 EVA OLOFSSON (v) replik:
          </note>
          <note>
            Fru talman! Vi borde vara överens om att det borde finnas en
            ruta som heter Åtgärder. I åtgärdsprogrammet framgår det klart
            och tydligt när det gäller mäns våld mot kvinnor att kunskapsområdet
            ska öka bland personalen i äldreomsorgen. Det vore klädsamt om
            man kunde säga att man faktiskt har missat detta.
          </note>
          <note>
            Sedan var det frågan om kvinnor med funktionsnedsättning. Jag
            har pratat med kvinnor i Forum Kvinnor och Funktionshinder. De
            har drivit frågorna mest. De har fått kämpa mycket, och de kämpar
            fortfarande mycket för att mäns våld mot kvinnor ska bli en självklar
            intressepolitisk fråga bland handikappfrågor. Den är inte det
            i dag. Man pratar hellre om våld mot funktionshindrade eller funktionshindrade
            kvinnor och män. Frågan anses fortfarande vara kontroversiell.
            Vi ska vara medvetna om detta. När vi skriver in att handikapporganisationerna
            ska jobba med frågan, men inte kan skriva att det handlar om detta,
            har vi varit med och osynliggjort funktionshindrade kvinnors kön.
            De blir så ofta osynligjorda.
          </note>
          <note>
            Det som också kommer fram är att det naturligtvis inte räcker
            med utbildning. Ofta har man ingenstans att vända sig. Det finns
            ingen tillgänglig information. Kvinnojourer, både kommunala och
            andra, är långt ifrån alltid tillgängliga. Färdtjänsten slutar
            gå, eller man ska ringa en timme innan om man inte själv kan förflytta
            sig. Sjukvården kanske har kommit på att prata enskilt med kvinnan
            eller mannen när det finns misstanke om att något har hänt när
            det kommer in en skadad kvinna. Men om det kommer in en kvinna
            med funktionsnedsättning blir man ofta lite orolig och tycker
            att det är bra att den närstående tar hand om kvinnan och förutsätter
            att det är funktionshindret som har gjort att hon har skadat sig.
            Det behövs ökade kunskaper på många områden för att de ska få
            det stöd de kan få.
          </note>
          <note type="speaker">
            Anf. 9 KENNETH JOHANSSON (c) replik:
          </note>
          <note>
            Fru talman! Det pågår redan ett arbete i en utredning om yrkeskrav
            för personalen i äldreomsorgen. Där ingår detta som en viktig
            del.
          </note>
          <note>
            Sedan var det återigen frågan om personer med funktionsnedsättning.
            För varje gång Eva Olofsson upprepar att handlingsplanen osynliggör
            bidrar hon till det. Det vore bättre om Eva Olofsson hjälpte till
            att tala om att det inte är fråga om det. Det är fråga om att
            alla, inklusive personer med funktionsnedsättning, självklart
            ska ha rätt till skydd. På s. 42 framgår under Åtgärd 13 utskottets
            bedömning att det handlar om funktionshindrade kvinnor. Man kan
            välja att måla f-n på väggen eller man kan välja att hjälpa till
            att bidra till att vi inte ska osynliggöra denna grupp av kvinnor.
            De har behov av stöd.
          </note>
          <note type="speaker">
            Anf. 10 ESABELLE DINGIZIAN (mp) replik:
          </note>
          <note>
            Fru talman! Det här betänkandet är viktigt, vilket naturligtvis
            ni också tycker. Det är viktigt att vi alla förstår vad som står
            i betänkandet. Jag måste erkänna att jag inte riktigt förstår
            vad ni menar med att utgångspunkten för arbetet presenteras av
            en majoritet med ett rättsligt, socialt, ekonomiskt och hälsorelaterat
            perspektiv samt ett jämställdhetsperspektiv.
          </note>
          <note>
            Jag vill gärna ge Kenneth Johansson en möjlighet att verkligen
            förklara vad detta betyder. Det här är ändå ett redskap för våra
            myndigheter, för alla människor som jobbar med dessa frågor, att
            förstå vad detta betyder. Är det här för er ett alternativ till
            att inte ha könsmaktsförståelse?
          </note>
          <note type="speaker">
            Anf. 11 KENNETH JOHANSSON (c) replik:
          </note>
          <note>
            Fru talman! Nej! Om Esabelle Dingizian har läst betänkandet på
            rätt sätt ser hon att det finns tydligt beskrivet. Det står beskrivet
            att integrations- och jämställdhetsministern, som vi snart kommer
            att få lyssna till, har valt att icke använda sig av begreppet
            könsmaktsordning och inte fastna i tolkningar. Det kan finnas
            många tolkningar. I stället beskriver hon detta som ett uttalat
            jämställdhetsperspektiv. Hon beskriver också, som framgår på s.
            20, att det är fråga om ett rättsligt, socialt, ekonomiskt och
            hälsorelaterat perspektiv. Jag föreslår att frågan blir konkretiserad
            av den vi refererar till.
          </note>
          <note type="speaker">
            Anf. 12 ESABELLE DINGIZIAN (mp) replik:
          </note>
          <note>
            Fru talman! Då vill jag fråga Kenneth Johansson vad han själv
            tycker i den här frågan, varför han själv ställer sig bakom ministerns
            förslag att inte ha ett könsmaktsperspektiv i frågan.
          </note>
          <note>
            Hur förstår Kenneth Johansson våldets uppkomst? Vad är det som
            gör att kvinnor blir systematiskt utsatta för våld av män i nära
            relationer? Har Kenneth Johansson någon uppfattning om våldets
            normaliseringsprocess och vad det innebär när kvinnor möter myndigheterna
            och försöker, utan att säga att de är våldsutsatta, förklara den
            situation de befinner sig i? Hur ser Kenneth Johansson på det?
          </note>
          <note type="speaker">
            Anf. 13 KENNETH JOHANSSON (c) replik:
          </note>
          <note>
            Fru talman! Att vi ansluter oss till ministerns synpunkter beror
            på att vi tycker att det är kloka synpunkter. Det är kloka synpunkter
            därför att hela den här handlingsplanen andas att vi nu ska gå
            till handling, att det nu ska bli åtgärder. Det har varit mycket
            prat och lite verkstad tidigare, och nu menar vi att det med den
            här strategin är dags att gå till handling.
          </note>
          <note>
            För mig är utgångspunkten och utgångsläget alla människors lika
            rätt och värde. Det handlar om det oavsett vilket kön man har,
            sexuell läggning eller annat. Det är ett jämställdhetsperspektiv
            ett jämställdhetsperspektiv i vardagstappning. Det är tillräckligt
            för mig för att nu mäta av så att de åtgärder som regeringen avser
            att genomföra också ska bli resultat.
          </note>
          <note type="speaker">
            Anf. 14 ELISEBEHT MARKSTRÖM (s) replik:
          </note>
          <note>
            Fru talman! Med all respekt för att fru talmannen är rädd om
            statsrådets tid vill jag ändå att vi ska få förbehålla oss rätten
            att föra debatten i kammaren enligt den ordning som vi har. Det
            är inte vi som har satt upp tiderna, utan det har någon annan
            gjort.
          </note>
          <note>
            Man kunde en kort stund när du talade, Kenneth Johansson, bibringas
            uppfattningen att ingenting hade gjorts tidigare. Men det rättade
            du i ett av dina inlägg nu, och det var bra. Det var skönt att
            höra det, för jag undrade just var Kenneth Johansson hade varit
            alla dessa år alla de tio år som har gått sedan kvinnofridspropositionen
            antogs här med lagändring och olika uppdrag till myndigheter.
          </note>
          <note>
            Vi kan väl vara överens om att det här arbetet är en ständigt
            pågående process, som inte kommer att avslutas i och med att Kenneth
            Johansson och jag lämnar riksdagen en gång i tiden. Den kommer
            att få fortsätta tyvärr, får jag säga.
          </note>
          <note>
            Kenneth Johansson var inte särskilt upphetsad över våra reservationer.
            Nej, det är klart texterna här är inte sådana att man blir det.
          </note>
          <note>
            Men vi har i alla fall ett bra förslag, ett så bra förslag att
            till och med Kenneth Johanssons eget parti förra mandatperioden
            reserverade sig till förmån för det, nämligen att barn som bevittnar
            våld borde vara målsägande.
          </note>
          <note>
            Vi har motionerat om samma fråga nu, och Kenneth Johansson väljer
            att tillsammans med övriga i alliansen avstyrka förslaget att
            utreda huruvida barn skulle kunna komma att vara målsägande, med
            alla de rättigheter som följer med att vara målsägande. Jag skulle
            vilja att Kenneth Johansson förklarade för oss och alla som lyssnar
            varför Centerpartiet har ändrat sig.
          </note>
          <note type="speaker">
            Anf. 15 KENNETH JOHANSSON (c) replik:
          </note>
          <note>
            Fru talman! Först och främst är vi överens om att det finns ett
            pågående arbete, och många av oss har under många år varit engagerade.
            Jag ger gärna den erkänslan. Vi kommer också att medvetet få fortsätta
            att jobba, tyvärr jag instämmer i det.
          </note>
          <note>
            Det finns en rad olika åtgärder som är på gång och som diskuteras.
            Även det exempel som Elisebeht Markström tar upp uppfattar jag
            finns under diskussion, dock icke i form av ett skarpt förslag.
            Det är någonting som får fortsätta att diskuteras.
          </note>
          <note type="speaker">
            Anf. 16 ELISEBEHT MARKSTRÖM (s) replik:
          </note>
          <note>
            Fru talman! Tack för det, Kenneth Johansson. Det framgår inte
            av betänkandet, men allt framgår inte av ett betänkande. Det kan
            pågå arbete som inte syns för oss ännu. Jag är jätteglad att höra
            det, och jag återkommer förstås i den frågan längre fram, under
            hösten kanhända.
          </note>
          <note>
            En annan sådan fråga som jag har gäller grundutbildningen för
            många yrken, som läkare, socionomer, tandläkare och lärare jag
            kan räkna upp en hel rad. Det gjordes redan 1998 en beställning
            från riksdagen om att man skulle se till att dessa yrkesexamina
            kompletteras med innehåll som rör just kunskap om mäns våld mot
            kvinnor, inte minst för att rusta personalen på ett sådant sätt
            att de har en möjlig chans att klara det mycket svåra arbetet
            när de kommer ut och ska möta kvinnor och barn som har utsatts
            för våld.
          </note>
          <note>
            Det har inte blivit något av med det. Det har gått tio år nu.
            Det kan jag inte lasta Kenneth Johansson för, men faktum kvarstår
            att det inte har blivit någonting av det. Vi har påpekat det i
            många sammanhang. Det gjordes en utredning sedan dess som avlämnades
            för ett par år sedan med ett svar som inte tyder på att det heller
            nu kommer kompletteringar.
          </note>
          <note>
            Utskottets majoritet har valt att beskriva verkligheten med ett
            undantag. Ni har beskrivit det som att det här ju finns redan,
            därför att det finns i Uppsala. Det är riktigt. Det är det lysande
            undantaget, som vi från oppositionen tycker borde få vara en verklighet
            i alla de utbildningsanstalter och institutioner där de här yrkesgrupperna
            utbildas. Skulle inte Kenneth Johansson kunna hjälpa till i den
            dragkampen?
          </note>
          <note type="speaker">
            Anf. 17 KENNETH JOHANSSON (c) replik:
          </note>
          <note>
            Fru talman! Jag lovar att jag ska föra den diskussionen vidare.
          </note>
          <note type="speaker">
            Anf. 18 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! När nöden är som störst är hjälpen som närmast. Det
            är ett ordspråk vi känner igen. Men sådan är inte alltid verkligheten.
            Alla som är i akut behov av skydd och stöd får inte alltid sina
            behov vare sig sedda eller tillgodosedda.
          </note>
          <note>
            Som minister varken kan eller får jag uttala mig om enskilda
            fall, men ingenting förbjuder mig att oroas, förfäras och ibland
            gråta över enskilda människors utsatthet. Bakom varje statistik
            som vi har rätt att kommentera finns nämligen enskilda människor.
          </note>
          <note>
            Förra året anmäldes över 26 000 fall av misshandel av kvinnor.
            Varje år mördas i genomsnitt 17 kvinnor av en närstående man.
            Enligt Brottsförebyggande rådet utgör det polisanmälda våldet
            bara 2025 procent av det faktiska våldet. Nästan hälften av alla
            kvinnor i landet, 46 procent, har någon gång blivit utsatta för
            våld av en man efter sin 15-årsdag och nästan var tredje kvinna
            innan hon fyllt 15 år.
          </note>
          <note>
            Rätten att inte utsättas för våld är en fråga om demokrati och
            de grundläggande mänskliga rättigheterna. En kvinna som utsätts
            för våld berövas sina mänskliga rättigheter, och hon förlorar
            möjligheterna att utöva sin egen makt, att leva sitt liv.
          </note>
          <note>
            Våld mot kvinnor är också ett problem för demokratin. För den
            som utsätts för så allvarliga kränkningar som våld i hemmet innebär
            finns inget utrymme att vara en politisk varelse och arbeta för
            förändring, vare sig på det individuella planet eller på det samhälleliga
            planet.
          </note>
          <note>
            Trots att Sverige kommit långt i utvecklingen för jämställdhet
            är kvinnors utsatthet fortfarande ett omfattande samhällsproblem
            och en allvarlig typ av brottslighet. Mäns våld mot kvinnor kostar
            samhället ungefär 3 miljarder kronor varje år, enligt beräkningar
            från Socialstyrelsen, och då är detta lågt räknat.
          </note>
          <note>
            Sedan början av 1990-talet har andelen kvinnor som uppger att
            de varit utsatta för våld eller hot ökat. Enligt Brottsförebyggande
            rådet har anmälningsbenägenheten troligen ökat, vilket regeringen
            huvudsakligen ser som positivt då det innebär att mörkertalet
            minskar, att medvetenheten om frågan ökar och toleransen av förekomsten
            av våld minskar. En ökad anmälningsbenägenhet kan också hänga
            samman med en större tilltro till samhällets insatser. Det går
            dock inte att utesluta att även det faktiska våldet mot kvinnor
            har ökat.
          </note>
          <note>
            Fru talman! Regeringens handlingsplan för att bekämpa mäns våld
            mot kvinnor, hedersrelaterat våld och förtryck samt våld i samkönade
            relationer är den första handlingsplan i Sverige som samlar insatserna
            mot detta våld. Satsningen är historisk såväl till innehåll och
            omfattning som resursmässigt.
          </note>
          <note>
            Genom insatserna i handlingsplanen skapar regeringen förutsättningar
            för att en långsiktig ambitionshöjning inom området genomförs
            på nationell, regional och lokal nivå av statliga myndigheter,
            landsting och kommuner, av de aktörer som bär huvudansvaret för
            frågorna. Även frivilligorganisationerna är en viktig del i helheten,
            och förutsättningarna för deras arbete förbättras. Ytterst är
            det kommunernas ansvar att tillse att våldsutsatta kvinnor och
            deras barn får den hjälp och det stöd de behöver.
          </note>
          <note>
            Den särskilda problematiken rörande hedersrelaterat våld och
            förtryck respektive våld i samkönade relationer lyfts fram. Det
            finns många likheter men också skillnader mellan mäns våld mot
            kvinnor, hedersrelaterat våld respektive våld i samkönade relationer.
            Likheterna handlar bland annat om att våldet till stor del utövas
            i en nära relation av någon man känner och är beroende av eller
            i någon bemärkelse har en stark känslomässig relation till. Kulturella
            föreställningar om kön, makt och sexualitet är viktiga komponenter
            för att förstå våldets mekanismer i alla dessa tre våldsformer.
            Skillnaderna kan vara antalet förövare, hotbild, bemötande och
            normer från omgivande samhälle.
          </note>
          <note>
            Utöver detta lyfts även särskilt utsatta grupper fram i handlingsplanen,
            till exempel kvinnor med fysiska och psykiska funktionshinder
            och kvinnor med missbruk. I handlingsplanen uppmärksammas även
            att särskild utsatthet kan ha kopplingar till aspekter som ålder
            och invandrarstatus. Äldre kan vara mer beroende av omgivningen.
            Unga kvinnor är särskilt utsatta för sexuellt våld, och är man
            nyligen anländ till Sverige kan bristande kunskaper om samhället
            och språket eller ett begränsat socialt nätverk ha stor betydelse
            för ens möjligheter till skydd och stöd om man utsätts för våld.
          </note>
          <note>
            I handlingsplanen tar regeringen ett brett och långsiktigt grepp
            om frågorna. Avstampen är den våldsutsatta kvinnans behov av skydd
            och stöd. Åtgärderna är konkreta och verksamhetsinriktade och
            omfattar sex olika insatsområden.
          </note>
          <note>
            Fru talman! De 56 åtgärderna innefattar allt från utbildning,
            informationsspridning och forskning till kompetens- och kvalitetsutveckling
            inom socialtjänst, polis och åklagarväsen. När det gäller mäns
            våld mot kvinnor finns insatser riktade till den våldsutsatta
            kvinnan, barn som bevittnar våld och män som utövar våld. En del
            åtgärder fokuserar på hedersrelaterat våld eller våld i samkönade
            relationer specifikt, men flertalet uppdrag syftar till att stärka
            arbetet mot alla de våldsformer som berörs i handlingsplanen samordnat.
          </note>
          <note>
            Syftet med handlingsplanen är att i ett sammanhang presentera
            regeringens arbete och planerade åtgärder för att bekämpa våld
            mot kvinnor. Syftet är också att beskriva och redovisa hur arbetet
            ska bedrivas under mandatperioden.
          </note>
          <note>
            Handlingsplanen omfattar en mängd åtgärder inom fem olika departements
            politikområden. Handlingsplanen kan ses som en ram för arbetet
            under mandatperioden. Många av de åtgärder som beskrivs kommer
            att utvecklas och preciseras efter hand.
          </note>
          <note>
            Allt förebyggande arbete redovisas inte i handlingsplanen. Allmänt
            jämställdhetsarbete kan i ett brett perspektiv ses som primärpreventiva
            insatser för att motverka att våld över huvud taget används. Ett
            exempel på detta är det statsbidrag som regeringen avsätter för
            projekt som syftar till att främja jämställdhet mellan kvinnor
            och män.
          </note>
          <note>
            Jämställdhetsbidrag kan sökas för projekt som kan kopplas till
            regeringens delmål för jämställdhetspolitiken. Delmål 4 syftar
            till att mäns våld mot kvinnor ska upphöra.
          </note>
          <note>
            Alla åtgärder i handlingsplanen kommer att följas upp, och regeringen
            avser att under 2010 återkomma till riksdagen med en redovisning
            av hur arbetet har bedrivits.
          </note>
          <note type="speaker">
            Anf. 19 EVA OLOFSSON (v) replik:
          </note>
          <note>
            Fru talman! Ministern sade att alla har rätt till skydd och stöd.
            Vi i Vänsterpartiet har med i vår budget och i motioner att kvinnor
            med pågående missbruk och kvinnor som har allvarligare psykiska
            problem inte kan använda sig av de kvinnojourer som finns. Man
            skulle behöva ha kvinnojourer eller verksamheter som är speciellt
            anpassade till dem. Jag har inte sett något sådant resonemang
            eller hört om något sådant stöd. Jag ville gärna fråga om ministern
            tycker att det är en bra idé.
          </note>
          <note>
            Jag tycker att det är väldigt positivt att samkönade relationer
            finns med i den här handlingsplanen. Samtidigt är det paradoxalt
            att Riksförbundet för sexuellt likaberättigande, RFSL, som har
            den enda brottsofferjouren med nationell telefon där man har HBT-kunskap,
            kunskap om hatbrott och kunskap om våld i samkönade relationer,
            känner sig oroliga för att den verksamheten inte ska få fortsätta.
            De är oroliga för att man inte ska platsa in på de ställen där
            man ska söka pengar, att man måste skilja stödet åt homo- och
            bisexuella utsatta för hatbrott från stödet när det handlar om
            samkönat våld.
          </note>
          <note>
            Om man blir utsatt för samkönat våld och tidigare varit utsatt
            för hatbrott väcks en massa saker till liv igen, det som hände
            den gången man blev kränkt och misshandlad på grund av att man
            var homosexuell. Det vore bra att kunna ha båda kompetenserna.
          </note>
          <note>
            Så jag vill ställa den frågan: Kan RFSL:s jour känna sig lugn
            med att man får möjligheter att fortsätta?
          </note>
          <note>
            Det finns heller inget skyddat boende för till exempel homosexuella
            män som är utsatta för samkönat våld eller för transpersoner.
            De kan knappast flytta in på kvinnojourerna. Det är också något
            jag tycker det vore väldigt viktigt att satsa på.
          </note>
          <note type="speaker">
            Anf. 20 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! Om jag börjar med kvinnor med missbruksproblem, kanske
            också kvinnor med funktionshinder, och skyddat boende för dem
            så påpekar vi i handlingsplanen att det är viktigt att sådana
            boenden utvecklas och att de finns. Att de här båda grupperna
            av kvinnor inte kommer in till de befintliga kvinnojourer som
            finns i dag beror för det första på att det inte finns någon kunskap,
            för det andra på att lokalerna inte är anpassade för till exempel
            kvinnor med funktionshinder.
          </note>
          <note>
            I handlingsplanen påpekar vi att det är viktigt att detta görs.
            I socialtjänstpropositionen har man också skickat med pengar för
            att kvinnojourerna ska kunna anpassa sin verksamhet och kunna
            ta till sig kunskapen för att kunna välkomna dessa båda grupper
            av kvinnor.
          </note>
          <note>
            När det gäller HBT-personer och RFSL:s verksamhet behöver de
            inte oroa sig. Vi har avsatt pengar för att utveckla också deras
            verksamhet på detta område, för vi inser att de är de enda som
            har kunskapen att hantera våldsoffer som tillhör HBT-gruppen.
            Så de behöver inte känna oro.
          </note>
          <note type="speaker">
            Anf. 21 EVA OLOFSSON (v) replik:
          </note>
          <note>
            Fru talman! Det tror jag var bra att göra. Jag tycker att det
            är väldigt viktigt att man tar till vara RFSL:s kunskaper när
            man nu på det nationella kunskapscentrumet och andra områden,
            brottsofferjourerna och kvinnojourerna, kanske ska öka HBT-kunskapen,
            för det är de som har djupkunskapen på det här området.
          </note>
          <note>
            När det gäller att anpassa kvinnojourerna till kvinnor med olika
            funktionshinder är det viktigt både med kunskap och med fysisk
            anpassning. Det behövs resurser. Många jourer finns i lägenheter
            där det är väldigt svårt att få in en kvinna som är rullstolsburen.
          </note>
          <note>
            Det finns också kvinnor med andra funktionsnedsättningar kanske
            en svårare psykisk funktionsnedsättning, kanske en större intellektuell
            funktionsnedsättning. Jag tror inte att vi kan sätta dessa kvinnor
            tillsammans med andra kvinnor och barn på kvinnojourerna. Där
            tror jag att man måste sätta i gång ett ordentligt arbete, och
            det behövs resurser för att ett sådant jobb ska komma i gång.
          </note>
          <note>
            Jag skulle även vilja fråga ministern om åtgärd 40. Jag var på
            en hearing Cecilia Wigström där borta var på samma hearing om
            tvångsäktenskap som det manliga nätverket mot hedersrelaterat
            våld hade i Göteborg med hur många människor som helst från alla
            som kan vara inblandade i detta.
          </note>
          <note>
            Den åtgärd jag ser i handlingsplanen handlar om en utredning
            som presenterades i går. Jag skulle gärna vilja höra om ministern
            har några andra åtgärder på gång. Vänsterpartiet har motionerat
            om att det ska vara straffbart för föräldrar att gifta bort minderåriga
            barn. Våra grannländer har tydliggjort i lagstiftningen när det
            gäller tvång och hot mot person att tvångsäktenskap är en sådan
            form av tvång och hot mot person. Det blir normgivande. Jag tycker
            att det skulle vara väldigt bra om vi kunde flytta fram positionerna
            när det gäller tvångsäktenskap, för det är våld och våldtäkt att
            tvingas in i ett äktenskap.
          </note>
          <note type="speaker">
            Anf. 22 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! Min uppfattning är att tvångsäktenskap ska kriminaliseras.
            Jag tror inte att det är någon hemlighet. Jag är väldigt glad
            att den utredning som lagts fram landade där den gjorde när det
            gäller tvångsäktenskap för barn. Nu säger utredningen en åldersgräns
            på 16 år, men jag tror att den behöver bli högre. Jag menar att
            det finns anledning att kriminalisera denna handling, alltså föräldrar
            som tvångsgifter bort sina döttrar och ibland söner.
          </note>
          <note>
            För ett tag sedan gav regeringen i uppdrag till Ungdomsstyrelsen
            att kartlägga förekomsten av arrangerade äktenskap. Som Eva Olofsson
            känner till är arrangerade äktenskap inte förbjudna, och det finns
            heller inga utredningar i syfte att förbjuda detta eftersom det
            med våra internationella kontakter skulle bli mycket svårt att
            hantera den typen av lag. Jag menar däremot att det är väldigt
            viktigt att man utreder vad dessa äktenskap egentligen leder till,
            för jag tror att skillnaden mellan ett tvångsäktenskap och ett
            arrangerat äktenskap är hårfin. Jag tror att en del av dessa äktenskap
            leder till väldigt stora problem för de inblandade, och jag vill
            veta vilken typ av problem det gäller, vad det innebär vid skilsmässor
            och så vidare.
          </note>
          <note>
            Ungdomsstyrelsen har fått i uppdrag att återkomma med förslag
            på hur vi kan förebygga denna typ av äktenskap, så det sker parallella
            processer. Förutom att kriminalisera tvångsäktenskap kommer vi
            eventuellt att få veta lite mer om omfattningen och hur det ser
            ut när det gäller arrangerade äktenskap i vårt land.
          </note>
          <note type="speaker">
            Anf. 23 ELISEBEHT MARKSTRÖM (s) replik:
          </note>
          <note>
            Fru talman! Förra året sade jämställdhetsministern att satsningarna
            på jämställdhet skulle få kosta 400 miljoner kronor. Med facit
            i hand vet vi att större delen av dessa pengar har fått betalas
            tillbaka på grund av brist på åtgärder. 47 miljoner användes under
            2007. Strax över 100 miljoner fick föras över till i år, men resten
            har fått betalas tillbaka.
          </note>
          <note>
            Nu återkommer samma minister och säger att den här planen ska
            få kosta 800 miljoner kronor. Det är två år kvar av mandatperioden.
            Det finns en rad åtgärder här som säkert kommer att kosta väldigt
            stora pengar, till exempel inrättandet av ett forskningsprogram.
            Vi har hört oss för hur det går med inrättandet av detta forskningsprogram.
            Svaret vi har fått från ministerns kansli är att det inte finns
            något att presentera ännu.
          </note>
          <note>
            Nu skriver vi april 2008. Då undrar jag: När avser ministern
            att komma fram med ett forskningsprogram? Vad kommer det att få
            kosta, och hur kommer ramarna för programmet att se ut?
          </note>
          <note type="speaker">
            Anf. 24 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! Det är olika forskningsprogram som ska presenteras.
            Det ena gäller kvinnors hälsa. Det kostar 30 miljoner per år tre
            år framåt. Det andra forskningsprogrammet gäller mäns våld mot
            kvinnor där vi satsar, tror jag, 50 miljoner. Åtgärderna i handlingsplanen
            bereds en efter en. Det är fem olika departement berörda, och
            vi försöker som samordningsdepartement följa den beredningsprocess
            som pågår på de andra departementen. Men tanken är att dessa program
            ska upprättas, och vi måste också hitta en myndighet som kan hantera
            programmet och de pengar som behöver fördelas för att forska på
            detta område.
          </note>
          <note>
            Forskningsprogrammet bereds alltså, men jag kan inte just nu
            ge ett datum för exakt när detta kommer i gång.
          </note>
          <note type="speaker">
            Anf. 25 ELISEBEHT MARKSTRÖM (s) replik:
          </note>
          <note>
            Fru talman! Tack för svaret! Vi får vänta och se.
          </note>
          <note>
            Detta är en av de punkter som vi från oppositionen har kritiserat.
            Det är väldigt svårt för någon utanför regeringens snävaste krets
            att kunna följa och se hur dessa 800 miljoner kronor används och
            när åtgärder kommer i gång.
          </note>
          <note>
            Vi har också från tre partier efterlyst mer konkreta åtgärder
            som går att stämma av. Vi har dock inte fått alliansens partier
            med på detta. Vi har bland annat en motion som säger att det vore
            lämpligt att regeringen återkommer till riksdagen med en årlig
            skrivelse på det här området, eftersom det är väldigt svårt för
            alla och envar utanför riksdagen och utanför Regeringskansliet
            att följa vad som sker på alla områden, inte bara när det gäller
            detta handlingsprogram. Det kan gälla för många år framöver men
            kanske allra helst när regeringen påstår att detta nu kan få kosta
            800 miljoner, och vi har en berättigad oro över hur detta ska
            gå till. Halva mandatperioden har ju gått och inte så mycket har
            hänt.
          </note>
          <note>
            En annan sak som jag vill ta upp är kvinnojourernas möjligheter
            till utvecklingspengar. Förra mandatperioden kunde kvinnojourerna
            ta del av pengar som länsstyrelserna fördelade, alldeles på egen
            hand, med en egen ansökan och stå på egna ben och initiera egna
            projekt, föra utvecklingen framåt och puffa kommunen framför sig.
            Ville kommunen vara med var det okej; ville de inte kunde kvinnojourerna
            ändå få pengar.
          </note>
          <note>
            Den möjligheten har statsrådet tagit ifrån kvinnojourerna, och
            jag skulle vilja skicka med en önskan om att ändra på den ordningen
            till nästa ansökningsperiod. Låt kvinnojourerna och brottsofferjourerna
            vara med i detta mycket viktiga utvecklingsarbete!
          </note>
          <note type="speaker">
            Anf. 26 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! De olika åtgärderna kostar självklart en summa pengar.
            Vi har summerat, och vi kommer upp till en summa av 800 miljoner.
            Varje gång vi presenterar de enskilda förslagen står det vilken
            myndighet som får uppdraget, vad uppdraget innehåller och vad
            uppdraget kostar. Detta får Elisebeht Markström finna sig i, för
            det handlar också om att det för oss är viktigt att kommunicera
            med allmänheten om varje förslag när det väl kommer. Då är det
            också intressant att veta exakt vad det kostar.
          </note>
          <note>
            Att lägga allt i en handlingsplan så att det försvinner i mängden
            tycker inte jag var en särskilt bra idé, och därför har vi fattat
            detta beslut.
          </note>
          <note>
            Vi kommer att återkomma! Varje torsdag fattar regeringen beslut,
            och Elisebeht kan faktiskt följa dessa beslut på regeringens hemsida.
            Det går också att ringa till departementet och få information
            om vad man har fattat beslut om och om vad som är närmast i pipeline.
            Vi återkommer 2010 med en redovisning av samtliga åtgärder och
            av hur de har genomförts.
          </note>
          <note>
            Det finns pengar till kvinnojoursverksamhet. Vi har till och
            med ökat på pengarna. Kommunerna har fått ytterligare medel för
            att själva vara med och hjälpa kvinnojourerna att utveckla den
            verksamhet de bedriver. För mig är det nämligen inte viktigast
            att just kommunerna bedriver kvinnojoursverksamhet, utan de köper
            dessa tjänster från dem som gör det, vill göra det och gör det
            väldigt bra. Eftersom kommunerna ändå är ytterst ansvariga för
            verksamheterna som kan kontrolleras via länsstyrelserna är det
            viktigt för mig att samarbetet mellan kommuner och kvinnojoursverksamheterna
            fungerar bra, och det är därför vi har detta system för bidragsgivning
            till kvinnojourernas verksamheter.
          </note>
          <note type="speaker">
            Anf. 27 ESABELLE DINGIZIAN (mp) replik:
          </note>
          <note>
            Fru talman! När ministern inledde sitt arbete med handlingsplanen
            sade hon vid något möte med Jämställdhetsrådet att hon skulle
            titta på alla förslag och motioner som funnits tidigare för att
            kunna väva in dem i handlingsplanen. Jag måste säga att jag tyckte
            att det var väldigt bra och såg fram emot det.
          </note>
          <note>
            Men när jag sedan fick se handlingsplanen blev jag lite besviken.
            Jag syftar bland annat på betänkandet Slag i luften , där en utvärdering
            av kvinnofridspropositionen redovisas. Där fastslog man att något
            som inte uppfylls var institutionalisering av arbetet med mäns
            våld. Det fanns alltså inga enheter eller verksamheter som var
            varaktiga, utan arbetet hade bedrivits utifrån projektidén, det
            vill säga det fanns inget varaktigt.
          </note>
          <note>
            Jag skulle gärna vilja höra vad ministern med några ord säger
            om det. Varför finns det inte någonting om det i handlingsplanen?
          </note>
          <note>
            Sedan undrar jag återigen om jämställdhetsministern tycker att
            könsmaktsperspektivet ska utgöra grund för kampen mot våldet.
            Vad använder ministern för redskap för att förstå och förhindra
            våldet? Är det de utgångspunkter jag radade upp innan vill jag
            gärna veta vad det betyder.
          </note>
          <note type="speaker">
            Anf. 28 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! Jag måste be om ursäkt, jag missade den första frågan.
            Jag förstod inte riktigt innehållet i den. Jag svarar på den andra,
            så får jag återkomma till den första om Esabelle Dingizian kan
            upprepa den så småningom.
          </note>
          <note>
            Regeringen har sagt att vi inte använder begreppet könsmaktsordning
            därför att det finns många olika betydelser av det begreppet.
            När Esabelle Dingizian beskriver för mig vad det handlar om, det
            vill säga makt över, underordning och så vidare, håller jag med
            om det. Vi säger att vi använder oss av FN:s definition. Den handlar
            också om det. Jag förstår inte riktigt vad vi är oense om, förutom
            att jag inte vill använda ett begrepp som får väldigt många olika
            betydelser beroende på vem det är man pratar med.
          </note>
          <note>
            Jag har i denna talarstol ställt frågan många gånger: Är det
            några viktiga åtgärder som saknas bara för att regeringen inte
            använder sig av begreppet könsmaktsordning? Svaren har uteblivit.
            Jag tror inte att det finns något som egentligen säger att någon
            viktig åtgärd har uteslutits på grund av att vi inte har använt
            oss av det begreppet.
          </note>
          <note>
            Utgångspunkterna visar bara på att denna problematik är väldigt
            mångfasetterad. Man måste hantera problemen rättsligt och socialt,
            utifrån hälsoaspekter och inte minst jämställdhetsperspektiv.
            Därför tar denna handlingsplan ett brett grepp om problematiken.
            Det är det vi vill visa på. Det är flera olika departement som
            är berörda, flera olika samhällsområden som måste in och samverka
            om vi ska kunna komma till rätta med mäns våld mot kvinnor. Det
            är därför vi använder detta som utgångspunkt.
          </note>
          <note type="speaker">
            Anf. 29 ESABELLE DINGIZIAN (mp) replik:
          </note>
          <note>
            Fru talman! Min första fråga var en mycket viktig fråga, om institutionaliseringen
            av arbetet, det vill säga att det ska finnas varaktiga verksamheter.
            Arbetet ska inte bedrivas i projektform.
          </note>
          <note>
            Sedan frågar ministern vad det är som fattas. Det är väldigt
            viktigt att våra myndigheter ser i betänkandet att ministern har
            uttalat att hon tror på att det finns en ordning i samhället som
            innebär att männen är överordnade kvinnorna. Det är viktigt när
            man möter den utsatta kvinnan att den förståelsen finns, att det
            inte är en olyckshändelse att en kvinna blir slagen. Det står
            inte tydligt i handlingsplanen. Vad ministern gör är att bara
            hänvisa till någonting. Det har inte använts någon forskning.
            Ni hänvisar inte alls till någon forskning i handlingsplanen.
          </note>
          <note>
            Sedan vill jag säga att det förebyggande arbetet är väldigt tunt
            i handlingsplanen. Det finns ingenting för män som inte har slagit
            sina kvinnor. Det handlar mest om när det finns en förövare. Jag
            kan peka ut inrättande av virtuella ungdomsmottagningar och det
            uppdrag som Ungdomsstyrelsen har fått; det tycker jag är förebyggande
            arbete. Ingenting annat har jag kunnat utläsa.
          </note>
          <note>
            Att klippa häckar jag vill inte säga vad jag tycker om det, att
            ni har skrivit att ni ska klippa häckar och titta på stadsmiljön.
            När våldet begås i hemmet, ska man då fokusera på det som händer
            utanför?
          </note>
          <note type="speaker">
            Anf. 30 Integrations- och jämställdhetsminister NYAMKO SABUNI
            (fp) replik:
          </note>
          <note>
            Fru talman! Om man inte från denna handlingsplan kan utläsa att
            arbetet på detta område måste institutionaliseras och vara långsiktigt
            har man missat precis det som den handlar om. Här handlar det
            om uppföljning, utveckling, professionalisering och faktiskt utvärdering
            av de verksamheter som bedrivs på det här området för att vi ska
            kunna komma till rätta med detta våld. Det handlar om forskningsprogram
            för att vi mer långsiktigt ska kunna veta hur man ska hantera
            dessa problem. Jag kan inte säga mer än att det är precis det
            som handlingsplanen handlar om.
          </note>
          <note>
            Ett förslag bland 56 handlar om att den yttre miljön i kommunerna
            där vi bor också är viktig för att kvinnorna ska känna sig säkra
            när de är ute. Vi vet att 17 procent av kvinnorna är oroliga för
            att vara ute, medan det bara är 7 procent av männen. Skulle det
            frånta allt annat som står i planen, som hanterar just våld i
            hemmet, all betydelse? Det tycker jag var lite orättvist sagt.
            Vi försöker se helhetsperspektivet. Därför tyckte vi att den yttre
            miljön också var viktig att nämna.
          </note>
          <note>
            I det här arbetet hoppas jag verkligen att vi kan enas om att
            mycket görs, men precis som Elisebeht Markström sade tidigare
            är det en ständigt pågående process. Jag önskar, och det önskar
            nog alla i denna kammare, att detta skulle vara den enda handlingsplan
            som behövdes, att år 2010 har vi kommit till rätta med våldet.
            Det har vi inte gjort. Det krävs ytterligare åtgärder. Oavsett
            regering hoppas jag verkligen att man ska fortsätta att finansiera
            de här verksamheterna.
          </note>
          <note>
            Avslutningsvis vill jag säga att barnahus har kommit upp i debatten
            några gånger utan att jag har fått frågan. Nu vill jag bara säga
            att vi precis har fått slutrapporten om de verksamheter som har
            bedrivits. Resultaten är positiva. Flera fall har kunnat hanteras
            och handläggas. Rapporten ligger nu till grund för ett vidare
            beredningsarbete inom Regeringskansliet. Min förhoppning är att
            det ska finnas barnahus på flera ställen runt om i landet.
          </note>
          <note type="speaker">
            Anf. 31 INGE GARSTEDT (m):
          </note>
          <note>
            Fru talman! Inledningsvis vill jag yrka bifall till utskottets
            förslag till beslut samt avslag på de yrkanden som har kommit
            från Vänsterpartiet och Miljöpartiet.
          </note>
          <note>
            Det har sagts att regeringens handlingsplan är bra, men den stärker
            också kvinnors fri- och rättigheter. Samtidigt har vi konstaterat
            att det finns mycket kvar att göra, och det kommer med all säkerhet
            också att göras framöver.
          </note>
          <note>
            De 56 åtgärder som finns i handlingsplanen berör framför allt
            sociala frågor och juridiska frågor. Alla åtgärder ska leda till
            att minska mäns våld mot kvinnor. Önskedrömmen är naturligtvis
            att våldet totalt skulle försvinna.
          </note>
          <note>
            Kring ett stort antal av de här åtgärderna råder det total politisk
            enighet. Det finns inga andra förslag på de punkterna än regeringens.
            Sedan finns det motioner som vill utveckla det här på olika sätt.
          </note>
          <note>
            I handlingsplanen går regeringen från ord till handling. Äntligen
            har vi fått ett samlat regeringsdokument kring kvinnovåldsfrågorna.
            Det har saknats tidigare. Den här planen har också väckt stor
            internationell uppmärksamhet.
          </note>
          <note>
            Kan någon tänka sig något så bisarrt och så omanligt som att
            slå, att slå en kvinna, att slå ett barn, att slå över huvud taget?
            Ändå tror jag att nästan alla kvinnor som sitter i den här salen,
            kanske männen också, känner någon kvinna som har blivit utsatt
            för våld, fysiskt eller psykiskt.
          </note>
          <note>
            Våldet och kränkningarna känner inga gränser. De sker oberoende
            av ekonomi. De sker i alla grupper i samhället.
          </note>
          <note>
            Den som utsätter någon annan för övergrepp måste alltid anmälas,
            för vad händer annars? Ja, vi måste hjälpas åt så att man vågar
            anmäla, för annars kommer han kanske att döda, han kommer att
            fortsätta, han kommer att misshandla i nya relationer. Varför
            säger jag han? Jo, dels för att planen behandlar våldet mot kvinnor,
            dels för att det oftast är en man som slår.
          </note>
          <note>
            I samband med tv-serien Kungamordet blev det all-time-high i
            samtal till kvinnofridslinjen. Det var så många som kände att
            nu vågade de ringa när man visade att det finns överallt i samhället.
          </note>
          <note>
            Handlingsplanen är uppdelad i sex olika områden: ökat skydd,
            stärkta förebyggande åtgärder, stärkt kvalitet, utveckling av
            insatser, ökad samverkan och ökade kunskaper. Och det är många
            som behöver ökat skydd och stöd. Exakt hur många vet vi inte.
            Men vi vet, och det har sagts tidigare, att den farligaste platsen
            för kvinnor inte är ute, utan det är faktiskt i hemmet. Det var
            15 000 kvinnor som anmälde misshandel i hemmet 2006, och vi vet
            att det finns ett jättestort mörkertal.
          </note>
          <note>
            Bakom varje sådan anmälan finns en mänsklig tragedi. Det handlar
            alltså om barn, barn som ser, hör och känner våldet som mamman
            utsätts för. De känner sig totalt maktlösa. Det här sätter djupa
            spår hos de drabbade barnen.
          </note>
          <note>
            Under den här mandatperioden sker en jättestor satsning på rättsväsendet
            över huvud taget. År 2010 ska vi ha 20 000 poliser. Vi hoppas
            att det ska innebära att det blir färre brott och att fler brott
            kan utredas. Men det är också viktigt i det här sammanhanget att
            hela rättskedjan hänger ihop, och det påpekade ju också ministern.
          </note>
          <note>
            På många håll i landet har polisen nu särskilda familjevåldsenheter,
            och regeringen har gett i uppdrag att se till att det ska finnas
            sådana på alla polismyndigheter.
          </note>
          <note>
            Vad gör regeringen för att kvinnor ska våga anmäla våld och övergrepp?
            Ja, det ska naturligtvis finnas kunnig personal inom socialtjänsten,
            sjukvården och rättsväsendet personal som kan bemöta dem som drabbats
            på ett professionellt sätt. Polismyndigheten i Skåne har kommit
            långt och har fått pengar för att bygga upp en nationell modell
            för hur polisens lokaler och tekniska utrustning kan anpassas
            för utsatta kvinnors behov och situation, familjevåldsenheter.
          </note>
          <note>
            Sedan är det så att män som misshandlar eller kränker kvinnor
            inte alla gånger blir fällda och dömda. Att man inte blir fälld
            och dömd får inte bero på att polisen och andra har bristande
            rutiner. Därför är den handbok som jag nu visar väldigt viktig.
            Den är framplockad för att polis och sjukvård ska kunna samarbeta
            på ett betydligt bättre sätt. Man ska veta hur man ska göra när
            en kvinna som har blivit kränkt kommer in. Den behandlar tillvägagångssättet.
            Det har lett till att samarbetet mellan sjukvård och rättsväsen
            har blivit väldigt mycket bättre. Det är Nationellt centrum för
            kvinnofrid i Uppsala som har uppdraget att sprida kunskapen kring
            det här. Det är också bra att man nu på det här centrumet känner
            sig trygg för sin framtid och att det inte längre är nedläggningshotat.
          </note>
          <note>
            Det finns många uppdrag i handlingsplanen, och jag skulle speciellt
            vilja nämna två.
          </note>
          <note>
            Det ena är utredningen beträffande könsstympning. Utredningen
            har kommit, och man föreslår en längre preskriptionstid. Om utredningens
            förslag går igenom kommer det att innebära att en kvinna som har
            blivit utsatt för könsstympning vid 6 års ålder har möjlighet
            att anmäla det när hon har blivit 18, myndig, och någon kan ställas
            till svars.
          </note>
          <note>
            Det andra är utredningen som har kommit nu om tvångsäktenskap.
            Nya direktiv har också getts för kartläggning av arrangerade äktenskap.
          </note>
          <note>
            Det finns två saker som jag avslutningsvis skulle vilja ta upp.
            Det är att utan kvinnoorganisationernas arbete under årtionden
            och kvinnojourernas arbete under årtionden tror jag att vi aldrig
            hade stått i den här riksdagen med en handlingsplan och haft en
            regering som nu har kommit så långt att man går från ord till
            handling när det gäller att skydda utsatta kvinnor. Men det har
            varit ett stort, enträget arbete i mer än hundra år bland Sveriges
            kvinnor. Nu äntligen lyssnar man.
          </note>
          <note type="speaker">
            Anf. 32 ELISEBEHT MARKSTRÖM (s) replik:
          </note>
          <note>
            Fru talman! Tack, Inge Garstedt! Du tog upp handboken som jag
            nu norpade från din pulpet, och det var väldigt bra att du gjorde
            det. NCK eller Nationellt centrum för kvinnofrid har nu tagit
            fram den här handboken som ska omsättas i praktisk verklighet
            runt om i landet inom hälso- och sjukvården. Det är väldigt bra
            uppdrag som nu är genomfört. Bristen är kanhända att handboken
            handlar om sexualbrottsoffer, vuxna sådana. Det står explicit
            att handboken rör omhändertagande av vuxna. Det är självklart
            bra, men jag skulle vilja be Inge Garstedt att ta med sig att
            NCK bör få i uppdrag att ta fram motsvarande handbok som rör barn
            som är sexualbrottsoffer, därför att en sådan saknas i dag. Det
            var bara ett tips.
          </note>
          <note>
            Sedan har jag en fråga till Inge Garstedt. Jag vet inte om Inge
            Garstedt personligen har engagerat sig under den förra mandatperioden.
            Men i justitieutskottet var det en diskussion om huruvida barn
            skulle komma att betraktas som målsägande i de fall då de har
            bevittnat våld. Moderaterna tillsammans med Centern, Folkpartiet
            och Kristdemokraterna drev den frågan och ville verkligen få till
            stånd en sådan ordning.
          </note>
          <note>
            Vi har nu motionerat om att man bör utreda huruvida barn skulle
            kunna komma att betraktas som målsägande, med alla de rättigheter
            som följer av att vara målsägande och inte bara vara ett vittne
            som står vid sidan om. Jag ställde tidigare frågan till Kenneth
            Johansson om han ville vara med i det arbetet och puffa för en
            sådan utredning. Jag ställer nu samma fråga till Inge Garstedt.
          </note>
          <note type="speaker">
            Anf. 33 INGE GARSTEDT (m) replik:
          </note>
          <note>
            Fru talman! Tack, Elisebeht Markström, för frågorna och påpekandet.
            Jag lovar självfallet att jag ska ta med mig detta om en handbok
            om barn som utsätts för sexualbrott.
          </note>
          <note>
            Beträffande den andra frågan om att betrakta barn som målsägare
            har jag tittat lite på det som skrevs och sades då. Jag har också
            pratat lite med dem som då var med. Vad man har sagt är att syftet
            egentligen var att barn skulle betraktas som brottsoffer. De skulle
            få möjlighet till skadestånd eller ersättning. Enligt den nya
            lagstiftningen kan de få ersättning från Brottsskadefonden. De
            kan alltså få brottsskadeersättning.
          </note>
          <note>
            Däremot är jag mycket tveksam till att betrakta barn som målsägare.
            Då blir det en helt annan situation som blir kolossalt komplicerad
            för barnet, så det tål nog att funderas åtskilliga varv på. Syftet
            här var att barnet skulle ses som offer och få möjlighet till
            ersättning.
          </note>
          <note type="speaker">
            Anf. 34 ELISEBEHT MARKSTRÖM (s) replik:
          </note>
          <note>
            Fru talman! Det var tråkigt att höra. Jag hade hoppats på lite
            draghjälp från Inge Garstedt i denna fråga.
          </note>
          <note>
            Nya Zeeland har en lagstiftning som lyder ungefär så här: Att
            utsätta barn för att bevittna våld av eller mot en närstående
            är i sig en kriminell handling.
          </note>
          <note>
            Det betyder att man också kan betrakta barnet som målsägande.
            Det är något åt det hållet jag fikar efter. Att som vuxen tvinga
            barn att bevittna våld, vilket kan ske år ut och år in, är i sig
            ett brott, anser jag. Man utsätter barnet för en kränkning och
            ett lidande som jag tror jag kan säga kommer att vara livslångt
            såvida man inte får mycket bra hjälp att så småningom komma över
            de upplevelserna.
          </note>
          <note>
            Förra mandatperioden gjordes en del förändringar i precis den
            riktning som Inge Garstedt talar om med brottsskadeersättning.
            Vi förstärkte socialtjänstens ansvar att påkalla samarbete. Vi
            skrev in anmälningsplikten i hälso- och sjukvårdslagen, i kriminalvårdslagen
            och så vidare. Det är en straffskärpningsgrund redan i dag att
            låta barn bevittna våld.
          </note>
          <note>
            Men de möjligheter man får och tillskrivs som målsägande, nämligen
            ett eget målsägandebiträde, kommer barn i dag inte i fråga för.
          </note>
          <note>
            Barn har ett behov av att berätta. Barn måste bli lyssnade till.
            Barn kan förhöras. Barn behöver inte uppträda i rättegångssalen.
            Det vet Inge Garstedt lika väl som jag. Det gör de inte i dag
            heller. Det går att göra det möjligt för barn att få berätta vad
            de har varit med om och också få det skadestånd som Inge Garstedt
            tycker är viktigt och som jag också tycker är viktigt. Jag hade
            hoppats på ett mer positivt svar, men jag litar på Kenneth Johansson.
          </note>
          <note type="speaker">
            Anf. 35 INGE GARSTEDT (m) replik:
          </note>
          <note>
            Fru talman! Jag kan instämma i nästan allt som Elisebeht Markström
            säger om barn och barns situation. Men det jag menar tål att funderas
            vidare på är detta med barn som målsägare, barn som vittne, barn
            som vittnar mot föräldrar. Det följer mycket med att bli målsägare.
          </note>
          <note>
            I lagstiftningsarbetet tittar vi på det egna landet, men vi går
            naturligtvis också ut internationellt och tittar vilka erfarenheter
            som finns.
          </note>
          <note>
            Men just nu är min och alliansens inställning denna.
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note type="speaker">
            Anf. 36 TREDJE VICE TALMANNEN:
          </note>
          <note>
            Jag hälsar följande statsråd och ministrar välkomna till dagens
            frågestund: finansminister Anders Borg, statsrådet Mats Odell,
            statsrådet Cecilia Malmström, integrations- och jämställdhetsminister
            Nyamko Sabuni och statsrådet Ewa Björling.
          </note>
          <note>
            Närvaro vid konstitutionsutskottets utfrågningar
          </note>
          <note type="speaker">
            Anf. 37 BOSSE RINGHOLM (s):
          </note>
          <note>
            Fru talman! Riksdagens främsta kontrollorgan är riksdagens konstitutionsutskott.
            När riksdagens konstitutionsutskott kallar någon till utskottet
            för att svara på frågor är det inte bara praxis att man kommer
            dit, det har aldrig förekommit att man nobbar att komma till utskottet.
          </note>
          <note>
            Nu har det skett. Ulrika Schenström som ju hade ansvar för regeringens
            krishantering har nekat till att komma till konstitutionsutskottet.
            Statsminister Fredrik Reinfeldt har sagt att det riskerar att
            bli ett spektakel. Statsministern har alltså på ett, tycker jag,
            mycket allvarligt och snarast förolämpande sätt betecknat den
            process som är normal i konstitutionsutskottet som ett spektakel.
            Det är ganska utmanande mot riksdagen.
          </note>
          <note>
            Min fråga till finansminister Anders Borg är därför: Delar regeringen
            den uppfattningen även i övrigt att det kan bli ett spektakel
            om en statssekreterare kommer till konstitutionsutskottet? Alla
            andra statssekreterare har tidigare valt att komma till utskottet.
          </note>
          <note type="speaker">
            Anf. 38 Finansminister ANDERS BORG (m):
          </note>
          <note>
            Fru talman! Regeringen ser naturligtvis KU:s granskningsarbete
            som viktigt.
          </note>
          <note>
            I det här fallet kommer statsministern att närvara i KU och svara
            på frågor i ärendet.
          </note>
          <note>
            Varken regeringen, statsministern eller någon annan har tagit
            ställning. Ulrika Schenström har själv valt att inte delta och
            att svara på frågor skriftligt. Jag kan respektera att hon fattar
            det beslutet. I övrigt kommer ju granskningen att ske på det sätt
            som är sedvanligt, och hon kommer att svara på skriftliga frågor.
          </note>
          <note type="speaker">
            Anf. 39 BOSSE RINGHOLM (s):
          </note>
          <note>
            Fru talman! Anders Borg är känd för att aldrig svara på frågor
            som man ställer. Det finns tre möjligheter för Anders Borg. Antingen
            kan han säga att han tycker att statsministerns uttalande att
            det här skulle vara ett spektakel är felaktigt, han kan hålla
            med statsministern eller också kan han göra som han brukar och
            inte svara på frågan.
          </note>
          <note>
            Min fråga var: Delar Anders Borg uppfattningen att det är ett
            spektakel om före detta statssekreteraren i statsrådsberedningen
            kommer till utskottet och svarar på frågor?
          </note>
          <note>
            Vad har Ulrika Schenström att dölja? Har hon något att dölja
            eftersom hon inte vill komma till utskottet? Alla hennes företrädare
            har kommit till konstitutionsutskottet. Hon har valt att avstå.
            Vilken är Anders Borgs uppfattning? Har han någon uppfattning
            eller gör han som vanligt och svarar inte på frågan?
          </note>
          <note type="speaker">
            Anf. 40 Finansminister ANDERS BORG (m):
          </note>
          <note>
            Fru talman! Regeringen ser, liksom riksdagens alla partier, KU-granskningen
            som något viktigt och centralt. Det gäller naturligtvis alla ärenden.
            I det här fallet har Schenström valt att fatta ett beslut. Jag
            kan inte göra annat än respektera att hon har fattat det beslutet.
            Från regeringens sida kommer vi naturligtvis att på alla sätt
            delta i KU:s granskning av det här ärendet. Jag föreställer mig
            att Schenström kommer att svara på de skriftliga frågor som hon
            får från KU-kansliet och de frågor som utskottet har.
          </note>
          <note>
            Förbud mot könsdiskriminerande reklam
          </note>
          <note type="speaker">
            Anf. 41 MARIANNE BERG (v):
          </note>
          <note>
            Fru talman! Jämställdhetsministern avfärdar i en artikel i Dagens
            Industri i dag förslaget om ett förbud mot könsdiskriminerande
            reklam. Statsrådet menar att ett förbud inte är försvarbart ur
            ett demokratiperspektiv.
          </note>
          <note>
            Frågan är vems demokratiska rättigheter som statsrådet försvarar.
            Det är väl knappast unga tjejers eller kvinnors rätt att slippa
            bli sexuella objekt. Enligt statsrådet är det oklart om ett förbud
            mot könsdiskriminerande reklam strider mot yttrande- och tryckfriheten.
            Enligt utredningen faller skyddet för den näringsidkandes ekonomiska
            intressen utanför det grundlagsskyddade området. Att statsrådet
            hänvisar till yttrandefriheten och demokratiaspekten i denna mening
            anser jag vara befängt.
          </note>
          <note>
            Jämställdhetsministern menar också att näringslivets självsanering
            måste bli effektivare när insikten om en förlegad kvinnosyn ökar.
          </note>
          <note>
            Min fråga till statsrådet är: Hur ska, enligt statsrådet, näringslivets
            insikt öka?
          </note>
          <note type="speaker">
            Anf. 42 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Det stämmer att regeringen i dag har fattat beslutet
            att lägga utredningen om förslag om att lagstifta mot könsdiskriminerande
            reklam till handlingarna eftersom lagstiftningen ligger i en gråzon.
            Vi menar att det går i strid mot grundlagen.
          </note>
          <note>
            Om jag trodde att lagen skulle få den effekt som efterfrågas
            kanske det skulle vara värt att utreda om man ska ändra i grundlagen.
            Jag håller inte med om att det skulle få den effekten.
          </note>
          <note>
            I Norge har man en sådan lag. I Finland kan man faktiskt komma
            åt den här typen av reklam via marknadsföringslagen. Ingen utvärdering
            har gjorts, men ingenting visar på att reklamen i dessa länder
            ser annorlunda ut än den i Sverige.
          </note>
          <note>
            Jag är övertygad om att marknaden inser att det är förlegat att
            använda sig av sexistisk och könsdiskriminerande reklam i marknadsföringen.
            Därför tar nu också branschen tag i detta. Nu inrättas en reklamombudsman.
            Det finns ytterligare förslag i betänkandet som jag är beredd
            att titta vidare på och bereda. Med opinionsbildning hoppas jag
            att vi ska komma till rätta med frågan.
          </note>
          <note type="speaker">
            Anf. 43 MARIANNE BERG (v):
          </note>
          <note>
            Fru talman! Det är tydligt att vi inte är överens i den här frågan.
          </note>
          <note>
            Det grundläggande problemet med den könsdiskriminerande reklamen
            är inte att den väcker anstöt. I stället för att moralisera över
            sexualitet och nakna kroppar som vissa människor kan finna stötande,
            vill jag fokusera på demokratiaspekten. Där vill jag lägga fokus.
          </note>
          <note>
            Anser statsrådet att det är rimligt att företag fritt tillåts
            visa upp kvinnors kroppar för att öka konsumtionen av sina varor?
            Hur demokratiskt är det att halvnakna kvinnokroppar associeras
            med en köp-slit-och-släng-mentalitet? Anser statsrådet att detta
            är demokrati?
          </note>
          <note type="speaker">
            Anf. 44 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Om vi ska göra inskränkningar i yttrande- och tryckfriheten
            för att sätta stopp för att vissa använder sig av nakna kroppar
            i marknadsföringen väljer jag i demokratins namn att behålla yttrande-
            och tryckfriheten. Jag menar att den är viktig också för de flickor
            som du i det här fallet vill försvara och att inte deras kroppar
            ska exploateras nakna. Yttrande- och tryckfriheten måste väl ändå
            väga tyngre. Vi får hitta andra metoder för att komma åt sexistisk
            könsdiskriminerande reklam.
          </note>
          <note>
            Åtgärder med anledning av stigande spannmålspriser
          </note>
          <note type="speaker">
            Anf. 45 CLAES VÄSTERTEG (c):
          </note>
          <note>
            Fru talman! Jag har en fråga till statsrådet Cecilia Malmström.
          </note>
          <note>
            Under senare tid har vi kunnat se en utveckling med stigande
            världsmarknadspriser på spannmål bland annat. Det leder ju till
            ökade priser på livsmedel i hela världen.
          </note>
          <note>
            Det är en utveckling som det finns både positiva och negativa
            effekter av. Jag tror att det är viktigt att man skapar en långsiktig
            strategi för att möta detta.
          </note>
          <note>
            Min fråga är: Hur kan Sverige och EU tillsammans via bland annat
            biståndet bidra till att skapa förutsättningar för landsbygdsutveckling
            i fattiga delar av världen för att öka självförsörjningsgraden
            och minimera risken för svält men också öka säkerhetsläget i hela
            världen?
          </note>
          <note type="speaker">
            Anf. 46 Statsrådet CECILIA MALMSTRÖM (fp):
          </note>
          <note>
            Fru talman! Det är en oerhört viktig och komplicerad fråga. Precis
            som frågeställaren säger finns det många orsaker till detta. Å
            ena sidan är det positivt för många i Europa att priserna stiger
            eftersom man får bättre betalt för sina varor. Å andra sidan drabbar
            det kortsiktigt väldigt många fattiga människor runt om i världen,
            vilket är en tragedi.
          </note>
          <note>
            På regeringssammanträdet förra veckan bestämdes att Sverige ska
            anslå ytterligare 70 miljoner till FN:s livsmedelsprogram för
            att på kort sikt avhjälpa nöden. Precis som Claes Västerteg säger
            är det långsiktiga insatser som behövs så man behöver se detta
            i ett stort perspektiv.
          </note>
          <note>
            Det handlar om möjligheten för de livsmedelsodlande bönderna
            runt om i världen att anpassa sitt jordbruk så att de kan bli
            mer konkurrenskraftiga och om att ge dem förutsättningar för detta.
            Där krävs det en samstämmighet i politiken när det gäller handelspolitiken
            och biståndspolitiken och när det gäller förändringen av EU:s
            egen jordbrukspolitik.
          </note>
          <note>
            Det är en långsiktig fråga men som man diskuterar väldigt mycket
            inom EU just nu och som finns på dagordningen kortsiktigt. Men
            den har också funnits på dagordningen under en längre tid innan
            det blev så akut när det gäller priserna.
          </note>
          <note type="speaker">
            Anf. 47 CLAES VÄSTERTEG (c):
          </note>
          <note>
            Fru talman! Jag tycker att det är mycket positivt att höra att
            det nu ges en möjlighet att möta den akuta krisen både från Sveriges
            sida och från EU:s sida. Det centrala är att man ser den möjlighet
            som detta ger för att människor i fattigare delar av världen själva
            ska kunna skapa sig en inkomst. Där kan Sverige och EU spela en
            oerhört viktig roll för att ligga i framkant och driva den utvecklingen.
            Jag ser fram emot det arbete som kommer att ske i framtiden för
            att skapa en strategi för denna situation.
          </note>
          <note type="speaker">
            Anf. 48 Statsrådet CECILIA MALMSTRÖM (fp):
          </note>
          <note>
            Fru talman! Precis som Claes Västerteg säger och som jag själv
            var inne på är detta en prioritering för Sverige, och det är den
            inriktning som Sida jobbar med. Det pågår också en diskussion
            både handelsministern och biståndsministern kan säkert vittna
            om detta om hur man ska kunna anpassa EU:s biståndspolitik så
            att den är i bättre samstämmighet med EU:s andra politikområden.
            Det handlar om att ge människor möjligheter att själva öka sin
            produktivitet och att själva förbättra sina arbetsmetoder så att
            de faktiskt kan dra nytta av situationen med höga livsmedelspriser
            som säkert kommer att vara under ganska lång tid.
          </note>
          <note>
            Det kräver kortsiktiga insatser, men det kräver framför allt
            en långsiktig planering. Den diskussionen är Sverige mycket pådrivande
            i på EU-nivå.
          </note>
          <note>
            Stöd till export av svenska dataspel
          </note>
          <note type="speaker">
            Anf. 49 CAMILLA LINDBERG (fp):
          </note>
          <note>
            Fru talman! Dataspel är kul tycker jag och många med mig. Men
            det är inte bara en trevlig underhållning utan även en stor exportvara.
          </note>
          <note>
            Jag skulle vilja fråga statsrådet Ewa Björling om hon har några
            planer på att stödja exporten av svenska dataspel.
          </note>
          <note>
            I dag överstiger värdet på svensk export av dataspel värdet på
            till exempel musikexporten. Redan i dag har vi många duktiga spelutvecklare
            i Sverige som ligger högt upp på försäljningslistorna runt om
            i världen. Jag kan till exempel nämna Starbreeze som legat etta
            på listorna i både USA och Storbritannien med sina spel.
          </note>
          <note>
            Jag tror inte att spelutvecklare behöver ha statliga subventioner.
            Men jag tror att många av dem skulle ha nytta av stöd från Regeringskansliet,
            utlandsmyndigheter och statsråd för att skapa ytterligare kontakter
            och en ställning på den utländska marknaden.
          </note>
          <note>
            Skulle statsrådet vara beredd att överväga ett sådant stöd, eller
            finns det kanske till och med ett pågående arbete med dessa frågor?
          </note>
          <note type="speaker">
            Anf. 50 Statsrådet EWA BJÖRLING (m):
          </note>
          <note>
            Fru talman! Jag ska börja med att svara att vi inte stöder specifika
            områden inom exporten. Det är precis den inriktningen som vi inte
            ska ha, utan vi vill hellre se att det är en marknad som styr
            vilka områden som vi ska profilera. Men det är oerhört intressant
            att det nu finns andra områden än de traditionella exportprofiler
            som vi tidigare har sett. Traditionellt har det varit IT, telekom,
            högteknologi och miljöteknik. Vi behöver verkligen bredda vår
            exportprofil. Detta är därför naturligtvis ett oerhört intressant
            område.
          </note>
          <note>
            Jag kan kortfattat nämna att när jag reste i Japan i förra veckan
            var jag också med och promotade svensk musikexport. Vi försöker
            alltså att bredda profilen.
          </note>
          <note type="speaker">
            Anf. 51 CAMILLA LINDBERG (fp):
          </note>
          <note>
            Fru talman! Jag hoppas att statsrådet kan promota dataspel lite
            grann på nästa resa.
          </note>
          <note type="speaker">
            Anf. 52 Statsrådet EWA BJÖRLING (m):
          </note>
          <note>
            Fru talman! Vi ser hur exporten inom hela upplevelseindustrin
            ökar. Det handlar om mat, design, mode, data och musik. Naturligtvis
            är det alla statsråds uppgift att vara med och promota detta också
            när man befinner sig utomlands.
          </note>
          <note>
            Vi har också inlett ett arbete tillsammans med kulturministern
            där vi försöker länka samman detta på ett sådant sätt att vi,
            när vi finns ute i världen, ser om det också finns ytterligare
            något moment som vi kan vara med och stödja, bland annat inom
            kultur men också inom upplevelseindustrin.
          </note>
          <note>
            Jämställdhetsplaner
          </note>
          <note type="speaker">
            Anf. 53 ULF HOLM (mp):
          </note>
          <note>
            Fru talman! Lika lön för lika och likvärdigt arbete är en självklarhet
            tycker nog många. Men så ser det inte ut i samhället. Tyvärr finns
            det väldigt stora skillnader när det gäller hur mycket betalt
            man får för samma jobb om man är man eller kvinna, och där kvinnorna
            till största delen är förlorarna. Det är också väldigt tydligt
            att man inom kvinnodominerade yrken har sämre betalt än inom andra
            yrken i Sverige.
          </note>
          <note>
            Ett av de verktyg som vi politiker har är att se till att man
            sätter upp handlingsplaner och jämställdhetsplaner på arbetsplatserna
            för att man ska gå igenom och få bort de könsrelaterade löneskillnader
            som kan finnas. Det har varit ett ganska effektivt arbete som
            har tagit lång tid för JämO att arbeta med och lära ut de olika
            sätt som finns. Tyvärr ska man nu ta bort detta. I stället för
            att företagen ska göra det varje år ska de nu bara behöva göra
            det vart tredje år. Det ska dessutom bara gälla företag med mer
            än 25 anställda.
          </note>
          <note>
            Vilka signaler ger detta för den viktiga frågan om löneskillnader?
          </note>
          <note type="speaker">
            Anf. 54 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! Vilka signaler sänder vi genom att ändra periodiseringen
            på ett sådant sätt att handlingsplaner ska upprättas vart tredje
            år i stället för varje år?
          </note>
          <note>
            Alla är fortfarande skyldiga att arbeta med aktiva åtgärder.
            Vi kommer att fortsätta att ha en diskrimineringsombudsman som
            när som helst kan slå ned på en arbetsplats och i så fall följa
            upp det arbete som sker där. När som helst kan en medarbetare
            anmäla att arbetsplatsen inte lever upp till lagen när det gäller
            jämställdhet.
          </note>
          <note>
            Jag vet därför inte om själva upprättandet av planer är det allra
            viktigaste i arbetet för jämställdhet. Det viktigaste är att arbetsgivare
            ska vara intresserade av att skapa jämställda arbetsplatser där
            det råder likabehandling. Det framgår fortfarande i lagen att
            man ska leva upp till detta genom aktiva åtgärder.
          </note>
          <note type="speaker">
            Anf. 55 ULF HOLM (mp):
          </note>
          <note>
            Fru talman! Jag tackar jämställdhetsministern för svaret.
          </note>
          <note>
            Men är det ändå inte så att det är just detta att man ska ta
            fram handlingsplaner varje år som gör att arbetsgivaren uppmärksammas
            på detta och som gör att medarbetarna på arbetsplatserna uppmärksammas
            på problematiken och diskuterar frågan? Att man ska göra detta
            bara vart tredje år gör att signalen från regeringen är att detta
            inte är någon viktig fråga och att man inte behöver uppmärksamma
            detta lika mycket som hittills. Effekten av det kan bli att arbetet
            med att få bort de könsrelaterade löneskillnaderna på arbetsplatserna
            blir sämre och försvåras. Det är den signalen som regeringen ger.
            Jag tror att det långsiktigt är en väldigt stor nackdel om det
            blir på det sättet.
          </note>
          <note>
            De argument som jämställdhetsministern lyfter fram är att det
            nog kommer att hända ändå. Det är det som har varit problemet,
            nämligen att det inte händer av sig självt. Vi måste ha vissa
            styrmedel och hjälpa företagen att bli bättre på detta.
          </note>
          <note type="speaker">
            Anf. 56 Integrations- och jämställdhetsminister NYAMKO SABUNI
            (fp):
          </note>
          <note>
            Fru talman! När det gäller specifikt lönekartläggningar håller
            jag inte med om Ulf Holms beskrivning av hur arbetsgivaren eventuellt
            ska göra eller inte göra. Redan med dagens lag är det så att när
            man hittar dessa oförklarliga löneskillnader ska man skyndsamt
            korrigera dem, dock inom tre år. Man har alltså tre år på sig
            att korrigera dessa löneskillnader. Då blir det väldigt konstigt
            om korrigeringstiden är tre år men att man ser över detta varje
            år. Det finns ingen logik i detta.
          </note>
          <note>
            Jag skulle i så fall säga följande: Låt oss säga att man får
            korrigera dessa inom ett år och att man sedan gör en ny lönekartläggning.
          </note>
          <note>
            Detta ska nu utvärderas eftersom jag är intresserad av att dessa
            aktiva åtgärder ska gälla alla diskrimineringsgrunder. Jag avser
            att återkomma efter utvärderingen med vilka aktiva åtgärder som
            fungerar, vilka metoder som är bäst och vilka som vi ska utvidga.
            Där finns det i så fall anledning att återkomma till periodiseringar,
            där kartläggningen och korrigeringen går ihop.
          </note>
          <note>
            I dag har jag gjort ändringen att man ska kartlägga vart tredje
            år för att korrigeringen också ska ske inom tre år.
          </note>
          <note>
            Skattesänkning för pensionärer
          </note>
          <note type="speaker">
            Anf. 57 LAILA BJURLING (s):
          </note>
          <note>
            Fru talman! Jag har en fråga till finansminister Anders Borg.
            När den borgerliga regeringen föreslog att förmögenhetsskatten
            skulle slopas hade vi socialdemokrater ett bättre förslag, nämligen
            att man skulle sänka skatten för pensionärer. Beloppet skulle
            räcka till en skattesänkning på 2 000 kronor. I stället för att
            satsa på miljonärer ville vi satsa på pensionärer.
          </note>
          <note>
            Nu har Folkpartiets ledare Jan Björklund följt oss socialdemokrater,
            och han föreslog i veckan en sänkning av pensionärernas skatt
            med 200 kronor i månaden.
          </note>
          <note>
            Kommer finansministern och övriga ministrar att följa oss socialdemokrater
            och föreslå en skattesänkning för pensionärerna i höstbudgeten?
          </note>
          <note type="speaker">
            Anf. 58 Finansminister ANDERS BORG (m):
          </note>
          <note>
            Fru talman! När den borgerliga regeringen avskaffade förmögenhetsskatten
            var det av samma skäl som när den socialdemokratiska regeringen
            avskaffade arvs- och gåvoskatten. Det var en viktig och central
            del för att skapa ett väl fungerande entreprenörsklimat och en
            väl fungerande riskkapitalfinansiering. Det är en frågeställning
            som har varit viktig i detta perspektiv.
          </note>
          <note>
            När det gäller pensionärerna är det tydligt att vi har ett påtagligt
            bekymmer med att framför allt äldre kvinnliga pensionärer har
            en stram ekonomisk situation. De som har en låg inkomstpension
            har ofta förhållandevis tuffa ekonomiska villkor.
          </note>
          <note>
            Vi har sagt att det är en frågeställning som vi vill återkomma
            till och då främst när det gäller de sämst ställda pensionärerna.
            Sedan har olika förslag rests i diskussionen. Socialdemokraterna
            har haft en idé och folkpartiledaren Jan Björklund har haft en
            annan.
          </note>
          <note>
            Vi får naturligtvis pröva olika idéer. Inriktningen är att återkomma
            med ett förslag för att i första hand underlätta för de sämst
            ställda pensionärerna.
          </note>
          <note type="speaker">
            Anf. 59 LAILA BJURLING (s):
          </note>
          <note>
            Fru talman! Jag tackar för det svaret. Det är bra att den borgerliga
            regeringen diskuterar de sämst ställda pensionärernas situation,
            men det räcker inte riktigt. Det är ju inte bara de gamla utan
            också de sjuka och de arbetslösa som får betala högre skatt än
            de som är friska och som har jobb. De får också vara med och betala
            högre räntor, en högre inflation, skatt på trafikförsäkringen
            och andra skatter som regeringen har höjt.
          </note>
          <note>
            Den moderatledda regeringen har verkligen lyckats förstöra vårt
            skattesystem och krångla till det ganska rejält. För oss socialdemokrater
            som vill ha ett likformigt skattesystem, oavsett varifrån inkomsterna
            kommer, är den borgerliga skattepolitiken orättvis, oansvarig
            och omodern. Förstår jag finansministern rätt, att ni kommer att
            fortsätta med den politiken?
          </note>
          <note type="speaker">
            Anf. 60 Finansminister ANDERS BORG (m):
          </note>
          <note>
            Fru talman! I går fick vi in arbetskraftsundersökningen för mars.
            Det visar sig att sysselsättningen har ökat med 110 000 jobb,
            med 34 000 jobb när det gäller ungdomar och med 53 000 jobb när
            det gäller utrikes födda. Vi har alltså för det första kvartalet
            en mycket stark utveckling på arbetsmarknaden. Det gjorde att
            vi kunde summera siffrorna för hur vi mäter utanförskapet. Sedan
            valet ligger en nedgång med 168 000 personer i siffrorna. Det
            är alltså en kraftig förbättring.
          </note>
          <note>
            Laila Bjurling nämner de arbetslösa och de sjuka. De har naturligtvis
            fått en väsentlig förbättring genom att vi pressar tillbaka utanförskapet.
          </note>
          <note>
            Ytterst är naturligtvis grunden för politiken att vi vill förbättra
            den generella välfärden för alla medborgare. En del av detta och
            en grupp där man tydligt kan se att det finns en eftersläpning
            efter de socialdemokratiska regeringsåren är just de sämst ställda
            pensionärerna. Det är därför en fråga som vi gärna vill återkomma
            till.
          </note>
          <note>
            Regelverket kring bolagsskatten
          </note>
          <note type="speaker">
            Anf. 61 FREDRIK SCHULTE (m):
          </note>
          <note>
            Fru talman! Jag har en fråga till finansministern. Sedan i höstas
            har det varit en debatt om den så kallade räntesnurran och om
            regelverket kring bolagsskatten. Skatteverket har krävt förändringar
            i lagstiftningen. Oavsett vad man tycker i själva sakfrågan är
            det så klart på sin plats att en myndighet påtalar problem med
            lagstiftningen. Däremot har Skatteverket i just det här fallet
            gått lite längre.
          </note>
          <note>
            Man har drivit aktiv politisk opinion i frågan och så är det
            ju inte riktigt tänkt att myndigheter ska agera och framför allt
            har man i någon form av protestaktion upphört att driva mål mot
            företag som mer eller mindre tillämpar den här metoden på ett
            felaktigt sätt. Så är det inte heller tänkt att det ska vara.
            Ifall en myndighet inte gillar lagarna har den fortfarande en
            skyldighet att sköta sitt arbete.
          </note>
          <note>
            Jag skulle därför vilja fråga finansministern dels hur han ser
            på frågan, dels om han ämnar vidta några åtgärder för att korrigera
            när det gäller nämnda problem.
          </note>
          <note type="speaker">
            Anf. 62 Finansminister ANDERS BORG (m):
          </note>
          <note>
            Fru talman! Jag delar Fredrik Schultes engagemang när det gäller
            att säkerställa att vi får in våra skatter. Det är centralt att
            vi från Skatteverkets sida och från regeringens sida löpande driver
            verksamheten så att vi kan hålla låga skattesatser och därigenom
            förhindra skatteundandragande.
          </note>
          <note>
            Det är bara någon vecka sedan vi till riksdagen lämnade en skrivelse
            där vi har skärpt regelverket kring hur man hanterar handelsbolag
            och fastigheter. Detta är oerhört viktigt eftersom det är en begränsning
            som ska säkra en förstärkning av skattebasen på bolagsskatteområdet
            med 46 miljarder kronor.
          </note>
          <note>
            Det här är naturligtvis ett arbete som kan behöva bedrivas också
            på andra områden. Jag har noterat att Näringslivets Skattedelegation
            har gjort bedömningen att de här räntesnurrorna rimligen kan hanteras
            med den skatteflyktsparagraf vi har.
          </note>
          <note>
            När det gäller i vilken utsträckning vi behöver vidare följa
            frågan för att säkerställa att man inte utnyttjar regelverket
            för att komma undan skatt kan jag bara säga att vi naturligtvis
            kommer att följa frågan mycket noga och vidta de åtgärder som
            är och visar sig vara nödvändiga.
          </note>
          <note type="speaker">
            Anf. 63 FREDRIK SCHULTE (m):
          </note>
          <note>
            Fru talman! Jag tackar finansministern så mycket för svaret.
            Men vad gäller skattemyndighetens agerande i sammanhanget att
            de aktivt driver opinion i frågan och att de i någon form av protestaktion
            har valt att inte driva mål där bolag mer eller mindre har begått
            felaktigheter avser man inte att vidta åtgärder för att skattemyndigheten
            ska börja sköta sitt arbete.
          </note>
          <note type="speaker">
            Anf. 64 Finansminister ANDERS BORG (m):
          </note>
          <note>
            Fru talman! Jag delar inte riktigt Fredrik Schultes värdering
            av Skatteverkets arbete här. Skatteverket är en självständig myndighet
            som utifrån lagstiftningen ska agera så att vi får in skatterna.
            Jag uppfattar inte att de vare sig har gjort en protestaktion
            eller har bedrivit en politisk argumentation för en särskild förändring
            här.
          </note>
          <note>
            Jag kan notera att andra jurister har gjort bedömningen att förfarandet
            med räntesnurror rimligen borde falla under generalklausulen mot
            skattefusk.
          </note>
          <note>
            Om vi behöver göra andra förändringar för att säkerställa att
            man inte kan använda den här typen av upplägg får vi nogsamt pröva
            dem så att vi kan säkra att de i så fall är väl fungerande och
            får den effekt vi önskar.
          </note>
          <note>
            Skatteverket är och ska vara en självständig myndighet. Det är
            inte så med vår förvaltningspolitik att jag ska stå i riksdagens
            talarstol och delge dem vilka mål de ska driva, utan den bedömningen
            måste de göra.
          </note>
          <note>
            Marknadshyror
          </note>
          <note type="speaker">
            Anf. 65 LARS JOHANSSON (s):
          </note>
          <note>
            Fru talman! De svenska kommunerna har under en lång tid byggt
            upp en väldigt stor allmännytta i Sverige utifrån att bostäderna
            ska ha låga hyror och att det ska vara självkostnadspris. På det
            viset har man dessutom kunnat reglera hyresmarknaden, vilket har
            gjort att man inte kunnat ta ut marknadshyror för våra bostäder.
            Det har varit en framgångsrik politik.
          </note>
          <note>
            Detta hotas nu dels av en utredning som häromdagen kom på regeringens
            bord och som handlar om införandet av marknadshyror för våra bostäder
            i Sverige, dels av att framför allt i den här staden borgerliga
            politiker gör allt de kan för att sälja ut allmännyttiga bostäder.
            Därigenom vill de naturligtvis att de som köper de här allmännyttiga
            bostäderna, de privata fastighetsägarna, ska kunna få marknadshyror
            så att de kan kapitalisera sina kostnader när de köper de allmännyttiga
            bostäderna.
          </note>
          <note>
            Därför är min fråga till Mats Odell: Är det så, statsrådet Mats
            Odell, att den utredning som nu lagts fram förpassas till papperskorgen
            det har gjorts en del uttalanden i den riktningen eller vill Mats
            Odell införa marknadshyror?
          </note>
          <note type="speaker">
            Anf. 66 Statsrådet MATS ODELL (kd):
          </note>
          <note>
            Fru talman! Jag reagerar något på den digitala frågeställningen
            om att antingen förpassa utredningen till papperskorgen eller
            också införa någonting som Lars Johansson kallar för marknadshyror.
          </note>
          <note>
            Sanningen är att Mona Sahlin tillsatte en utredning för att se
            om nuvarande svensk bostadspolitik är förenlig med EG:s lagstiftning,
            som vi själva står bakom. Den utredningen gav vi tilläggsdirektiv
            eftersom den hade en något märklig inriktning. Den skulle bara
            se om det fanns sådana hot. Vad vi gjorde var att vi sade att
            man skulle komma med förslag som är sådana att hoten avvärjs.
            I det andra fallet sade vi att vi inte vill ha så kallad social
            housing utan att vi vill ha en annan typ av lösning.
          </note>
          <note>
            Jag kan försäkra, Lars Johansson, att den här regeringen icke
            har för avsikt att införa marknadshyror, och utredningen föreslår
            inte heller det. Det finns hot mot hyresrätten. Det beror på att
            den inte är tillräckligt attraktiv för dem som vi förväntar oss
            ska tillhandahålla hyresrätter, nämligen de som ska investera
            sina pengar i dem. I stället omvandlar man hyresrätter till bostadsrätter.
            Vi måste åstadkomma en förändring som gör att flera vill investera
            i hyresrätter och att man inte säljer dem till sina hyresgäster
            så att det blir bostadsrätter utan fortsätter att förvalta dem.
            Så sker inte i dag. Det finns ett stort behov av att reformera
            på detta område.
          </note>
          <note type="speaker">
            Anf. 67 LARS JOHANSSON (s):
          </note>
          <note>
            Fru talman! Det är faktiskt så att Mats Odell själv ändrade i
            utredningens direktiv och tog bort det som handlade om att allmännyttiga
            bostadsföretag ska följa en långsiktig självkostnadsprincip. Det
            var det som skapade utrymme för att diskutera alternativa förslag
            om marknadshyror.
          </note>
          <note>
            Det är Mats Odell som har skapat förutsättningarna för denna
            utredning, som handlar om att införa marknadshyror. Man tar det
            stegvis, 5 procent om året. Men om några år blir det ganska höga
            hyror.
          </note>
          <note>
            Det gäller inte bara bostadsrätter när man säljer från den borgerliga
            majoriteten här i Stockholm. Nästa vecka kommer man att sälja
            5 000 lägenheter i Skärholmen och i Vällingby och därefter gå
            vidare och sälja ytterligare 15 000 allmännyttans lägenheter i
            Stockholm till privata fastighetsägare. Det är i de områden där
            hyresgästerna själva inte vill bilda bostadsrätt utan vill fortsätta
            att ha en låg hyra på sin bostad.
          </note>
          <note type="speaker">
            Anf. 68 Statsrådet MATS ODELL (kd):
          </note>
          <note>
            Fru talman! Ryktet om hyresrättens död är betydligt överdrivet.
            Vi har ca 4,4 miljoner bostäder i Sverige, 2 miljoner av dem upplåts
            med hyresrätt, 1,7 miljoner finns i flerbostadshus, hälften av
            dem ägs av allmännyttan. Vi konstaterar att i Sverige har det
            byggts ungefär hälften så mycket bostäder som i våra grannländer.
            Därför har vi ett gigantiskt problem med bostadsbrist. Det är
            det som ligger bakom behovet av att reformera det hela. Det kommer
            alltså inte att införas marknadshyror i Sverige.
          </note>
          <note>
            Vi fick denna utredning på regeringens bord den 18 april. Nu
            går den på remiss, brett, och vi ska ha en diskussion om detta
            tillsammans med alla intressenter, inte bara med dem som finns
            på bostadshyresmarknaden utan mycket bredare.
          </note>
          <note>
            Min ambition är att tillsammans med hyresgäströrelsen, fastighetsägarna
            och de allmännyttiga bostadsföretagen hitta en svensk modell som
            vi sedan ska driva gentemot Europeiska unionen. Det är så vi brukar
            lösa frågor i Sverige. Vi ska hitta bredast möjliga lösning på
            detta som gör att det kommer att byggas fler hyresrätter och att
            fler är beredda att förvalta och upplåta sina hus som hyresrätt.
          </note>
          <note>
            WTO-förhandlingarna och jordbruket
          </note>
          <note type="speaker">
            Anf. 69 OTTO VON ARNOLD (kd):
          </note>
          <note>
            Fru talman! Jag har en fråga till handelsminister Ewa Björling.
          </note>
          <note>
            I de pågående WTO-förhandlingarna har 20 av EU:s jordbruksministrar
            protesterat mot de långtgående eftergifterna i förhandlingarna
            på jordbruksområdet. Samtidigt går förhandlingarna inom icke-agrikulturella
            sidan, så kallad Nama, trögt. EU har mycket ringa framgång på
            den sidan. De vinster som man eventuellt skulle kunna göra på
            Namasidan ser ut att absolut inte uppväga de förluster man gör
            på jordbrukssidan. Vår stora handelspartner USA är mycket återhållsamt
            på jordbrukssidan, och EU är pådrivande.
          </note>
          <note>
            Vad tänker handelsministern göra för att EU, och framför allt
            Sverige, ska få ett balanserat Dohaavtal där vi inte riskerar
            att få någonting på Namasidan men samtidigt står som en av de
            stora förlorarna på jordbrukssidan? Hur ser handelsministern på
            avvägningen mellan dessa två områden?
          </note>
          <note type="speaker">
            Anf. 70 Statsrådet EWA BJÖRLING (m):
          </note>
          <note>
            Fru talman! Tack för en oerhört intressant fråga!
          </note>
          <note>
            Det här är ett område som jag lever med dagligen som handelsminister.
            Senast i fredags var jag i kontakt med kommissionären Peter Mandelsohn
            i just den här frågan. Det är problem i förhandlingarna, det ska
            vi inte sticka under stol med. Det finns fler och fler protektionistiska
            länder inom EU som ifrågasätter om vi över huvud taget kommer
            att få ut någonting. Samtidigt vet vi att de liberala medlemsländerna
            som Sverige, UK, Nederländerna och Danmark behöver samla sig mycket
            tydligare och ställa tydligare krav på sin del av Nama. Vi gör
            det, och vi har ständiga inspel till kommissionären och litar
            på att han också för vår röst här.
          </note>
          <note>
            Det vi ser just nu är att man på jordbrukssidan har fått igenom
            ganska bra delar. Man får vara nöjd. I en förhandling kommer det
            alltid att vara en kompromiss, men man är åtminstone nöjd. Inom
            Nama återstår mycket.
          </note>
          <note type="speaker">
            Anf. 71 OTTO VON ARNOLD (kd):
          </note>
          <note>
            Fru talman! Det var väl ungefär vad jag kunde förvänta mig för
            svar. Man är nu mitt uppe i förhandlingarna.
          </note>
          <note>
            I dagens livsmedelskris med de stigande globala priserna och
            minskade lagren är det fler och fler länder som inför exportrestriktioner
            och exportförbud. Det förvärrar situationen framför allt för de
            fattigaste länderna.
          </note>
          <note>
            Vad tänker handelsministern göra i WTO för att se till att man
            tar bort exportrestriktionerna? Man har varit väldigt ivrig på
            att ta bort exportsubventioner och importtullar.
          </note>
          <note type="speaker">
            Anf. 72 Statsrådet EWA BJÖRLING (m):
          </note>
          <note>
            Fru talman! En ökad frihandel är det enskilt viktigaste verktyget
            för att motverka livsmedelskrisen. Det är få marknader som är
            så sönderreglerade som just den här marknaden.
          </note>
          <note>
            Vi kan också ställa oss frågan: Vad betyder detta egentligen?
            Det finns också en positiv sida. Varför har vi en livsmedelskris?
            Jo, därför att fler och fler länder i världen har råd att äta
            mer mat.
          </note>
          <note>
            Det är ytterligare ett gott argument för att slutföra Doharundan
            för att kunna ha mycket mer frihandel, för att kunna riva handelshinder,
            för att kunna riva tullar och för att kunna bedriva mycket större
            export.
          </note>
          <note>
            Det har aldrig varit så viktigt som nu att vi verkligen lyckas
            med att slutföra Doharundan. Vi stöder kommissionen i detta och
            ser också en annan viktig del. Det är att de fattiga länderna
            här har en chans till egen utveckling genom att kunna börja odla
            sin egen mark.
          </note>
          <note>
            Djuruppfödningens klimatpåverkan
          </note>
          <note type="speaker">
            Anf. 73 HELENA LEANDER (mp):
          </note>
          <note>
            Fru talman! Finansminister Anders Borg brukar med all rätt tala
            väl om ekonomiska styrmedel som ett kostnadseffektivt sätt att
            minska våra klimatutsläpp. Där ser jag framför allt koldioxidskatten
            och handeln med utsläppsrätter som de främsta. Men de omfattar
            inte alla sektorer.
          </note>
          <note>
            FN:s livsmedelsorgan, FAO, räknar med att djuruppfödningen i
            världen står för 18 procent av klimatpåverkan, alltså till och
            med mer än transportsektorn. Det är inte bara utsläpp från energianvändningen
            i produktionskedjan utan också koldioxidutsläpp från avskogning
            för foderodling och bete. Det är metan från idisslande djurs matsmältning
            och lustgas från gödsel. Där har vi egentligen inga ekonomiska
            styrmedel.
          </note>
          <note>
            Därför skulle jag vilja fråga finansministern om han ser något
            behov av ekonomiska styrmedel för att minska klimatpåverkan från
            djuruppfödningen.
          </note>
          <note type="speaker">
            Anf. 74 Finansminister ANDERS BORG (m):
          </note>
          <note>
            Fru talman! Jag tackar Helena Leander för frågan. Arbetet med
            att begränsa klimatutsläppen är naturligtvis av stor och avgörande
            betydelse för vår förmåga att möta klimathotet. Om vi gör det
            på ett klokt sätt med hjälp av ekonomiska styrmedel är kostnaderna
            för samhällsekonomin att betrakta som försumbara eller mycket
            ringa, särskilt om vi gör detta i god tid.
          </note>
          <note>
            Sverige har varit tidigt ute med koldioxidskatter och relativt
            hög beskattning på olika typer av utsläpp. Det har naturligtvis
            varit positivt. Vi har begränsat utsläppen inom de flesta sektorer.
            Jag vet att det inom jordbruksområdet sker ett rätt omfattande
            arbete för att förbättra situationen på det här området.
          </note>
          <note>
            Vi kommer i höst att presentera en klimatproposition. Den kommer
            att innehålla en bred översyn över de olika styrmedel som kan
            behöva användas. I samband med det kommer vi att återkomma även
            i denna fråga.
          </note>
          <note type="speaker">
            Anf. 75 HELENA LEANDER (mp):
          </note>
          <note>
            Fru talman! Skulle man kunna få en liten förhandstitt på vad
            det skulle kunna innehålla, om det finns några styrmedel för djuruppfödningen?
            Trots allt är det en sektor som står för 18 procent av klimatpåverkan.
            Då är det viktigt att vi inte blundar för det.
          </note>
          <note>
            Jag säger inte att det är en lätt fråga. Det är lättare när det
            gäller koldioxidutsläpp som är väldigt lätt relaterade till exempelvis
            användningen av fossila bränslen. Här är det mycket diffusare
            utsläpp av olika slag. Men på något sätt, oavsett om det handlar
            om skatter i produktionsledet eller i skatter konsumtionsledet,
            tror jag att det finns en framkomlig väg att använda ekonomiska
            styrmedel för att komma åt även den här sektorns utsläpp på ett
            kostnadseffektivt sätt. Jag tror att vi ändå är överens om att
            det är bra att vi kan använda så kostnadseffektiva verktyg som
            möjligt för att minska våra klimatproblem.
          </note>
          <note type="speaker">
            Anf. 76 Finansminister ANDERS BORG (m):
          </note>
          <note>
            Fru talman! Nu ska man i och för sig alltid vara medveten om
            att utgångspunkten är att Sverige inte kan lösa de här problemen
            självt. Inte minst skulle det vara avgörande att vi kunde få en
            bred politisk förändring i världen. Det faktum att man i den amerikanska
            presidentvalskampanjen diskuterat att sänka bensinskatten och
            till och med att inte ha någon bensinskatt under vissa månader
            är i det avseendet naturligtvis väldigt bekymmersamt.
          </note>
          <note>
            Jag vet att jordbruket har gjort åtaganden att minska sin miljöpåverkan.
            I detta ligger också att vi måste beakta att det är en sektor,
            både jord- och skogsbruk, som i sig bidrar till att Sverige har
            en bra klimatpolitik.
          </note>
          <note>
            Vilka styrmedel vi ska använda, om man ska använda olika typer
            av regleringar eller om man bör använda sig av andra åtaganden,
            stöd eller skatter får vi återkomma till i samband med klimatpropositionen
            i höst.
          </note>
          <note>
            Jag kan tyvärr inte ge något förhandsbesked på den punkten.
          </note>
          <note>
            Lissabonfördraget och den svenska arbetsrätten
          </note>
          <note type="speaker">
            Anf. 77 SVEN GUNNAR PERSSON (kd):
          </note>
          <note>
            Fru talman! Jag vill ställa en fråga till statsrådet Malmström.
          </note>
          <note>
            Riksdagen ska under hösten diskutera och godkänna det nya EU-fördraget,
            det som kallas Lissabonfördraget. Nu förs en debatt där vissa
            vill att ett svenskt godkännande ska villkoras med att konsekvenserna
            för den svenska arbetsrätten av den så kallade Lavaldomen ska
            vara klarlagda och åtgärdade innan ett godkännande av fördraget
            kan ske. Jag uppfattar att Lissabonfördraget bekräftar och till
            och med förstärker fackliga och sociala rättigheter i Europa.
          </note>
          <note>
            Därför vill jag fråga statsrådet hur hon ser på kopplingen mellan
            Lavaldomen och ett godkännande av fördraget.
          </note>
          <note type="speaker">
            Anf. 78 Statsrådet CECILIA MALMSTRÖM (fp):
          </note>
          <note>
            Fru talman! Tack för frågan. Det är bra att den kommer upp. Jag
            menar att det är olyckligt att man blandar ihop de två frågorna
            och tar Lavaldomen och allt som diskuteras kring den som gisslan
            inför en eventuell ratificering av Lissabonfördraget.
          </note>
          <note>
            Vi har en process här i Sverige. Vi har en särskild statlig utredare,
            Claes Stråth, som ska titta på detta. Det förs en diskussion mellan
            arbetsmarknadens parter kring detta. Regeringens bedömning är
            att den svenska arbetsmarknadsmodellen kan behållas. Nu håller
            man på att titta på utredningen och om det eventuellt krävs justeringar
            eller komplement till exempel när det gäller utstationeringsdirektivet.
          </note>
          <note>
            Jag menar att det nya fördraget stärker arbetstagares rättigheter.
            Man skriver in kollektivavtal och rätten till konfliktåtgärder.
            Eftersom det står i stadgan för grundläggande rättigheter och
            blir det juridiskt bindande. Det finns också tillägg som säger
            att man ska ta hänsyn till olika länders arbetsmarknadsmässiga
            traditioner.
          </note>
          <note>
            Den nuvarande domen är antagen med nuvarande regelverk och följer
            Nicefördraget. Att ställa de sakerna mot varandra som en gisslan
            menar jag är mycket olyckligt.
          </note>
          <note type="speaker">
            Anf. 79 SVEN GUNNAR PERSSON (kd):
          </note>
          <note>
            Fru talman! Tack så mycket för det klargörande svaret.
          </note>
          <note>
            Den uppflammande debatten med anledning av Lavaldomen i relation
            till Lissabonfördraget har det goda med sig att debatten kommer
            i gång. Det är annars risk att Lissabonfördragets ratifikation
            med godkännande i Sverige inte får tillräcklig uppmärksamhet.
          </note>
          <note>
            Därför vill jag fylla på med en fråga om vad regeringen och statsrådet
            avser att göra och om man har några särskilda tankar. Hur ska
            man få ut debatten brett om alla de möjligheter som det nya fördraget
            innebär för samarbetet i Europa inte bara fackligt och socialt
            utan också på många andra områden?
          </note>
          <note type="speaker">
            Anf. 80 Statsrådet CECILIA MALMSTRÖM (fp):
          </note>
          <note>
            Fru talman! Tack för frågan. Regeringen precis som ledamöterna
            i Sveriges riksdag som ska ratificera fördraget så småningom har
            ett ansvar att föra ut debatten så mycket som möjligt.
          </note>
          <note>
            Jag ska göra min del av det hela. Jag har rest runt hela landet
            och försöker prata om frågan vid olika typer av lunchmöten som
            allmänheten bjuds in till. Det är förvånansvärt högt deltagande
            på de mötena. Det är också en mängd olika seminarier, besök på
            skolor och föreningar, och så vidare, där man tar upp den här
            frågan.
          </note>
          <note>
            Lissabonfördraget finns också på regeringens uppdrag i en pocketversion
            som alla ledamöter kan läsa hemma och begrunda inför ratificeringen
            i höst. Men naturligtvis har också alla ledamöter i riksdagen
            ansvar att försöka sprida och initiera debatt och diskussion kring
            frågan.
          </note>
          <note>
            Jag menar att det vore väldigt olyckligt om det skulle bli ett
            nej till Lissabonfördraget på grund av ett missförstånd eller
            på grund av att man håller en annan viktig process gisslan och
            att det därigenom skulle vara Sverige som stjälpte detta fördrag
            som kommer att vara bra för Sverige och Europa.
          </note>
          <note>
            Bostadspolitiken
          </note>
          <note type="speaker">
            Anf. 81 BIRGITTA ERIKSSON (s):
          </note>
          <note>
            Fru talman! Jag vill ställa en fråga till Mats Odell om den utredning
            som kom i förra veckan, Allmännyttans villkor och förutsättningar
            . Utredningen föreslår två alternativa förslag. Jag vill bara
            konstatera att det får stora konsekvenser för den svenska bostadspolitiken
            oavsett vilken av modellerna man skulle tycka vore bra.
          </note>
          <note>
            Vi vet att den svenska bostadspolitiken har varit framgångsrik.
            Den har värnat allas rätt till en god bostad till en rimlig kostnad.
            Det sociala ansvaret har funnits. Risken är nu uppenbar att det
            kan raseras och att allmännyttan i sin helhet kommer att avskaffas.
          </note>
          <note>
            Mats Odell sade till Lars Johansson att det inte skulle bli marknadshyra.
            I så fall är utredningen inte mycket att skicka på remiss. Det
            stora i detta är det så kallade efterfrågepåslaget.
          </note>
          <note>
            Jag vill fråga Mats Odell varför vi ska ta fram en ny svensk
            modell. Bruksvärdessystemet har hittills varit framgångsrikt.
            Vad är det för fel på det?
          </note>
          <note type="speaker">
            Anf. 82 Statsrådet MATS ODELL (kd):
          </note>
          <note>
            Fru talman! Tack, Birgitta Eriksson. Jag vet inte vilka kriterier
            som Birgitta Eriksson har för framgång. Hur framgångsrikt är det
            för de 230 000 personer som står i bostadskön i Stockholm?
          </note>
          <note>
            Hur framgångsrikt är det för de 62 kommuner som år 2002 anmälde
            stor bostadsbrist? Det har under den senaste mandatperioden ökat
            så att det år 2006 var 122 kommuner som anmälde bostadsbrist.
            Det var ytterligare 58 kommuner som anmälde allvarlig bostadsbrist
            där de har jobb.
          </note>
          <note>
            Bostadspolitiken är oerhört viktig för att jobbpolitiken som
            den här regeringen mycket framgångsrikt har drivit ska kunna fungera.
            Då kan vi inte sitta stillatigande och tycka att det är framgångsrikt
            när vi har 230 000 människor i kö bara här i Stockholm.
          </note>
          <note>
            Nu kommer det att hända som jag nämnde tidigare i svaret till
            Lars Johansson. Utredningen går ut på remiss, och då får alla
            yttra sig om den. Det finns två förslag i utredningen.
          </note>
          <note>
            Det finns också ett tredje förslag som Sveriges Kommuner och
            Landsting står för. Det är ett intressant förslag som jag vill
            titta närmare på för att se om det är möjligt att lägga det till
            grund för vad jag kallar för en svensk lösning.
          </note>
          <note type="speaker">
            Anf. 83 BIRGITTA ERIKSSON (s):
          </note>
          <note>
            Fru talman! Det låter förhoppningsfullt för SKL. Det var mycket
            kritiskt till utredningens förslag.
          </note>
          <note>
            Det byggs inte hyresrätter. Det byggs bostäder. Men när det gäller
            hyresrätter byggs de inte alls i den utsträckning som behövs.
            Hyresrätten är oerhört viktig för att vi ska ha den rörlighet
            som krävs på en rörlig arbetsmarknad.
          </note>
          <note>
            Jag vet att Mats Odell är en vän av ägarlägenheter. Om det inte
            byggs hyresrätter och man inte håller en rimlig nivå på hyrorna
            kommer segregationen att öka. Det kommer inte att byggas hyresrätter
            i någon större utsträckning, och vi kommer att få problem för
            de människor som har behov av en rimlig bostad.
          </note>
          <note>
            Jag vill ställa en fråga till Mats Odell. Om man gör en förändring
            i systemet och inför någon typ av marknadshyror fastän Mats Odell
            har förnekat det kommer det att påverka besittningsskyddet?
          </note>
          <note type="speaker">
            Anf. 84 Statsrådet MATS ODELL (kd):
          </note>
          <note>
            Fru talman! Jag får försöka att återigen tala om för Birgitta
            Eriksson att det inte kommer att genomföras några förändringar
            förrän vi har haft en bred remissomgång och fått in synpunkter
            från alla tänkbara intressenter om hur förslagen i utredningen
            påverkar bostadsmarknaden.
          </note>
          <note>
            Jag kan försäkra Birgitta Eriksson att vi kristdemokrater och
            hela regeringen har gått i bräschen för att ta bort det hot som
            har funnits för människor som bor i egnahem att de inte ska ha
            råd att bo kvar på grund av att fastighetsskatten steg hela tiden.
          </note>
          <note>
            Skulle vi nu införa ett nytt hot för personer som bor i hyreslägenheter
            så att de skulle få uppleva samma hot? Birgitta Eriksson kan vara
            försäkrad om att så inte kommer att ske.
          </note>
          <note>
            Vi ska nu titta på utredningen. Jag vill också titta noga på
            SKL-förslaget. Det har den fördelen att det finns en bred politisk
            uppslutning för förslaget i styrelsen i Sveriges Kommuner och
            Landsting.
          </note>
          <note>
            Jag vill se om det är möjligt att förena en sådan modell med
            EG-fördraget. Det blir en viktig sak för oss framöver även om
            det inte har utretts av utredaren.
          </note>
          <note>
            Satsning på företagare med utländsk bakgrund
          </note>
          <note type="speaker">
            Anf. 85 MARIE WEIBULL KORNIAS (m):
          </note>
          <note>
            Fru talman! Jag vill rikta min fråga till handelsminister Ewa
            Björling.
          </note>
          <note>
            Handelsministern har nyligen inför riksdagen presenterat sin
            handelspolitiska deklaration som innehöll många bra och nya initiativ
            för handels- och investeringsfrämjandet.
          </note>
          <note>
            En av nyheterna var satsningen på svenska företagare med utländsk
            bakgrund. Jag välkomnar att kompetens hos våra nya svenskar nu
            bättre kommer att tas till vara. Det kan innebära ökade möjligheter
            för svensk export.
          </note>
          <note>
            Dessa företagare har många gånger kontakter och unika kunskaper
            i språk, affärskulturer, politiken på marknaden och inte minst
            om religionens betydelse i de länder de tidigare har varit bosatta
            i.
          </note>
          <note>
            Min fråga till handelsministern är om den här satsningen på svenska
            företagare med utländsk bakgrund är branschspecifik eller särskilt
            inriktad på någon specifik marknad.
          </note>
          <note type="speaker">
            Anf. 86 Statsrådet EWA BJÖRLING (m):
          </note>
          <note>
            Fru talman! Vi är till 50 procent beroende av vår export, eftersom
            50 procent av vår bnp består av export. Det är oerhört viktigt
            för vårt välstånd. Det är också oerhört viktigt att vi ökar vår
            exportandel.
          </note>
          <note>
            Ett sätt att göra det är just att uppmärksamma alla de svenskar
            vi har i Sverige med utländsk bakgrund. De har väldigt mycket
            lättare att ta sig fram i länder där de känner kulturen, kan språket
            och känner till religionen. De har helt enkelt mycket bättre naturliga
            kontakter.
          </note>
          <note>
            Nu har vi satsat på det här sedan tidigt i höstas. Det är en
            kort period att bedöma. Men hittills ser vi att det är en stor
            framgång. Det är stort intresse från svensk sida och det har lyckats
            snabbt ute i världen.
          </note>
          <note>
            Däremot har det inte handlat om specifika områden med specifik
            export inom något annat än dem som vi redan är inriktade på.
          </note>
          <note type="speaker">
            Anf. 87 MARIE WEIBULL KORNIAS (m):
          </note>
          <note>
            Fru talman! Jag tackar handelsministern för svaret. Alla ansträngningar
            för att främja svensk export behövs och är välkomna. Sverige är
            som vi alla vet ett mycket handelsberoende land med ett fåtal
            stora, globala koncerner som klarar sig alldeles utmärkt bra på
            egen hand. Men det är de små och medelstora företagen som kan
            behöva specialkompetens vad gäller språk och annan relevant kännedom
            om specifika marknader för att våga ta steget ut och satsa. De
            företag som i dag satsar kommer att vara morgondagens vinnare.
          </note>
          <note>
            Just i det här projektet med svenska företagare med utländsk
            bakgrund som regeringen nu driver kanske det vore en idé att även
            sprida kunskapen till våra lärosäten högskolor och universitet.
            På det sättet skulle man kunna sprida kunskapen om hur man blir
            entreprenör till människor med utländsk bakgrund. Ser handelsministern
            detta som en möjlig väg?
          </note>
          <note type="speaker">
            Anf. 88 Statsrådet EWA BJÖRLING (m):
          </note>
          <note>
            Fru talman! Jag ska fortsätta där jag avslutade alldeles nyss.
            Det handlar inte om branschspecifika satsningar. Däremot vill
            vi se en större inriktning på små och medelstora företag. Vår
            exportprofil ser till stor del ut så att de tio största företagen
            sköter om 40 procent av vår export. Resten av vår export sköts
            av de 100 största företagen, och väldigt få småföretagare. Många
            svenskar med utländsk bakgrund är just småföretagare, så det är
            ett tydligt tecken i rätt riktning.
          </note>
          <note>
            Vi diskuterar hur man inför ämnet entreprenörskap och hur företagen
            kan gå ut på export på våra högskolor. Men man kan också tänka
            sig att tala om detta mer specifikt i olika nätverk, bland annat
            det som nu skapas av svenskar med utländsk bakgrund just för att
            de har den kompetensen och kan hjälpa andra svenskar att överföra
            den för att fler småföretag ska kunna gå ut på export.
          </note>
          <note>
            Sanering av förorenad mark
          </note>
          <note type="speaker">
            Anf. 89 ALEKSANDER GABELIC (s):
          </note>
          <note>
            Fru talman! Min fråga går till finansminister Anders Borg.
          </note>
          <note>
            Enligt Naturvårdsverket finns det 15 000 platser i vårt land
            som behöver saneras efter miljöskadlig verksamhet. Den som har
            orsakat skadorna är skyldig att sanera. Ibland finns inte företaget
            kvar. Då har nästa markägare ansvaret i stället. Marknaden har
            ansvaret för att lösa detta, och det fungerar också relativt bra
            i storstadsområdena.
          </note>
          <note>
            Men i mindre kommuner går det mycket trögare. Lönsamheten är
            mindre. Möjligheten att söka statliga medel finns, men det krävs
            att kommunerna går in som huvudman för saneringsarbetet och bidrar
            med 10 procent av kostnaden. Den rådande tolkningen av förordningen
            ger inte utrymme för särskilt stora variationer i kommunernas
            åtaganden. Det är skillnad på 1 miljon i kostnader för sanering
            i Boxholm jämfört med till exempel Linköping.
          </note>
          <note>
            Vad jag förstår har regeringen nu aviserat 50 miljoner mindre
            just till detta område saneringen av förorenade områden i budgeten.
          </note>
          <note>
            Min fråga till finansministern är: Vad är det som är så särskilt
            angeläget att man minskar detta med 50 miljoner när verkligheten
            talar för att man behöver resurser för att sanera mark?
          </note>
          <note type="speaker">
            Anf. 90 Finansminister ANDERS BORG (m):
          </note>
          <note>
            Fru talman! Aleksander Gabelic reser en viktig fråga. Det gäller
            miljösanering, som inte minst när det gäller marken är en stor
            och central fråga. Vår regering driver en mycket aktiv miljöpolitik.
            Det gäller en omfattande förbättring av havsmiljön. Det gäller
            omfattande åtaganden i klimatfrågan. Det handlar naturligtvis
            också om att hantera olika markfrågor.
          </note>
          <note>
            Vi kommer att återkomma så småningom med en miljömålsproposition
            där en rad olika frågor kommer att hanteras. Jag föreställer mig
            att vi också kommer att återkomma till frågan om marksanering
            där. Vi kan i dagsläget inte ge några andra besked än dem som
            har givits i budgeten. Det handlar om ett brett arbete där miljöfrågorna
            är prioriterade, inte minst när det gäller klimat och havsmiljö.
          </note>
          <note type="speaker">
            Anf. 91 ALEKSANDER GABELIC (s):
          </note>
          <note>
            Fru talman! Tack för svaret! Jag tycker ändå att det är ett passivt
            svar. Som Naturvårdsverket talar om är det ju 15 000 platser i
            vårt land som behöver saneras.
          </note>
          <note>
            Jag tycker att man ska sätta detta i ett större och bredare perspektiv.
            Det hindrar också entreprenörskap, och det hindrar att man satsar
            på företagande i mindre kommuner. Man använder mark som är förorenad.
          </note>
          <note>
            Jag tycker att det är en märklig signal att man minskar med 50
            miljoner just nu och säger att man eventuellt kommer med mer pengar
            framöver. Jag måste ärligt säga att jag inte riktigt förstår svaret.
          </note>
          <note type="speaker">
            Anf. 92 Finansminister ANDERS BORG (m):
          </note>
          <note>
            Fru talman! Nu tycker Aleksander Gabelic att mitt svar är något
            passivt. Delvis sammanhänger det med att jag är finansminister
            och inte miljöminister. Jag föreställer mig att miljöministern
            hade kunnat ge ett mer omfattande svar än vad jag kan göra. Naturligtvis
            delar jag synen att markfrågorna är viktiga. Jag inser att för
            många kommuner är det en central del av näringspolitiken att få
            använda mark på ett sätt som är attraktivt.
          </note>
          <note>
            Samtidigt har vi grundläggande ansvarsförhållanden där den som
            har förorenat ska ansvara för saneringen. Vi har också ett kommunalt
            ansvar på området. Vilken roll staten ska spela får vi säkert
            anledning att återkomma till.
          </note>
          <note>
            Kostnaderna för att nå klimatmålen
          </note>
          <note type="speaker">
            Anf. 93 DAN NILSSON (s):
          </note>
          <note>
            Fru talman! Min fråga går till finansminister Anders Borg.
          </note>
          <note>
            Jag läste en artikel i går. Rubriken var: Miljarder krävs för
            att nå klimatmål. Det handlade om en rapport som Svenskt Näringsliv
            har tagit fram tillsammans med ett tiotal stora svenska företag.
            Där konstaterar man att kostnaden för att nå klimatmålen kommer
            att uppgå till ca 5 miljarder om året. För de sista 2 procenten
            kommer kostnaderna att tredubblas.
          </note>
          <note>
            Jag ställer frågan till Anders Borg: Har ni tagit del av rapporten?
            Eftersom Anders Borg är finansminister, som han påtalade förut,
            och sitter på penningpåsen undrar jag hur han ställer sig till
            rapporten.
          </note>
          <note type="speaker">
            Anf. 94 Finansminister ANDERS BORG (m):
          </note>
          <note>
            Fru talman! Jag har tagit del av den rapport som Dan Nilsson
            hänvisar till. Det är fråga om att McKinsey har använt en särskild
            metod för att bedöma i vilka delsektorer man kan minska kostnaden
            för koldioxidutsläpp.
          </note>
          <note>
            Jag får dock säga att jag är lite skeptisk till det förhållningssätt
            som Svenskt Näringsliv har i frågan. Det rimliga förhållningssättet
            från oss politiker är att använda generella styrmedel. Sedan är
            det upp till aktörerna i ekonomin att hitta de åtgärder som är
            minst kostnadskrävande.
          </note>
          <note>
            Om vi väljer en teknik där vi pekar ut enskilda sektorer och
            försöker styra dem eller välja ut teknologier kan vi vara säkra
            på att det är förenat med stora samhällsekonomiska kostnader att
            åtgärda klimatproblemen.
          </note>
          <note>
            Om vi väljer generella metoder, våra egna koldioxidskatter och
            andra miljöstyrande mekanismer, att jobba med handelssystemet
            inom EU och därtill att vara öppna för flexibla mekanismer internationellt
            kan vi hantera det här på ett globalt solidariskt sätt, men också
            med relativt sett ringa samhällsekonomiska kostnader. Jag delar
            inte riktigt Svenskt Näringslivs aningen planekonomiska förhållningssätt
            till frågeställningen.
          </note>
          <note type="speaker">
            Anf. 95 DAN NILSSON (s):
          </note>
          <note>
            Fru talman! Tack för svaret! Jag tolkar det så att det inte var
            någon bra rapport som Svenskt Näringsliv har tagit fram. Det var
            intressant att höra.
          </note>
          <note>
            I rapporten tittar man på transporter, avfall, jordbruk och sådana
            saker. Det gäller även ökad användning av biobränslen. Är det
            något som finansministern har tittat djupare på? Regeringen har,
            precis som den före detta regeringen, gjort en satsning på miljöbilar
            med en miljöbilspremie. Problemet med premien är att den bara
            gäller nya bilar. Har ni funderat någonting på hur man skulle
            kunna konvertera de gamla bilarna? Det är ju de som är det stora
            problemet, som jag har uppfattat det.
          </note>
          <note type="speaker">
            Anf. 96 Finansminister ANDERS BORG (m):
          </note>
          <note>
            Fru talman! Problemet med den metod som McKinseykonsulterna väljer
            är att man specifikt tittar på enstaka sektorer. Det handlar till
            exempel om att ett billigt sätt att minska utsläppen är att förbättra
            underhållet av traktorer i jordbruket. Det kan möjligtvis vara
            sant. Men det måste vara ett beslut som fattas av den enskilda
            jordbrukaren utifrån de generella styrmedel som vi använder. Det
            kan handla om gröna certifikat när vi vill gynna till exempel
            olika typer av alternativ energi. Det kan handla om miljöbilar
            när vi vill få fram bättre nya bilar. Det kan handla om fordonsskatt
            eller något annat som påverkar gamla bilar. Det kan handla om
            generella CO2-skatter och om den handlande sektorn.
          </note>
          <note>
            Jag tror helt enkelt inte att man ska ge sig in i enskilda branscher
            med regleringar eller subventioner utan att man bör arbeta mycket
            mer generellt.
          </note>
          <note>
            Biobränslena är en viktig del när det gäller att vi ska ha 20
            procent förnybar energi som vi har lovat via EU. Sverige har också
            framhållits av kommissionen som en viktig förebild i det arbetet.
          </note>
          <note type="speaker">
            Anf. 97 TREDJE VICE TALMANNEN:
          </note>
          <note>
            Med detta hinner vi inte fler frågor i dag. Dagens frågestund
            är därmed avslutad. Jag tackar närvarande ministrar och statsråd
            för medverkan i dagens frågestund.
          </note>
          <note>
            7 § (forts. från 5 §) Handlingsplan för att bekämpa mäns våld
            mot kvinnor, hedersrelaterat våld och förtryck samt våld i samkönade
            relationer (forts. JuSoU1)
          </note>
          <note type="speaker">
            Anf. 98 ESABELLE DINGIZIAN (mp) replik:
          </note>
          <note>
            Fru talman! Inge Garstedt pratade om ökad samverkan. Det är väldigt
            bra. Det är i och för sig ingen nyhet. Det föreslogs redan i kvinnofridspropositionen.
            Utredningen Slag i luften konstaterade i sin utvärdering att den
            samverkan som hade förekommit inte hade varit institutionaliserad
            utan mer i projektform. Nu har ni i er handlingsplan deklarerat
            att ni tänker ta itu med det här.
          </note>
          <note>
            Jag har ringt runt till några länsstyrelser och frågat hur det
            fungerar. Det jag har fått veta är inte så särskilt upphetsande.
            Man har väldigt lite resurser, och man befarar att de inte kommer
            att räcka till en samverkan värd namnet. Hur ser Inge Garstedt
            på det?
          </note>
          <note type="speaker">
            Anf. 99 INGE GARSTEDT (m) replik:
          </note>
          <note>
            Fru talman! Vi hörde tidigare i dag jämställdhetsministern tala
            om de resurser som är anslagna till handlingsplanen. Jag förutsätter
            att departementet och hon kommer att följa upp det här så att
            länsstyrelserna får de resurser som behövs. Men vi vet ju att
            det ibland inte är resurser som krävs, utan det krävs vilja. Det
            är så lätt att skylla på någonting annat. Du hänvisade till Kvinnofridsutredningen.
            Resultatet av den var inte alltför lustigt när den utvärderades
            2004. Jag vågar nästan garantera att resultatet av den här handlingsplanen
            kommer att bli kolossalt mycket bättre mycket snabbare.
          </note>
          <note type="speaker">
            Anf. 100 ESABELLE DINGIZIAN (mp) replik:
          </note>
          <note>
            Fru talman! Jag är den första att gratulera er om ni verkligen
            får det resultat som vi alla vill ha. Problemet är att det finns
            ett motstånd, och det måste vi beakta när vi sätter in våra resurser.
            Det är en självklarhet att det inte bara handlar pengar, som du
            säger, men när en ska ta hand om två län känns det inte speciellt
            mäktigt. Jag tycker att man måste ta till vara de erfarenheter
            som finns. Jag sade också till ministern att ni dessvärre inte
            har gjort det.
          </note>
          <note>
            Er idé bygger väldigt mycket på att det inte har gjorts så mycket,
            men nu ska det göras minsann och nu kommer ni att upptäcka enorma
            förändringar. Jag tycker att det fattas en ödmjukhet hos er där
            man säger att det har gjorts mycket, vi tänker fylla på och vi
            hoppas att vi når ett resultat. Det saknar jag hos er.
          </note>
          <note type="speaker">
            Anf. 101 INGE GARSTEDT (m) replik:
          </note>
          <note>
            Fru talman! Det är lite svårt att kommentera påståendet att det
            saknas ödmjukhet i en handlingsplan som vi ska lägga till handlingarna
            här i riksdagen i dag och som sedan ska verka. Jag tror inte att
            man ska vara alltför ödmjuk och alltför mjuk, utan vi vill se
            resultat. Då ska man väl vara ganska tuff, annars händer det ingenting.
            Det har vi sett exempel på tidigare, även om det har gjorts en
            del.
          </note>
          <note type="speaker">
            Anf. 102 Statsrådet MARIA LARSSON (kd):
          </note>
          <note>
            Fru talman! Tack för möjligheten att få göra ett sådant här våldsamt
            inbrott på talarlistan! Jag är glad att få komma hit. Jag hittade
            ett litet rum av tid trots att mycket annat var inplanerat. Tack
            så mycket för vänligheten! För mig som ansvarig för en del av
            den här propositionen det som ligger inom ramen för socialtjänstlagen
            kändes det så viktigt att jag gärna ville försöka medverka i den
            här debatten.
          </note>
          <note>
            Den 20 januari 2008 uppmärksammade vi sexårsdagen av Fadime Sahindals
            död. Det var en manifestation mot det hedersrelaterade våldet.
            Det är mycket bra att det blev en ny manifestation på sexårsdagen.
            Alltför ofta upplever vi att en tragisk händelse bara blir ett
            lysbloss som flammar upp medialt och opinionsmässigt just när
            det händer. Då skrivs det. Då manifesteras det i hela landet.
            Men efter några dagar har medieljuset och människors uppmärksamhet
            vänts åt ett annat håll. Det är viktigt att debatten pågår hela
            tiden.
          </note>
          <note>
            Vi vet att över 25 000 fall av misshandel av kvinnor anmäldes
            2006. Ändå svarar det förmodligen bara för en liten del av det
            som verkligen sker. Många barn, kanske 200 000, har sett sin mamma
            misshandlas. Brottsförebyggande rådet uppskattar att inte mer
            än 25 procent av våldet anmäls till polisen. Vi pratar om en enormt
            stor dold kriminalitet. Det skedde drygt 4 000 våldtäkter 2006.
            I genomsnitt sker mord på 17 kvinnor varje år av en närstående
            man.
          </note>
          <note>
            Den mest grundläggande rättigheten är rätten att leva, att skyddas
            från våld och död. Där misslyckas man i många länder, men vi kan
            enkelt konstatera att vi misslyckas också i vårt land.
          </note>
          <note>
            Pela Atroshi och Fadime Sahindal var två unga kvinnor som ville
            välja sin livspartner och sitt eget liv. För det fick de plikta
            med sitt liv.
          </note>
          <note>
            Carina, Liselotte, Fariba och Helena är fyra kvinnor vars personliga
            öden jag har fått ta del av i detalj. Namnen är fingerade. De
            har levt med våldet närvarande i sin vardag, i sin nära relation,
            under många år. Det är ett stycke svensk verklighet.
          </note>
          <note>
            Det är enkelt att rada upp förskräckande exempel. Det är svårt
            att sätta sig in i en annan människas situation, att förstå och
            att kunna hjälpa. Det är svårt att inse hur en sådan verklighet
            präglar Carinas, Liselottes, Faribas och Helenas vardag, hur man
            är räddare för att bryta upp än för att stanna, hur lyhördheten
            växer när aggressivitet utlöses, hur livet blir helt präglat av
            att försöka undvika aggressiviteten, hur man ändå misslyckas med
            det och hur självförtroendet successivt bryts ned.
          </note>
          <note>
            Det är också svårt att föreslå lösningar för hur mäns våld mot
            kvinnor kan minska, ja, upphöra. Vi har arbetat politiskt tillsammans
            med frågan i många år. Socialtjänsten har försökt i alla landets
            kommuner. Kvinno- och tjejjourer har startats och gjort en ovärderlig
            insats. Ändå är inte statistiken bättre. Det är lätt att tappa
            tilltron till att lösningen finns.
          </note>
          <note>
            Men jag skulle vilja säga att ju mer vi vet och ju mer vi förfäras
            av siffrorna, desto viktigare blir det att söka vidare efter bättre
            metoder i det preventiva arbetet, i frivilligarbetet, i det juridiska
            arbetet och i det behandlande arbetet. Vi ska öka vår kunskap.
            Vi ska ta vara på forskning, vi ska förnya våra metoder så att
            vi mycket bättre klarar att förebygga att våldet sker, att stödja
            kvinnor som ändå utsätts och att behandla män så att de inte återfaller.
          </note>
          <note>
            Frågorna om våld mot kvinnor handlar också om insikt och om utbildning.
            Det jobbar många organisationer och frivilliga krafter med. Det
            handlar också om att det ska finnas stöd och hjälp i den aktuella
            situationen. När en utsatt kvinna ringer till kvinnojouren måste
            det finnas någon som lyfter luren. Regeringen vill stötta det
            arbetet.
          </note>
          <note>
            Det är viktigt att vi håller ut och att vi håller på. När vi
            ser en tydlig kränkning av mänskliga rättigheter får vi inte tystna
            förrän vi har hittat sättet att förebygga att det händer igen.
            Inte förrän metoderna och verktygen lokalt är på plats och i funktion
            för att praktiskt, systematiskt och uthålligt arbeta för att få
            det hedersrelaterade våldet och mäns våld i övrigt mot kvinnor
            att upphöra kan vi känna oss lugnare.
          </note>
          <note>
            Därför är jag stolt och glad över att vi nu i regering och riksdag
            har det här betänkandet på plats, Handlingsplan för att bekämpa
            mäns våld mot kvinnor, hedersrelaterat våld och förtryck samt
            våld i samkönade relationer . Det är inte slutet på resan på något
            sätt, men det är att komma framåt i arbetet.
          </note>
          <note>
            Min ministerkollega Nyamko Sabuni har tidigare presenterat handlingsplanens
            innehåll, varför jag kommer att begränsa mig till ett antal åtgärder
            som jag har ministeransvar för.
          </note>
          <note>
            Vi har skärpt socialtjänstlagen så att kommunernas ansvar för
            kvinnor och barn under 18 år som utsätts för eller bevittnar våld
            blir tydligare. Vi vet att det finns 160 kvinnojourer i landets
            290 kommuner. Alla dessa gör en fantastisk insats, merparten på
            ideell basis. Kvinna till kvinna räcker livlinor ut genom kvinnojourernas
            arbete.
          </note>
          <note>
            Oavsett var man bor i vårt land ska stöd och hjälp finnas. Kommuner
            kan samarbeta, men ändringen i socialtjänstlagen innebär att ett
            bör ändras till ett ska. Man ska hjälpa kvinnor som utsätts för
            våld och barn som bevittnar våld. Och vi uppmuntrar och uppmanar
            kommunerna till ett samarbete med frivilligorganisationerna.
          </note>
          <note>
            I samband med skärpningen får kommunerna också utvecklingsmedel.
            Avsikten är att de ska komma frivilligorganisationerna till del.
            Beträffande de 109 miljoner som finns under 2008 ställer vi upp
            riktlinjer för hur medlen får användas. Bland annat ställs krav
            på att kommunerna på olika sätt stöder frivilligorganisationerna.
            Kommunen förväntas inom ramen för satsningen stödja frivilligorganisationernas
            ordinarie verksamhet men också verka för att den utvecklas och
            att stimulera nya frivilligorganisationer att starta verksamhet
            när sådan inte finns. De här utvecklingsmedlen ska Socialstyrelsen
            och länsstyrelsen sedan följa upp och utvärdera, och det är viktigt
            att vi utvärderar hur medlen används.
          </note>
          <note>
            Jag vill gärna understryka vikten av att detta nya krav inte
            får betyda att de ideella organisationernas roll minskas. Tvärtom
            vill jag se att de får en större roll. Sveriges Kvinnojourers
            Riksförbund har presenterat en handbok med mycket matnyttig information
            för alla som arbetar med att stödja kvinnor som utsätts för våld.
            Den gör det lätt att starta och är en vägvisare under resans gång.
            Det är ett exempel på vad de ideella krafterna på det här området
            åstadkommer.
          </note>
          <note>
            Socialstyrelsen och Institutet för utveckling av metoder i socialt
            arbete, IMS, har fått i uppdrag att ta fram en vägledning som
            kan vara till hjälp för socialtjänsten i kommunerna. Bland annat
            ska kvalitetssäkrade bedömningsinstrument tas fram för socialtjänstens
            arbete. Vi vet att kommunerna bedömer kvinnors behov väldigt olika,
            och avsikten med stödet är att bedömningarna ska kunna bli mer
            lika.
          </note>
          <note>
            Jag vill tydligt slå fast att ambitionshöjningen ska leda till
            en bättre verksamhet på kommunnivå. Alla kommuner ska ha sådan
            beredskap att man kan hjälpa när det behövs, och strävan är att
            mer likvärdiga bedömningar ska göras i hela landet.
          </note>
          <note>
            Vi arbetar hårt för att socialtjänstens arbete i sin helhet ska
            bli mer kunskapsbaserat och för att metodutvecklingen ska ta fart.
            Därför har vi gett i uppdrag till Socialstyrelsen att förbättra
            kunskapsstödet när det gäller socialtjänstens arbete med våldsutsatta
            kvinnor och barn som bevittnar våld. Vi behöver mer kunskap om
            vad som fungerar och vad som inte fungerar i praktiken.
          </note>
          <note>
            En särskild utredning om kunskapsutveckling inom socialtjänsten
            har nyligen lämnat förslag på hur de statliga resurser som avsätts
            till socialtjänstens verksamhetsområde på bästa sätt ska kunna
            stödja just kunskapsutvecklingen. Regeringen vill skynda på utvecklingen
            mot öppna jämförelser. Det gäller både inom hälso- och sjukvården
            och inom socialtjänsten. Därför har Socialstyrelsen fått ett uppdrag
            att tillsammans med SKL utveckla ett nationellt system för öppna
            jämförelser. Då kan man systematiskt dra lärdom av vilka insatser
            som leder till framgångar och på så sätt skapa drivkrafter inifrån
            systemet självt.
          </note>
          <note>
            Socialstyrelsen har också fått i uppdrag att utveckla metoder
            inom socialtjänsten för att stödja våldsutsatta kvinnor. Det gäller
            bland annat dem som finns i missbrukarkretsar, där det inte är
            ovanligt att kvinnor utnyttjas på olika sätt. I dag har regeringen
            beslutat om en missbrukarvårdsstrategi. Alla insatser vi kan göra
            för att minska alkohol- och drogmissbruket och förbättra missbrukarvården
            minskar också våldet mot kvinnor.
          </note>
          <note>
            Mäns våld mot kvinnor är ett mångfasetterat problem. Vi måste
            lära oss att förstå och behandla de mekanismer som gör att våldet
            uppstår. Insatser som riktar sig till våldsutövande män är en
            viktig del i arbetet för att bekämpa och förebygga våld. Därför
            har IMS fått i uppdrag att utvärdera och utveckla befintliga arbetssätt
            som vänder sig till män som utövar våld. Ett sådant uppdrag ska
            redovisas i juli 2010. Bara genom att män slutar slå kan vi långsiktigt
            lösa problemet.
          </note>
          <note>
            Jag vill införa en noggrann utredning av varje kvinnas dödsfall
            där våldet utförts av någon i familjen. Det syftar till att förebygga
            att det sker igen. Socialstyrelsen har i uppdrag att utreda förutsättningarna
            för att införa ett sådant system, och arbetet med de mänskliga
            haverierna är också oerhört centralt.
          </note>
          <note type="speaker">
            Anf. 103 ESABELLE DINGIZIAN (mp) replik:
          </note>
          <note>
            Fru talman! Det är glädjande att folkhälsoministern är här i
            dag, för det här är i allra högsta grad ett folkhälsoproblem.
          </note>
          <note>
            Jag har tidigare i dag pratat om kommunernas ansvar och berättat
            att vi från Miljöpartiet är missnöjda med den nya socialtjänstlagen
            eftersom vi menar att den inte är absolut. Det ska beaktas att
            regeringen inte valde att ta utredningens förslag med bara ska.
          </note>
          <note>
            Jag har varit ute och lyssnat i en del kommuner. Dessvärre finns
            det fortfarande kommuner, som ni bör ha kontakt med från alliansen,
            som inte ens har ändrat i sina egna handlingsplaner efter det
            att socialtjänstlagen blev ändrad. Man har inte vidtagit några
            som helst åtgärder för att förbättra det extra ansvar som man
            har fått. Jag undrar vad ministern tänker göra åt det.
          </note>
          <note>
            Sedan talar ministern om ökad kunskap. Det är jättebra. Jag undrar
            om ministern har en könsmaktsförståelse själv när hon pratar om
            kunskap eller vilket slags kunskap det är som ministern pratar
            om. Att öka kunskapen tycker jag själv naturligtvis är väldigt
            väsentligt, men som jag har sagt tidigare här i dag har jag också
            upptäckt att det inte bara handlar om kunskap. Intresset ute i
            kommunerna är väldigt lågt. Det här det har man sagt länge betyder
            att det finns ett mycket stort motstånd där ute. Hur tänker ministern
            tackla det?
          </note>
          <note type="speaker">
            Anf. 104 Statsrådet MARIA LARSSON (kd) replik:
          </note>
          <note>
            Fru talman! Det var många stora och, vad gäller en del av dem,
            inte alldeles lätta frågor. Det här är, skulle jag vilja säga,
            som med all annan ny lagstiftning. Det tar tyvärr ett visst mått
            av förberedelsetid innan det kommer på plats ute i kommunerna.
            Trots att lagstiftningen har varit i bruk ett tag ser jag också
            behovet av att intensifiera informationsinsatserna om vad som
            gäller.
          </note>
          <note>
            Det är ofrånkomligt att en skärpning av socialtjänstlagen har
            skett. Att ändra ett bör till ett ska har betydelse. Det som är
            glädjande är att det finns ett intresse från Sveriges Kommuner
            och Landstings sida som jag tydligt möter. Vi har ett gott samarbete
            med dem naturligtvis på det nationella planet men innan det implementeras
            ned i varje kommun kan det ta tid. Det är naturligtvis inte rimligt.
            En lagstiftning ska egentligen vara på plats från den dag den
            beslutas att införas. Men det här är de faktiska förhållanden
            som vi har sett så många gånger.
          </note>
          <note>
            Jag skulle vilja säga att vi alla har ett ansvar för att informera
            våra respektive partier när det gäller kommunpolitiken, att ta
            tag i frågan och se till att saker händer. Det gör jag när jag
            träffar mina kommunpolitiker. Där har vi ett gemensamt ansvar
            att se till att saker händer betydligt fortare.
          </note>
          <note>
            Sedan var det frågan om kunskap. Vi kallar det här för en handlingsplan.
            Det är inte utan anledning vi gör det. Vi har talat oerhört mycket
            i många år om teoribildning. Vi måste komma förbi den och säga
            att kunskap behövs inte minst när det gäller metodutveckling.
            Där har vi stått rysligt stilla. Det är det som saknas, nämligen
            de handfasta metoderna som vi vet har både god kvalitet och leder
            till avsedd effekt när vi använder dem. De är en trygghet att
            den typen av metodstöd finns för handen för socialtjänstens alla
            medarbetare och för frivilligorganisationen. Där behöver göras
            mer arbete som har sitt ursprung och sin grund i tillgänglig forskning.
          </note>
          <note type="speaker">
            Anf. 105 ESABELLE DINGIZIAN (mp) replik:
          </note>
          <note>
            Fru talman! Kunskap behövs, inte bara om metoder utan också om
            förståelsen. Vad ska dessa metoder bygga på? Om jag tolkar ministern
            rätt har ministern ingen könsmaktsförståelse utan hon söker metoder
            som grundar sig på något helt annat.
          </note>
          <note>
            Jag tar mitt fulla ansvar. Det är därför jag ber mina egna att
            väcka interpellationer till de ansvariga så att frågan lyfts upp
            på dagordningen.
          </note>
          <note>
            Det är kanske inte riktigt ministerns område, men eftersom ministern
            ändå är minister vill jag fråga om vården. Det finns många kvinnor
            som snurrar runt i vårdsystemet. Förmågan att upptäcka dem i vården
            är dålig. Vi har föreslagit screening inom mödravården. Där har
            den borgerliga alliansen sagt nej. Jag undrar vad ministern har
            för uppfattning om att den borgerliga majoriteten har sagt nej.
          </note>
          <note type="speaker">
            Anf. 106 Statsrådet MARIA LARSSON (kd) replik:
          </note>
          <note>
            Fru talman! Inga könsmaktskunskaper jag får tacka för den betygssättningen.
            Jag tror dock att den är något förhastad, även om vi inte har
            tid att fördjupa den diskussionen här. Det är naturligtvis alltid
            intressant att ha en kunskapsgrund som har sitt ursprung i någon
            form av samhällsanalys. Det är en nödvändighet för att fatta politiska
            beslut. Det är naturligtvis den grund vi alltid ska gå tillbaka
            till. Jag hoppas verkligen att vi båda har gjort den hemläxan.
            För egen del kan jag svara att jag har gjort den.
          </note>
          <note>
            Sedan var det vården och screeningprogram. När något så omfattande
            som screeningprogram ska införas måste det finnas en bra vetenskaplig
            grund, det vill säga att det är en framgångsrik metod. Det är
            inte direkt mitt ansvarsområde, men där har vi inte funnit att
            det finns tillräckligt mycket underlag för att sätta i gång den
            typen av verksamhet.
          </note>
          <note type="speaker">
            Anf. 107 EVA OLOFSSON (v) replik:
          </note>
          <note>
            Fru talman! Tack, minister Maria Larsson, för att du har kommit
            hit! Det är roligt.
          </note>
          <note>
            Det är bra att hedersrelaterat våld är med i handlingsplanen.
            Jag brukar träffa dem som jobbar med hedersrelaterat våld på länsstyrelsen
            då och då. Jag har fått med mig att de efterlyser nationella riktlinjer
            för hur man ska jobba med hedersrelaterat våld i socialtjänsten.
            Nu får varje socialtjänst uppfinna sina egna riktlinjer. En del
            blir bra, de lånar av varandra, en del har inga alls. Det blir
            alltså lite av ett lotteri vilken hjälp man får och vilka kunskaper
            som finns.
          </note>
          <note>
            Kan ministern ta initiativ till riktlinjer när det gäller socialtjänstens
            arbete med hedersrelaterat våld?
          </note>
          <note>
            Jag vill ta upp en grupp som inte har nämnts alls i handlingsplanen,
            nämligen de gömda och papperslösa kvinnorna. De är utsatta. De
            har fått nej på asylansökan eller befinner sig här utan tillstånd.
            De har alltså inte möjlighet att jobba och få en inkomst. De blir
            lätt sexuellt utnyttjade och utsatta för våld och övergrepp. De
            har då ingenstans att gå annat än till Röda Korsets läkarmottagning
            eller de mottagningar som jobbar ideellt.
          </note>
          <note>
            Nu vet jag att kd har varit aktivt när det gäller flyktingfrågor.
            Göran Hägglund säger att han tycker att papperslösa gömda ska
            ha rätt till hälso- och sjukvård, men det har inte alliansregeringen
            sagt.
          </note>
          <note>
            Jag har pratat med dem som jobbar på Röda Korsets mottagning.
            De säger att de träffar många utsatta kvinnor. Det är kvinnor
            som lever i ett kaos. De har det svårt eftersom de lever gömda.
            De är utsatta för hot, våld eller övergrepp, och de har ingenstans
            att vända sig. Det är inte bara sjukvård dessa kvinnor behöver,
            utan de skulle behöva ha en fristad där de kan bryta en våldsrelation
            och faktiskt få leva skyddat och ta ställning till vad de kan
            göra med sina liv.
          </note>
          <note type="speaker">
            Anf. 108 Statsrådet MARIA LARSSON (kd) replik:
          </note>
          <note>
            Fru talman! Det är ungefär som när jag presenterade missbrukarstrategin
            tidigare i dag. Den innehåller en rad olika åtgärder. Samma sak
            gör denna handlingsplan. Men det finns alltid ett intresse att
            titta efter vad som saknas och vad som ändå inte finns med.
          </note>
          <note>
            Handlingsplanen pekar tydligt i riktning framåt. Vi tar många
            viktiga steg som jag tror kan bli betydelsefulla. Sedan återstår
            naturligtvis alltid saker att göra, och man får återkomma till
            en del saker.
          </note>
          <note>
            Riktlinjearbetet pågår ständigt. Vi använder oss ständigt av
            vår myndighet Socialstyrelsen för att ta fram nya riktlinjer för
            delar av socialtjänstens arbete.
          </note>
          <note>
            Det är alldeles riktigt att det inte finns några riktlinjer för
            det hedersrelaterade våldet. Det beror naturligtvis delvis på
            att det här är ett problem som vi talade lite om i kammaren för
            tio år sedan. Det är ett problem som säkert har funnits under
            lång tid men som vi politiskt dröjde länge med att uppmärksamma.
            Det gör naturligtvis att tillgången till statistik, kunskap om
            hur det ser ut och vad som kan vara verksamma metoder, vilka metoder
            som har prövats och vilken forskning som finns är begränsad. När
            man utarbetar riktlinjer tar man spjärn i tillgänglig forskning.
            Man använder sig av den beprövade erfarenhet som finns på fältet.
            Utifrån den kan man göra riktlinjerna. Det är anledningen till
            att det inte finns några riktlinjer. Det har hittills funnits
            för lite att hämta kunskap och erfarenhet ur.
          </note>
          <note>
            Jag tror inte att vi är riktigt framme vid det kunskapsläget
            när det faktiskt är möjligt att ta fram riktlinjer än. När riktlinjerna
            kommer på plats ska man veta att om man använder sig av dem ger
            det både god kvalitet och avsedd effekt. Tyvärr är vårt kunskapsläge
            inte där än där det är möjligt.
          </note>
          <note>
            Papperslösa flyktingar är ett stort problem. Här kan rymmas våldsproblem,
            och här kan rymmas andra problem. Här handlar det naturligtvis
            om att arbeta politiskt med frågan och att arbeta som medmänniskor
            för att erbjuda hjälp och stöd till dem som finns runt omkring
            oss i vår närhet.
          </note>
          <note type="speaker">
            Anf. 109 EVA OLOFSSON (v) replik:
          </note>
          <note>
            Fru talman! Vad gäller riktlinjer kan jag kort säga att till
            exempel Lärjedalens socialkontor i Göteborg länge har haft kvalificerade
            riktlinjer och stor kunskap. Det finns på sina håll, men det finns
            många ställen där det brister i hur man jobbar. Det vore bra om
            det kom i gång ett sådant jobb.
          </note>
          <note>
            Jag vill återkomma till de papperslösa gömda kvinnorna. Jag tycker
            att det är viktigt att gömda och papperslösa barn har skolan som
            fristad. Jag tycker att vi politiskt skulle kunna enas om att
            papperslösa gömda kvinnor som har blivit våldtagna, misshandlade
            och lever under hot skulle kunna ha en kvinnojour som fristad.
            De kan inte vända sig till myndigheterna utan att riskera att
            bli utvisade. För mig är det inte viktigast om det står med i
            handlingsplanen eller inte. Det är bra om vi kan hitta en gemensam
            politisk vilja att nå dit. Röda Korset säger att när dessa kvinnor
            lever under hot och i kaos kan de inte ta ställning till någonting.
            De kan inte ta ställning till om de ska återvända eller inte,
            och det kan vara barn inblandade. Då blir hela livet en snurr.
            De skulle behöva lugn och ro, få veta att de lever i trygghet
            och kunna börja ta ställning till vad de ska göra av sitt liv.
          </note>
          <note>
            Det är egentligen den frågan jag vill ställa: Är det inte dags
            att vi tar en sådan politisk inriktning?
          </note>
          <note>
            Sedan skulle jag naturligtvis vilja fråga Maria Larsson varför
            det inte finns konkreta åtgärder när det gäller mäns våld mot
            äldre kvinnor i handlingsplanen. Det finns pengar avsatta för
            utbildning för andra personalgrupper när det gäller våld mot kvinnor
            med funktionsnedsättning men inte inom äldreomsorgen. Vi vet att
            äldre kvinnor är utsatta för våld, mer grövre våld och mer sexualiserat
            våld än män, men också att flera kvinnor har trauman efter att
            tidigare i sitt liv ha varit utsatta för våld.
          </note>
          <note>
            Det skulle verkligen behövas avsatta pengar för att ge kunskap
            till äldreomsorgens personal så att de kan ge stöd, ta tag och
            agera.
          </note>
          <note type="speaker">
            Anf. 110 Statsrådet MARIA LARSSON (kd) replik:
          </note>
          <note>
            Fru talman! Äldre kvinnor finns med i uppdraget till Socialstyrelsen
            att möta behovet av kunskapsstöd i socialtjänsten.
          </note>
          <note>
            När det gäller de papperslösa kvinnorna som har behov av stödinsatser
            finns det en särskild poäng i att vi uppmanar kommunerna att samarbeta
            med frivilligorganisationerna i fråga om våld mot kvinnor, nämligen
            att kvinnor ska kunna ta kontakt med en kvinnojour, därför att
            det är inte någon myndighet. Man kan ha en direktkontakt med en
            kvinnojour, men man har naturligtvis inte alltid kunskap om att
            sådana finns tillgängliga. Att bygga upp särskilda kvinnojourer
            i det här avseendet låter sig inte riktigt göras ur geografisk
            synvinkel.
          </note>
          <note>
            Jag tror att det är väldigt centralt att kommunerna arbetar tillsammans
            med frivilligorganisationerna. Vi vet att många kvinnor, såväl
            papperslösa flyktingar som svenska kvinnor, i ett första skede
            drar sig att ta kontakt med en myndighet. Det är därför vi är
            så tydliga med att säga att det samarbetet är nödvändigt och ska
            vara en förutsättning också för de 109 miljoner som finns anslagna.
          </note>
          <note type="speaker">
            Anf. 111 ELISEBEHT MARKSTRÖM (s) replik:
          </note>
          <note>
            Fru talman! Välkommen, folkhälsominister Maria Larsson! Vår debatt
            har pågått några timmar, och vi är glada att du har kunnat komma
            nu efter frågestunden.
          </note>
          <note>
            En hel del av de åtgärder som det talas om i handlingsplanen
            ryms under folkhälsoministerns ansvarsområde. Man kan säga att
            bland annat socialtjänstlagen hör dit, även om ni är fler på området.
            Det talas om att också anhöriga och närstående ska kunna få stöd
            och hjälp. Såvitt jag vet är det få kommuner om ens någon som
            har utvecklat stöd åt anhöriga eller närstående till brottsoffer.
            Det är egentligen så det står, och det är brottsoffer vi talar
            om nu.
          </note>
          <note>
            Jag tror att det skulle vara väldigt välkommet att ministern
            tar ett initiativ och försöker få kommunerna att utveckla det
            stödet, antingen på egen hand, i egen regi, eller tillsammans
            med frivilligorganisationerna. Kring varje familj där det förekommer
            våld finns det ett antal personer som far illa och som lever i
            osäkerhet. Det kan naturligtvis gälla både föräldrar och utflugna
            barn och så vidare. Jag tror att ministern förstår vad jag menar.
            Det är det ena.
          </note>
          <note>
            Det andra är barnperspektivet. Det finns med som ett övergripande
            anslag, men jag saknar de konkreta åtgärderna i handlingsplanen.
            Det är inte så att bara för att vi säger barnperspektiv blir det
            ett barnperspektiv. Också där skulle jag vilja höra några ord
            från ministern: Hur har ni tänkt att barnperspektivet verkligen
            ska lyftas fram i det här arbetet?
          </note>
          <note type="speaker">
            Anf. 112 Statsrådet MARIA LARSSON (kd) replik:
          </note>
          <note>
            Fru talman! Jag tycker att barnperspektivet har tydliggjorts
            väldigt mycket genom att vi i lagtexten skriver in att insatserna
            ska omfatta också barn som bevittnar våld. Det har över huvud
            taget inte funnits med innan. Det är verkligen att tillföra barnperspektivet
            till socialtjänstlagen.
          </note>
          <note>
            Jag vill verkligen hålla med Elisebeht Markström om vikten av
            att se situationen runt den drabbade kvinnan, att se de anhöriga
            som en del av det som har skett. Över huvud taget tror jag att
            vi måste ha mycket mer av det här betraktelsesättet när det gäller
            flera av våra samhällsproblem.
          </note>
          <note>
            Det är anledningen till att vi är på gång att skärpa lagstiftningen
            när det gäller äldre och anhörigvård, därför att den är så central.
            Det är anledningen till att vi i den missbrukarstrategi som vi
            har lagt fram tydligt säger att vi i högre grad måste uppmärksamma
            de närstående. De är ofta en del av lösningen. De kan vara i behov
            av stöd och hjälp på ett tydligt sätt.
          </note>
          <note>
            Jag tycker att det här ska genomsyra varje insatsområde inom
            socialtjänsten, att se den nära omgivningen både som i behov av
            stöd och hjälp ibland och som någonting som kan vara en del av
            lösningen.
          </note>
          <note>
            Här handlar det väldigt mycket om barnen och barnperspektivet.
            Jag känner mig väldigt glad för att precis den här skärpningen
            och den här skrivningen har kommit till. Den ger en tydlig signal
            ut till kommunerna och skapar förutsättningar för att barnen som
            finns runt omkring, som har bevittnat våld, som har funnits med
            och som naturligtvis har tagit skada av det också inräknas i dem
            som ska få stöd och hjälp.
          </note>
          <note type="speaker">
            Anf. 113 ELISEBEHT MARKSTRÖM (s) replik:
          </note>
          <note>
            Fru talman! Vi har fört fram en idé, som vi egentligen har norpat
            från förra mandatperiodens opposition, nämligen att barn som bevittnar
            våld borde vara målsägande. Vi vill att den frågan utreds. Vi
            säger inte att det ska vara så, men vi vill att det utreds. Det
            beror naturligtvis på att vi vill flytta fram barnets position.
          </note>
          <note>
            Vi gjorde en rad förändringar på det här området under förra
            mandatperioden, men det har visat sig inte vara tillräckligt.
            Det är fortfarande så att barn som upplever våld inte uppmärksammas,
            inte i rättsprocessen och inte av personal som arbetar med barn
            jag tänker närmast på anmälningsplikten i skolan, förskolan och
            så vidare.
          </note>
          <note>
            Det krävs kraftfulla insatser för att få det här att fungera.
            Vuxnas behov tränger sig ofta före barns, och det är så tydligt
            just när det gäller den här gruppen barn. Det är många kommuner
            som fortfarande inte har något strukturerat arbete för barn som
            har bevittnat våld. Det kan finnas när det gäller barn till missbrukare
            och barn till psykiskt sjuka föräldrar, men den här gruppen barn
            är fortfarande osynliggjord.
          </note>
          <note>
            Det behövs verkligen initiativ på det här området. Jag är glad
            att folkhälsoministern har samma perspektiv, men det saknas fortfarande
            konkreta åtgärder som går att stämma av.
          </note>
          <note>
            En annan fråga som jag vill ta upp, även om sekunderna tickar,
            är frågan om behandling av män. Ministern har nyss redogjort för
            IMS uppdrag att utvärdera de behandlingsformer som finns för män.
            Det är inga konkreta åtgärder. Hur ser utbyggnadsplanerna ut när
            det gäller möjligheterna att starta och driva samtalsmottagningar
            för män som ännu inte har begått brott? Vi vet alla att det finns
            inom kriminalvården, men de flesta män finns utanför kriminalvården
            och det är där behovet är stort.
          </note>
          <note type="speaker">
            Anf. 114 Statsrådet MARIA LARSSON (kd) replik:
          </note>
          <note>
            Fru talman! Jag ska försöka hinna besvara bägge frågorna.
          </note>
          <note>
            Ja, barnperspektivet har stärkts, och det har tagit ett konkret
            uttryck i lagtext. Jag vill mena att det har betydelse, återigen.
          </note>
          <note>
            Det har den betydelsen att också tillsynsmyndigheten måste följa
            upp det här. Vi har nu gett ett utökat tillsynsuppdrag till länsstyrelserna
            att titta på hur situationen ser ut för våldsdrabbade kvinnor
            och nu också när det gäller barn som bevittnar våld.
          </note>
          <note>
            Att låta barn som bevittnar våld bli målsägande skulle vara att
            skapa en helt ny juridisk konstruktion, eftersom det endast är
            den som har blivit direkt utsatt för ett brott som kan vara målsägande
            i svensk lagstiftning. Det är naturligtvis en inte alldeles enkel
            förändring, och inte en alldeles enkel utredning och prövning,
            som i så fall skulle behöva göras. Det har vi inte ansett möjligt.
          </note>
          <note>
            Jag tror att det kanske inte är där som den största problematiken
            ligger. Jag är övertygad om att skärpningen i skrivningen, tillsammans
            med en väl fungerande tillsyn, kan åstadkomma en förändring ur
            barnperspektivet.
          </note>
          <note>
            Sedan var det frågan om män som har behov av behandling. Ja,
            jag skulle önska att vi hade kommit mycket längre, att mer hade
            gjorts av den tidigare regeringen, att vi hade haft en större
            kunskapsbank att ösa ur och att vi hade varit framme vid att kunna
            iscensätta evidensbaserade metoder som vi visste var väl fungerande
            i varje län.
          </note>
          <note>
            Tyvärr är vi inte där heller än kunskapsmässigt. Det har skett
            en del utvecklingsarbete, en del projektarbete. Det är ofta tidsbegränsade
            projekt som sedan har lagts ned, även om de har haft positiva
            resultat.
          </note>
          <note>
            Då får vi ta det stegvis. Nu har vi tagit det första steget,
            och det finns anledning att återkomma till fler steg. Det är min
            övertygelse att det är en av de viktigaste åtgärderna framåt att
            se till att vi får en fungerande verksamhet för att förhindra
            att män som slår i dag slår i framtiden.
          </note>
          <note>
            (Applåder)
          </note>
          <note>
            Anf. 115 CECILIA WIGSTRÖM i Göteborg (fp):
          </note>
          <note>
            Fru talman! Den misstänkte har vid aktuellt tillfälle dragit
            omkull målsägaren genom att dra henne i håret och ruska hennes
            huvud så att hon har ramlat till marken. Nere på marken har den
            misstänkte sedan fortsatt att ruska målsägarens huvud så att smärta
            uppstått. Den misstänkte har också jagat målsägaren med ett hundkoppel
            i handen. Vid aktuellt tillfälle var målsägaren gravid och skulle
            föda om två veckor.
          </note>
          <note>
            Den här hemska berättelsen är vardagen för en kvinna i Göteborg.
            Det är taget från en polisanmälan. Jag tycker att det är viktigt
            att vi som deltagit i den här debatten har belyst enskilda fall.
            Vi har talat om mängden kvinnor som utsätts för våldet. Det gäller
            att komma ihåg den fruktansvärda vardag som många kvinnor lever
            i, att jagas av sin man med ett hundkoppel, skakas så att smärta
            uppstår.
          </note>
          <note>
            Det här är ett otroligt allvarligt samhällsproblem. Våldet mot
            kvinnor fortsätter i dag på 2000-talet. Mörkertalet är stort.
            Det här är en allvarlig kränkning av kvinnors rättigheter, och
            det är ytterst ett uttryck för det ojämställda samhälle som vi
            lever i. Vi måste få ett stopp på detta.
          </note>
          <note>
            Jag är så glad att regeringen har presenterat den här handlingsplanen.
            Det är en unik bred handlingsplan med ett samordnat helhetsgrepp
            som griper över många olika samhällsområden för att bekämpa mäns
            våld mot kvinnor, hedersrelaterat våld och förtryck och våld i
            samkönade relationer.
          </note>
          <note>
            Hela 56 åtgärder ingår i planen. 800 miljoner kronor satsas i
            planen. Det handlar om att höja medvetenheten och kompetensen
            hos alla aktörer som i dag jobbar med detta, både offentliga myndigheter
            och frivilliga organisationer, både på nationell nivå och på lokal
            nivå.
          </note>
          <note>
            Här i riksdagen har vi också velat visa när vi har behandlat
            den här planen hur viktigt det är att alla jobbar tillsammans.
            Därför har vi behandlat denna handlingsplan tillsammans i justitie-
            och socialutskottet.
          </note>
          <note>
            Planen tar upp det hedersrelaterade våldet. Länsstyrelsen i Östergötland
            som är en resurs för hela landet beräknar att upp till 2 000 flickor
            lever i förtryck av hedersrelaterad natur och att 200 av dem behöver
            skyddat boende.
          </note>
          <note>
            Planen tar upp våldet i samkönade par också. Där vet vi väldigt
            lite. På vår hearing kom det fram att i en undersökning bland
            2 000 HBT-personer var det 25 procent som hade varit utsatta för
            våld. Men det finns i dag inget skyddat boende för män som utsätts
            för våld.
          </note>
          <note>
            Handlingsplanen är också väldigt tydlig med att särskilt utsatta
            grupper som funktionshindrade kvinnor, missbrukare och äldre kvinnor
            är viktiga att beakta inom alla handlingsplanens områden. Just
            vad gäller våldet mot äldre kvinnor har min kollega Barbro Westerholm
            varit oerhört engagerad. De finns definitivt med i den här handlingsplanen,
            trots det som Eva Olofsson försöker påstå. Vi har från FN fått
            beröm för handlingsplanen för att den är så bred och strategisk.
          </note>
          <note>
            De 56 åtgärderna har fått 57 reservationer. Jag måste säga att
            en del av de här reservationerna förstår jag inte. Det känns som
            att på något sätt vill oppositionen påvisa ett större engagemang
            genom antalet reservationer. Jag tycker att ni målar upp en del
            onödiga motsättningar. Vi är eniga i den här kammaren om att vi
            måste bekämpa detta våld mot kvinnor.
          </note>
          <note>
            Många reservationer slår in öppna dörrar. Ta reservation nr 1
            till exempel som säger att vi inte utgår från ett könsmaktsperspektiv.
            Men det är mycket tydligt i inledningen till handlingsplanen att
            vi utgår från FN:s deklaration om mäns våld mot kvinnor. Den deklarationen
            säger mycket tydligt att våldet mot kvinnor beror på den historiska
            ojämlikheten mellan män och kvinnor, den ojämlika maktrelationen.
            Vi är eniga på den punkten.
          </note>
          <note>
            Låt mig, fru talman, gå in på några specifika områden i planen.
            Den är ju väldigt bred, men jag vill ta upp några områden som
            rör rättsväsendet. Inge Garstedt var inne på att vi nu gör en
            kraftsamling från alliansen för att öka antalet poliser för att
            kvinnor ska känna större trygghet i att deras brott kan utredas
            och att det finns en polis att vända sig till. Men det handlar
            förstås också om att inte bara öka antalet poliser utan att se
            till att polisen gör rätt åtgärder och har kompetens att bemöta
            kvinnor på rätt sätt och att utreda brott.
          </note>
          <note>
            Planen säger att det ska finnas familjevåldsenheter på samtliga
            polismyndigheter i landet. Då blir jag lite förvånad över reservation
            51 från Vänsterpartiet, där man säger att man vill ha familjevåldsenheter
            i hela landet. Det är ju det vi nu genomför. Jag vet inte om Vänsterpartiet
            har några problem med att vi nu genomför det i hela landet.
          </note>
          <note>
            En annan viktig åtgärd är att Rikspolisstyrelsen har ett projekt,
            Våld i nära relationer. Det ska se till att det finns nationella
            riktlinjer för polisens arbete ute i polismyndigheterna.
          </note>
          <note>
            Här har vi också en reservation, från Socialdemokraterna, som
            slår in öppna dörrar. Det är en reservation som säger att hot-
            och riskbedömningar måste vara rutin i polisens arbete. Jag håller
            med. Det är precis det vi nu genomför i Rikspolisstyrelsens projekt
            Våld i nära relationer. Riktlinjer som gäller hot- och riskbedömningar
            finns med i det arbetet.
          </note>
          <note>
            En annan viktig sak som jag vill ta upp, fru talman, är insatserna
            vad gäller de våldsamma männen. För det första gäller det att
            män som begår grova kvinnofridskränkningar också straffas. Vi
            vet i dag att straffet är från sex månader upp till sex år, men
            i genomsnitt, visar en undersökning, är det som utdöms elva månaders
            fängelse.
          </note>
          <note>
            Nu har vi en utredning som ser över straffskalorna. Det är definitivt
            Folkpartiets bedömning att grov kvinnofridskränkning bör ge minst
            ett års fängelse.
          </note>
          <note>
            Det är också väldigt viktigt att vi nu gör tydliga insatser i
            och med handlingsplanen att behandla män som slår för att hindra
            våldsspiralen. Lyckas en kvinna ta sig loss från en man ska inte
            en ny kvinna bli slagen. Vi måste få männen att sluta slå. Här
            gör vi väldigt viktiga markeringar.
          </note>
          <note>
            Kriminalvården har redan dubblerat antalet män som får behandling
            i olika program. I januari tog riksdagen beslut om att förbjuda
            porr på anstalter för dessa män.
          </note>
          <note>
            Det är viktigt, tycker jag, att skicka med till Socialdemokraterna
            att det kan bli problem att finansiera de här programmen om man
            samtidigt vill dra ned 80 miljoner kronor på Kriminalvården i
            årets budget. Det är 200 behandlingsplatser det handlar om.
          </note>
          <note>
            Det är också väldigt viktigt, precis som Maria Larsson sade,
            att fokusera på att behandla män som inte är dömda. De kan gå
            i samtal av olika slag. Där har vi en insats i handlingsplanen
            som innebär att Socialstyrelsen ska förstärka de metoder som används
            i kommuner och i frivilligorganisationer. Här tycker jag att reservation
            42 slår in öppna dörrar.
          </note>
          <note>
            Fru talman! Talartiden går väldigt fort. Den här planen är, som
            sagt, väldigt bred. Jag tycker att den är väldigt bra. Många av
            oss har varit ute och träffat folk inom olika verksamheter. Jag
            vill poängtera vikten av samverkan. Jag har varit med bland annat
            i starten när Länsstyrelsen i Västra Götaland drog ihop 300 aktörer
            för att få till stånd en samverkan.
          </note>
          <note>
            Jag tror väldigt mycket på detta. När olika organisationer, frivilliga
            som myndigheter, jobbar separat får man inte samma effekt. Det
            har vi sett vad gäller det lokala samverkansprogrammet i Malmö
            till exempel. Där har man jobbat i tio år med samverkan, och det
            har gett resultat: dubblerad anmälningsfrekvens från kvinnorna
            och dubblerat antal män som åtalas.
          </note>
          <note>
            En sista sak jag vill ta upp rör tvångsäktenskap. Handlingsplanen
            ger i uppdrag till Ungdomsstyrelsen att kartlägga arrangerade
            äktenskap som sker mot en persons vilja. Jag tycker att detta
            är oerhört viktigt!
          </note>
          <note>
            Precis som Eva Olofsson sade var hon och jag på en hearing om
            detta i Göteborg. Det var väldigt intressant att lyssna på de
            olika invandrarföreningarna som redovisade hur situationen var.
            Jag kommer särskilt ihåg en syriansk man som pekade på att gränsen
            mellan arrangerade äktenskap och tvångsäktenskap är väldigt flytande.
            Det är svårt att stå emot övertalningsförsök från släkten. Släktlojaliteten
            kan vara väldigt stark. Har ens föräldrar planerat ens äktenskap
            i flera år och rest fram och tillbaka till det forna hemlandet
            för att investera i att hitta en man åt en ska det oerhört mycket
            till innan en kvinna vågar säga nej.
          </note>
          <note>
            Jag tycker att det är bra att det kom en utredning i går som
            vill kriminalisera föräldrar som arrangerar äktenskap för barn
            under 16 år. Från Folkpartiet vill jag framföra att det är viktigt
            att också skydda 17-åringar och 18-åringar. Jag tycker också att
            det är något för tidigt att stänga dörren, som utredaren vill,
            för att också införa en explicit lag mot tvångsäktenskap. En sådan
            lag kan många unga flickor behöva luta sig mot!
          </note>
          <note>
            Avslutningsvis, fru talman: Det här är en bred handlingsplan
            56 åtgärder, 800 miljoner kronor. Det är unik satsning på ett
            samlat grepp för att komma till rätta med våldet mot kvinnor.
            Kvinnor ska inte behöva utsättas för våld. De ska inte behöva
            jagas med hundkoppel av sina män.
          </note>
          <note>
            Jag hoppas att våldet har minskat när vi gör uppföljningen 2010.
            Det finns en risk att statistiken pekar uppåt, och då hoppas jag
            att det inte beror på att våldet ökar utan på att fler kvinnor
            vågar anmäla.
          </note>
          <note>
            Till alla som lyssnar på den här debatten myndigheter och framför
            allt de frivilligorganisationer som gör en ovärderlig insats vill
            jag säga att jag hoppas att denna handlingsplan används av er
            för att förbättra er egen verksamhet och framför allt för att
            sätta press på kommuner och andra myndigheter att öka sina insatser
            så att vi kommer till rätta med det här problemet.
          </note>
          <note>
            (Applåder)
          </note>
          <note>
            Meddelande om inställd votering
          </note>
          <note type="speaker">
            Anf. 116 TREDJE VICE TALMANNEN:
          </note>
          <note>
            Innan jag lämnar ordet till nästa talare har jag ett meddelande.
            Eftersom det finns anledning att misstänka att debatten i dag
            kommer att dra ut på tiden och de ärenden som debatteras inte
            är brådskande att votera om har talmannen beslutat att ställa
            in dagens votering. De ledamöter som inte sitter här och tar del
            av detta meddelas på annat sätt.
          </note>
          <note type="speaker">
            Anf. 117 CHATRINE PÅLSSON AHLGREN (kd):
          </note>
          <note>
            Fru talman! I likhet med mina värderade allianskolleger är jag
            väldigt glad över att vi debatterar denna mycket viktiga handlingsplan
            i dag här i Sveriges riksdag. Jag är övertygad om att väldigt
            många människor ute i vårt samhälle också är glada för detta,
            för det är en sådan viktig, svår och mångfasetterad fråga.
          </note>
          <note>
            Men vi kan inte som politiker låta frågan vara och inte göra
            någonting bara för att den är svår. Vi måste se till att vi får
            dessa handlingsplaner på olika områden så att vi kan gå vidare.
            Därför är jag naturligtvis oerhört glad.
          </note>
          <note>
            Samtidigt har jag förståelse för oppositionen. Det kan kanske
            vara lite pinsamt att sitta här när man har haft makten alldeles
            för många år i Sveriges riksdag och ändå inte förmått ta ett helhetsgrepp.
            Då är det klart att det är oppositionens roll att gnälla på oss.
            Men vi har också hört många instämmanden i regeringens åsikter,
            och det bådar gott.
          </note>
          <note>
            Jag tror att det är särskilt viktigt att man har lyft fram olika
            grupper, om vi kallar dem så, som inte själva kan eller vågar
            tala för sig. Vi ser aldrig en demonstration här ute på Mynttorget
            2 med misshandlade kvinnor som vill att vi ska komma ut och tala
            med dem. Vi ser inte heller äldre kvinnor som har blivit misshandlade
            demonstrera detta är personer som har det svårt.
          </note>
          <note>
            Det är också bra att vi har tagit upp homo- och bisexuella och
            transpersoner. Bland dem finns många människor som i dag mår dåligt
            och inte vågar anmäla att de är misshandlade. Vi måste ha klart
            för oss att våld i alla former är oacceptabelt! Det är en viktig
            inställning som vi måste vara överens om, och det tror jag också
            att vi är.
          </note>
          <note>
            I handlingsplanen lyfter man fram kvinnojourerna, och jag vill
            verkligen säga att vad denna regering är tydlig med är att vi
            behöver ideell verksamhet. Det är ingen konkurrent till det offentliga,
            utan det är en naturlig del av det offentliga. Ingen ska tro något
            annat. Ibland låter som om alliansregeringen inte skulle gilla
            det här, men vi älskar ideell verksamhet! Det är också därför
            Peter Örn har fått regeringens uppdrag att arbeta med dessa frågor
            och bjuda in ideella organisationer som enligt Peter Örn har varit
            oerhört glada över att regeringen vill lyssna på deras information
            och har känt att de äntligen har fått en legitimitet.
          </note>
          <note>
            Detta är väldigt viktigt att också vi inser. De ideella organisationerna
            är en stor del av samhället och en förutsättning för ett gott
            samhälle, skulle jag vilja påstå.
          </note>
          <note>
            Vi satsar 109 miljoner förra året, i år och nästa år, precis
            som Maria Larsson sade. Samtidigt är faktiskt kvinnoorganisationerna
            värda ett stort tack. De har jobbat så oerhört ute i hela landet,
            på många sätt i motvind, mot det offentliga som kanske många gånger
            inte riktigt har stöttat dem.
          </note>
          <note>
            Vid Uppsala universitet fick man i februari 2007 i uppdrag att
            utarbeta ett nationellt program för hälso- och sjukvården avseende
            omhändertagande av offer för sexualbrott. Det är ett mycket viktigt
            uppdrag som regeringen har gett för att omhändertagandet av dessa
            människor ska bli så bra som möjligt. Och eftersom man både inom
            socialtjänsten och inom sjukvården har haft alldeles för dåliga
            evidensbaserade metoder måste vi verkligen visa att vi vill söka
            efter dem. Jag kan säga att jag under senare år har blivit skrämd
            av att dokumentationen hos socialtjänsten är så dålig vad gäller
            omhändertagande av barn. Man vet knappt hur många barn man har
            tvångsplacerat och det ena med det andra. Det är även därför man
            behöver göra detta arbete, men det hade ju varit väldigt skönt
            om det hade varit gjort.
          </note>
          <note>
            När det gäller personer med funktionsnedsättningar tyckte jag
            att debatten i början var lite konstig, men den har väl ordnat
            till sig på något sätt. De personer med funktionshinder som jag
            träffar uttrycker alltid till mig: Vi vill leva likadant som alla
            andra. Vi vill egentligen inte åka färdtjänst. Vi vill åka tåg
            eller buss, men det är ju inte anpassat efter oss. Jag som är
            rullstolsburen kan inte gå på bussen om det är långa trappor och
            så vidare.
          </note>
          <note>
            Detta ger vid handen att vi nog inte i alldeles för hög grad
            ska peka ut dessa kvinnor som en grupp som ska ha alldeles särskilda
            insatser i alla lägen, utan vi ska se att alla insatser som görs
            för kvinnor över hela landet har naturligtvis även personer med
            funktionshinder nytta av.
          </note>
          <note>
            Detta hindrar inte att vi inser att personalen behöver bättre
            kunskap om många funktionshinder självklart. Personalen behöver
            bättre kunskap om både handikappet och handikappet satt i relation
            till om den funktionshindrade skulle bli föremål för en våldshandling.
            Det är klart att det också är en väldigt utsatt situation, särskilt
            om du är rörelsehindrad, när du inte ens kan försöka springa utan
            du får vara kvar där du är. Men det är en lite annan sak än att
            man så att säga skulle sätta alla de här personerna i en grupp.
          </note>
          <note>
            Avslutningsvis, fru talman, tycker jag att det känns gott att
            också påminna om den strategi som alliansregeringen har för de
            män som slår. De har rätt att få vård. Alla är väl överens om
            att alkohol och andra droger ofta är en utlösande faktor, men
            det finns någonting som inte är okej om man gång på gång slår
            kvinnor. Då ska väl de personerna också bli föremål för åtgärder.
            Vi ska se till att det inte händer igen. Om man tar tag i det
            just när någon kanske har slagit bara en gång, sätter sig ned
            och pratar och ger vård, kanske det aldrig händer igen. Väldigt
            många undersökningar på andra områden visar att om du begår brott
            ett stort antal gånger är det större risk att du inte kan rehabilitera
            dig än om du vårdas vid första övergreppet.
          </note>
          <note>
            Det är inte bara så att vi i allianspartierna i det här betänkandet
            vill peka ut, utan vi vill också visa på klara regler: Det är
            inte okej att slå kvinnor, inte att slå någon över huvud taget.
            Samtidigt vill vi ge vård, och vi vill se till att misshandeln
            upphör. Det är vi alla betjänta av.
          </note>
          <note>
            Med det, fru talman, vill jag tacka alla kollegerna i det sammansatta
            justitie- och socialutskottet för ett gott arbete. Jag ser också
            fram emot 2010 när det här ska utvärderas, för jag tror att det
            blir bra. Jag yrkar bifall till förslagen i betänkandet och avslag
            på reservationerna.
          </note>
          <note type="speaker">
            Anf. 118 ELISEBEHT MARKSTRÖM (s) replik:
          </note>
          <note>
            Fru talman! Chatrine Pålsson Ahlgren beskrev våra olika roller
            när vi är i opposition och när vi är i majoritet. Det stämmer
            ju till punkt och pricka. Så är det naturligtvis.
          </note>
          <note>
            Men att vi på den här sidan skulle tycka att det är pinsamt att
            det krävs åtgärder, att det behövs en handlingsplan, att vi behöver
            flytta fram positionerna, förbättra metoderna, se till att utbildning
            ges till dem som arbetar med de här svåra frågorna är en helt
            felaktig beskrivning. Tvärtom har vi hela tiden sagt att det här
            är en pågående process, precis som lagstiftningen är en pågående
            process. Vi blir aldrig färdiga.
          </note>
          <note>
            Jag får väl påminna Chatrine Pålsson Ahlgren om att kvinnofridspropositionen
            i år firar tio år. Däri gavs en rad uppdrag till myndigheterna
            rätt mycket lika det som står i handlingsplanen i dag. Där fanns
            också, till skillnad mot den här planen, en rad lagändringar.
            Vi har i dag en lagstiftning i brottsbalken som heter grov kvinnofridskränkning
            som har sin grund i den kunskap som vi har i dag om hur mäns våld
            mot kvinnor ser ut.
          </note>
          <note>
            Där infördes också förändringar i jämställdhetslagstiftningen,
            och vi förbjöd köp av sexuella tjänster, som inte hela kammaren
            stod bakom, förvisso, men vi på min sida gjorde det. Det är kanske
            bra att få påminna om att det har hänt en hel del. Under de här
            tio åren har det inte på något sätt varit så att någon har lutat
            sig tillbaka och suttit och rullat tummarna. Här har gjorts ett
            oerhört engagerat arbete både från samhällsföreträdare och från
            frivilligorganisationerna.
          </note>
          <note type="speaker">
            Anf. 119 CHATRINE PÅLSSON AHLGREN (kd) replik:
          </note>
          <note>
            Fru talman! Det jag sade att jag tyckte var pinsamt var att jag
            tycker att ni kunde ha gjort mer, tagit helhetsgreppet. Jag känner
            till kvinnofridspropositionen för tio år sedan. Jag var här då
            också. Men jag tycker ändå att det helhetsgrepp som vi har tagit
            nu inte har gjorts förut. Det är inte bara vi som säger det. Det
            har vi fått kredit för. Det var bara så jag menade.
          </note>
          <note>
            Samtidigt vet vi ju vad som är oppositionens roll. Det är ju
            er roll att kritisera oss. Förut var det vår roll att kritisera
            er. Det tror jag att vi alla känner till.
          </note>
          <note>
            Lagändringarna är ju, som också Maria Larsson talade om, redan
            gjorda, exempelvis att alla barn och kvinnor ska ha ett skydd
            i socialtjänsten om de blivit utsatta. Vi ville inte vänta med
            den delen. Vi tog den först. Den kan väl inte vara mindre viktig
            för det.
          </note>
          <note>
            Sedan finns det en del i det här som det inte går att göra till
            lag. Det vet Elisebeht Markström mycket väl. När man tar ett helhetsgrepp
            är det ju en del saker som är riktlinjer. Det är uppdrag. Det
            är att lyfta fram frågan, att föra ut den, inte minst till våra
            kommuner. Mycket av arbetet är det kommunala ansvaret och ingår
            i det kommunala självstyret som vi får försöka att samarbeta om.
          </note>
          <note type="speaker">
            Anf. 120 ELISEBEHT MARKSTRÖM (s) replik:
          </note>
          <note>
            Fru talman! Chatrine Pålsson Ahlgren uppehöll sig också en del
            vid den fråga som var uppe initialt, alltså den som rör kvinnor
            med funktionsnedsättning, och att vi nu skulle ha släppt den frågan
            därför att vi nu förstår precis vad ni menar. Nej, vi gör ju inte
            det. Vi förstår inte varför fokus plötsligt förändras.
          </note>
          <note>
            Handlingsplanen handlar om mäns våld mot kvinnor, hedersrelaterat
            våld och förtryck samt våld i samkönade relationer. När man sedan
            slår upp de åtgärder som rör just den här gruppen, hur skriver
            regeringen då? Man skriver så här: stöd och service till personer
            med funktionshinder. När det gäller handikapporganisationerna
            som ska få några miljoner kronor för att arbeta förebyggande,
            vad skriver regeringen då? Då talar man om att här ska det handla
            om att på ett mer systematiskt sätt uppmärksamma och förebygga
            våld mot kvinnor och män med funktionshinder.
          </note>
          <note>
            Detta har ju handikapporganisationerna försökt att göra er uppmärksamma
            på, både innan handlingsplanen trycktes och därefter. Men det
            har inte föranlett er att ändra er på något sätt. Där man frågar
            efter fokus håller ni fast vid att ni vill ha det här perspektivet
            just när det gäller kvinnor med funktionsnedsättning. Säg inte
            att vi är överens på den här punkten, för det är vi inte. Vi förstår
            faktiskt inte varför regeringen och allianspartierna måste särbehandla
            kvinnor med funktionsnedsättning på just det här sättet. Vi begriper
            det inte.
          </note>
          <note type="speaker">
            Anf. 121 CHATRINE PÅLSSON AHLGREN (kd) replik:
          </note>
          <note>
            Fru talman! Nu ska jag tala om för Elisebeht Markström att där
            har vi i majoriteten ändrat regeringens text. Vi har lyssnat både
            på er och på handikapporganisationerna. Det ska sägas.
          </note>
          <note>
            På s. 42 i betänkandet och det är faktiskt det vi ska besluta
            om står följande. Jag har tid att läsa det:
          </note>
          <note>
            Utskottet bedömer att ett riktat statsbidrag till vissa organisationer
            ökar möjligheterna att uppmärksamma problematiken kring våld mot
            funktionshindrade kvinnor. Det kan bl.a. handla om att på ett
            mer systematiskt sätt uppmärksamma och förebygga våld särskilt
            mot kvinnor med funktionshinder samt ge stöd till dem.
          </note>
          <note>
            Där är Elisebeht Markströms önskan uppfylld. Då kan vi väl vara
            glada för det.
          </note>
          <note type="speaker">
            Anf. 122 CHRISTER ENGELHARDT (s):
          </note>
          <note>
            Fru talman! Efter en klart kvinnodominerad debatt, där nio kvinnor
            och en man har deltagit före mig, får jag äran att komma in som
            man nummer två i debatten.
          </note>
          <note>
            Vi debatterar här i dag många angelägna åtgärder för att bekämpa
            mäns våld mot kvinnor, hedersrelaterat våld och våld i samkönade
            relationer. Jag ska i mitt anförande koncentrera mig på ett par
            områden som jag som man och socialdemokrat anser bör ägnas en
            del uppmärksamhet. Det första är behovet av kriscentrum för män.
          </note>
          <note>
            Det finns många frivilliga krafter som arbetar för att öka tryggheten
            för kvinnor som utsätts för våld. Kvinnojourerna gör ett ovärderligt
            arbete för att ge stöd till kvinnor i kris. Genom sin lokala förankring
            kan de lätt nå ut till kvinnor på plats. Det är en självklarhet
            att de också i fortsättningen ska ha ett rejält stöd av samhället.
          </note>
          <note>
            Men för att arbetet med att bekämpa mäns våld mot kvinnor ska
            bli framgångsrikt och bestående är det nödvändigt att också engagera
            de män som misshandlar. I sammanhanget vill jag lyfta upp mansjourernas
            mycket viktiga verksamhet i detta arbete.
          </note>
          <note>
            Det är viktigt att arbeta förebyggande. Män som känner att de
            av någon anledning håller på att tappa kontrollen över sitt beteende
            ska kunna vända sig någonstans för att samtala om sig och sin
            situation för att bland annat förebygga sin våldsanvändning.
          </note>
          <note>
            Som socialdemokrat anser jag att det behövs mötesplatser för
            män i hela landet som vill söka sig bort från ett destruktivt
            och aggressivt beteende. Det finns organisationer som arbetar
            med detta, till exempel Män för jämställdhet och olika kriscentrum
            och professionella centrum för män. Regeringen bör därför ta initiativ
            till en utökad programverksamhet för våldsamma män även utanför
            kriminalvården.
          </note>
          <note>
            En annan viktig punkt är att öka samverkan mellan kommunerna
            och kriminalvården. Kriminalvården har i dag behandlingsprogram
            för bland andra män som dömts för sexualbrott och för våld i nära
            relationer. Problemet är att den som efter avtjänat straff vill
            fortsätta en inte avslutad behandling inte får göra det. Det beror
            på att Kriminalvårdens uppdrag inte omfattar tiden efter att påföljden
            är verkställd. Gruppen icke dömda män har heller inte möjlighet
            att på frivillig grund delta i Kriminalvårdens behandlingsprogram.
          </note>
          <note>
            Det är uppenbart att här behövs det en bättre samverkan. Regeringen
            bör ge i uppdrag till Kriminalvården och de kommuner som så önskar
            att samverka kring programverksamhet för icke dömda män och för
            män som verkställt sin påföljd men inte avslutat behandlingen.
            Ett fyrkantigt regelverk får inte hindra en nödvändig utveckling.
          </note>
          <note>
            Fru talman! En annan punkt gäller länsövergripande behovs- och
            åtgärdsanalyser. I utredningen från 2006 med titeln Att ta ansvar
            för sina insatser Socialtjänstens stöd till våldsutsatta kvinnor
            framhålls vikten av en kommunövergripande samordning i arbetet
            för våldsutsatta kvinnor och deras barn. Det är bland annat viktigt
            för att få ett effektivt resursutnyttjande.
          </note>
          <note>
            Regeringen föreslår att länsstyrelserna ges i uppdrag att ta
            initiativ till att stödja samordningen i länet. Det är bra, men
            länsstyrelsens uppdrag bör utvidgas till att också omfatta ett
            ansvar för länsövergripande behovs- och åtgärdsanalyser. Analyserna
            kan användas i arbetet med att stödja utvecklingen för lokal samverkan
            för kvinnofrid i kommuner. Detta bör finnas med i handlingsplanen.
          </note>
          <note>
            Som socialdemokrat är jag bekymrad över att bara hälften av landstingen
            har en formellt antagen policy eller handlingsplan om våld mot
            kvinnor. Även många kommuner saknar formellt antagna handlingsplaner
            eller har inte uppdaterade planer.
          </note>
          <note>
            Kommuner och landsting måste öka medvetenheten hos kommuninvånarna
            om mäns våld mot kvinnor, hedersrelaterat våld och förtryck samt
            våld i samkönade relationer. Det är ett samhällsproblem med rötter
            i rådande könsmaktsordning. Det behövs informationsmaterial och
            stödinsatser. Metoder för att nå ut till särskilt utsatta kvinnor
            och grupper måste utvecklas.
          </note>
          <note>
            Regeringen bör ta initiativ till överläggningar med kommuner
            och landsting för att få en förbättring till stånd när det gäller
            handlingsplaner inom området.
          </note>
          <note>
            Fru talman! Sverige är, som det sägs i regeringens skrivelse,
            på många sätt ett föregångsland när det gäller jämställdhet. En
            central del är att bekämpa mäns våld mot kvinnor. Det råder stor
            enighet om att vi måste göra mer för att bekämpa mäns våld mot
            kvinnor.
          </note>
          <note>
            Det är bra att regeringens skrivelse med förslag till åtgärder
            har kommit. Men politiken bör kunna vara ännu bättre, mer offensiv
            och ännu mer tydlig. Jag har här gett några exempel på områden
            där jag tycker att politiken bör skärpas och förtydligas.
          </note>
          <note>
            Med detta, fru talman, vill jag yrka bifall till reservationerna
            43 och 45.
          </note>
          <note>
            I detta anförande instämde Elisebeht Markström (s).
          </note>
          <note type="speaker">
            Anf. 123 INGE GARSTEDT (m) replik:
          </note>
          <note>
            Fru talman! Christer Engelhardt tar upp kraven på ökade insatser
            ute på myndigheterna. Jag förstår att han gör det, därför att
            den utvärdering av kvinnofridsarbetet som gjordes 2004 visade
            ju att det fanns mycket övrigt att önska. Då hade till exempel
            inte en enda myndighet på central nivå tagit fram handlingsplaner
            eller motsvarande policydokument. Man kan också konstatera att
            det finns brister ute hos länsstyrelserna.
          </note>
          <note>
            Vad det säger är hur svårt det här är. Det är just därför som
            regeringen har tagit initiativ till handlingsplanen, så att man
            får det hela samlat och verkligen kan sätta fokus på det. Även
            om ni ville väl saknades fokus i väldigt stor utsträckning. Därför
            är det bra att du poängterar de här bitarna nu.
          </note>
          <note type="speaker">
            Anf. 124 CHRISTER ENGELHARDT (s) replik:
          </note>
          <note>
            Fru talman! Jag har ingen annan uppfattning än Inge Garstedt
            i hennes inlägg.
          </note>
          <note>
            Jag pekade på de brister som har funnits ute bland myndigheter.
            Vi tycker att det är oerhört viktigt att man trycker på väldigt
            hårt i den här frågan. Där har vi alla ett uppdrag. Många av oss
            är ju inte bara riksdagspolitiker utan också kommunpolitiker och
            verksamma i vårt uppdrag jag ska inte säga i styrelser, för numera
            handlar allting om insynsråd inom olika myndigheter och instanser
            för statens räkning. Vi har alla ett ansvar att nu förverkliga
            handlingsplanen som vi har att besluta om, uppenbarligen inte
            i dag utan först efter den plenifria veckan. Men det hindrar inte
            att vi för den skull tar med oss de viktiga bitarna i handlingsplanen
            och ser till att myndigheter, län och kommuner tar till sig och
            jobbar starkt för att verkställa dem.
          </note>
          <note type="speaker">
            Anf. 125 INGE GARSTEDT (m) replik:
          </note>
          <note>
            Fru talman! Vi verkar vara tämligen överens om vikten av handlingsplanen.
          </note>
          <note type="speaker">
            Anf. 126 LENA OLSSON (v):
          </note>
          <note>
            Fru talman! Jag vill börja med att säga att det är glädjande
            att handlingsplanen har kommit. Det finns mycket som är bra i
            den.
          </note>
          <note>
            Det som man kan reagera över är det som Kenneth Johansson från
            det så kallade masriket tog upp. Han tycker att oppositionen inte
            har någon fantasi att opponera, att vi är idéfattiga. Det tycker
            inte jag. Vi har 56 reservationer och ungefär lika många förslag
            till åtgärder. Och det kanske är bra att det inte är mer elände
            än det som beskrivs, tycker jag.
          </note>
          <note>
            När jag läser handlingsplanen reagerar jag på att man fokuserar
            på det som redan skett, alltså på själva handlingen. Jag skulle
            ha velat se större fokus på det förebyggande arbetet. Man pratar
            mycket om när brottet redan har skett.
          </note>
          <note>
            Men hade man haft könsmaktsordningen i botten tror jag att man
            hade fått med det förebyggande arbetet på ett helt annat sätt
            när det gäller utbildning i alla personalkategorier och när det
            gäller barnen och vidare uppfostran. Jag tror säkert att ni vet
            vad jag menar. Hade man haft med denna struktur hade planen kunnat
            bli ännu bättre, och det kan väl ingen i kammaren ha något emot.
          </note>
          <note>
            Genom att synliggöra kan man förbättra statistiken. I dag går
            det inte att se i polisens eller Brås statistik om en kvinna blivit
            misshandlad av en närstående man eller någon annan person förutom
            i de fall som handlar om kvinnofridskränkning där det alltid är
            en närstående man som begått brottet.
          </note>
          <note>
            Misshandelsbrotten kodas bland annat så här: Misshandel inomhus
            mot kvinna 15 år eller äldre, bekant med offret. Misshandel utomhus
            mot kvinna 15 år eller äldre, bekant med offret.
          </note>
          <note>
            Det säger inget om könet på den misstänkte eller om relationen
            mellan offer och förövare än att de är bekanta. Det kan alltså
            vara en syster, kompis, mamma eller granne som har misshandlat
            kvinnan.
          </note>
          <note>
            Vi menar att man kan förbättra statistiken. Det tror jag inte
            heller att någon har något emot eftersom vi ska ta upp det som
            vi tycker fattas.
          </note>
          <note>
            Besöksförbud har utretts sedan sommaren 2006. Vi anser att man
            i samband med besöksförbud också ska ha möjlighet att säkerställa
            kvinnans säkerhet med fotboja. När vi var i majoritet fick vi
            mycket skäll för att vi utredde och att det inte gick tillräckligt
            fort. Här kan jag påpeka att det inte gick så fort för er heller.
          </note>
          <note>
            Vad gäller nyheter fokuseras det relativt mycket på utbildning
            inom polisväsendet. Åklagarväsendet har gjort stora satsningar
            när det gäller utbildning på detta område. Det finns mycket mer
            man skulle kunna göra. Det gäller också när det handlar om bemötande
            till exempel. När man bemöter en våldsutsatt kvinna eller ett
            barn är det noga hur man bemöter kvinnan eller barnet som polis
            eller åklagare. Det kan ha betydelse. Jag kan få reda på mycket
            mer med ett bra bemötande.
          </note>
          <note>
            Det finns en kategori i rättsväsendet som vi inte har några krav
            på alls egentligen. Det är vår domarkår. Vi har sett rader av
            fall när det gäller sexualbrott och våldtäktsfall där man frågar
            kvinnan vilken klädsel hon hade och hur full hon var etcetera.
            Det tror jag aldrig att man skulle fråga en man om. Vi vill ha
            en utbildning där könsmaktsordningen ligger i botten. Vi tycker
            också att det är ganska häpnadsväckande att domarkåren inte har
            obligatoriska vidareutbildningar, utan det är bara att välja och
            vraka efter intresse vad man vill och inte vill gå på. När det
            gäller dessa frågor behövs det faktiskt ett obligatorium, för
            man kan döma objektivt om man har bra kunskaper. Det är en nyhet.
          </note>
          <note>
            Vad gäller generalangreppet från Chatrine Pålsson tycker jag
            att det är häpnadsväckande att säga att inget har gjorts förut.
            Det har gjorts många saker under många år. Jag tycker att man
            kan lägga av med sådant, för vi vill nog mycket i både majoriteten
            och oppositionen när det gäller detta. Men en stor miss är att
            man inte har haft könsmaktsordningen med sig hela vägen. Hade
            man haft det hade propositionen varit mycket bättre.
          </note>
          <note>
            I detta anförande instämde Elisebeht Markström (s).
          </note>
          <note type="speaker">
            Anf. 127 CHATRINE PÅLSSON AHLGREN (kd) replik:
          </note>
          <note>
            Fru talman! Jag har inte vid något tillfälle sagt att inget gjorts.
            Men helhetsgreppet har man inte tagit i regeringen, och det tyckte
            jag var en miss. Alla har gjort något.
          </note>
          <note>
            Anledningen till att jag begärde ordet var att Lena Olsson sade:
            Det är så dags att ge folk behandling och utbildning när övergreppet
            har skett. Man måste göra det förebyggande.
          </note>
          <note>
            Hur har Lena Olsson tänkt sig det? Ska alla män vid en viss ålder
            gå en utbildning? Vad vi i alliansen säger är att vi vill ha värderingar
            i skolan hela vägen, från förskolan och uppåt. Det ska vara tydliga
            värderingar. Det är en viktig förebyggande insats. Men vad är
            det mer Lena Olsson tänker på för att förebygga att män slår kvinnor?
          </note>
          <note>
            När det gäller fotboja pågår en utredning. Vi får vänta och se
            vad den säger.
          </note>
          <note type="speaker">
            Anf. 128 LENA OLSSON (v) replik:
          </note>
          <note>
            Fru talman! Jag kan bara beklaga, men du sade faktiskt så, Chatrine
            Pålsson. Jag hörde det ganska väl. Du tyckte att det var synd
            att ingenting hade gjorts. Jag uppfattade det så.
          </note>
          <note>
            Nog om det. Alla män ska gå utbildning. Det får de gärna göra.
            Detta är något som vi alla behöver. Jag kan inte förstå att det
            bara är män som behöver utbildningen.
          </note>
          <note>
            Det är tänket, Chatrine Pålsson! Det är strukturen i hur vi tänker.
            Könsmaktsordningen ser vi tydligt dagligen. Kvinnor står lägre
            än män. Vi ser det i politiken, i näringslivet, överallt. Vi måste
            börja tänka. Det kommer att smitta av sig på kommande generationer.
          </note>
          <note>
            Det är viktigt att se frågan. Det är fråga om en könsmaktsordning.
            Så enkelt är det.
          </note>
          <note>
            När det gäller fotbojan: Nu ser ni hur det är att hålla på att
            utreda. Det tar tid. Det är bra att ni har lärt er, att ni fick
            ta det ansvaret.
          </note>
          <note>
            I denna replik instämde Maryam Yazdanfar (s).
          </note>
          <note type="speaker">
            Anf. 129 CHATRINE PÅLSSON AHLGREN (kd) replik:
          </note>
          <note>
            Fru talman! Oavsett hur det uppfattades menade jag att man inte
            har tagit helhetsgreppet. Jag ber om ursäkt för om jag sade fel.
          </note>
          <note>
            Hela planen utgår från FN:s principer. Så långt jag förstår har
            man där skrivit att man vet att det är ojämlikhet att män står
            över kvinnor.
          </note>
          <note>
            Det finns ingen i regeringen det vågar jag stå för som inte ser
            hur det är i samhället i dag. Det är väl inte utan vidare som
            regeringen också skriver mäns våld mot kvinnor. Det är ju en tydlig
            signal om att man har insikt om detta. Det sker också en annan
            form av våld, men detta är specifikt.
          </note>
          <note>
            Det känns som att Lena Olsson och jag kan vara överens om att
            det är bra.
          </note>
          <note type="speaker">
            Anf. 130 LENA OLSSON (v) replik:
          </note>
          <note>
            Fru talman! Det är ju bra att Chatrine Pålsson tycker att det
            här är bra.
          </note>
          <note>
            Den utgår från FN:s principer. Själva handlingen finns naturligtvis
            också med, men FN har också med frågan om könsmaktsordning. Där
            ingår tänket och strukturen innan den här handlingen över huvud
            taget uppstår. Det ska finnas kunskap. Det ska sitta i ryggraden.
            Då tror jag att vi förmildrar omständigheterna när det gäller
            könsmaktsordningen.
          </note>
          <note>
            Du säger själv att man ser det här. Då kunde man uttrycka det
            bättre i planen med förebyggande åtgärder. Det kan handla om många
            saker. Det kan vara klyftorna i samhället. Det kan bero på att
            det är män som har makten. Man måste gå in och bryta det till
            och med i sitt eget huvud många gånger.
          </note>
          <note>
            Ni har fastnat i att man gör något när olyckan redan har skett.
            Jag tror att det hade varit jättebra om man hade haft med den
            förebyggande biten. Då har man med hela tänket. Det är det som
            fattas.
          </note>
          <note type="speaker">
            Anf. 131 KENNETH JOHANSSON (c) replik:
          </note>
          <note>
            Fru talman! Jag tycker att det var en trevlig inledning från
            Lena Olsson glädjande, mycket bra.
          </note>
          <note>
            Jag vidhåller, när jag läser reservationerna en gång till, att
            det inte är särskilt mycket innehåll i dem. Däremot är de många
            till antalet, men det är inte alltid antalet som är det mest intressanta.
            Med lite vilja hade det gått ganska bra att skriva ihop sig, och
            ni skulle kunna vara nöjda med utskottets ställningstaganden.
            Det är min uppfattning, men tydligen inte Lena Olssons.
          </note>
          <note>
            Vad är det då som är så nytt och fräscht och spännande i reservationerna?
            Lena Olsson tar exemplet att förbättra statistiken. Hej och hå!
            Om man läser utskottets ställningstagande ser man att det är utvecklat
            beskrivet att det är ett arbete som pågår.
          </note>
          <note>
            Det andra exemplet är att det inte finns något förebyggande med
            i det här arbetet. Jag vill påstå att hela handlingsplanen syftar
            till att förebygga våld. Det finns många exempel på det. Det är
            till exempel polisens arbete som behöver intensifieras. Det kommer
            också att göras med omfattande utbildning och informationsspridning.
            Dessutom har vi just fått förslag om en ny polisutbildning som
            ökar möjligheten att jobba med den här typen av frågor. Jag tycker
            att det är alldeles utmärkt.
          </note>
          <note>
            Äntligen kommer det, Lena Olsson. Vi får också en utökning av
            antalet poliser. Det tycker jag är alldeles utmärkt.
          </note>
          <note>
            Jag hörde två exempel. De två exemplen är definitivt att slå
            in öppna dörrar. Om det nu finns så mycket spännande så kom igen,
            Lena Olsson, med några exempel på något nytt och spännande som
            vi kan lyfta in i arbetet. Jag vill verkligen det. Jag vädjar.
            Kom fram med de förslagen. Hittills har jag inte hört några.
          </note>
          <note type="speaker">
            Anf. 132 LENA OLSSON (v) replik:
          </note>
          <note>
            Fru talman! Jag vet inte vad Kenneth hade i öronen under mitt
            anförande. Jag tog konkret upp frågan om domarna. Jag läste också
            upp statistiken och hur Brå skulle kunna dela upp den så att man
            ser det mer specifikt.
          </note>
          <note>
            Jag kanske var otydlig. Jag sade att en hel del var bra. Det
            är en del förebyggande arbete när det gäller olika personalkategorier.
            Men man skulle kunna göra mer. Det gäller att få in det här tänket
            från första början och se de strukturer och den könsmaktsordning
            som vi har i samhället. Då tror jag att det här hade blivit ännu
            bättre.
          </note>
          <note>
            När det gäller polisens arbete och åklagarna är det något som
            har pågått i många år. Det påbörjades under den förra majoriteten,
            men fortsätter nu. Man skulle kunna begära att det såg lite annorlunda
            ut.
          </note>
          <note>
            Jag är jätteglad över att det har kommit en utredning som säger
            att polisen ska ha en akademisk utbildning. Det är precis vad
            Vänsterpartiet tycker. Vi har vartenda krav med där. Det är fortfarande
            ett utredningsförslag. Det återstår att se vilken makt du har
            att genomföra det, du som ingår i regeringen.
          </note>
          <note>
            I detta anförande instämde Lars U Granberg (s).
          </note>
          <note type="speaker">
            Anf. 133 KENNETH JOHANSSON (c) replik:
          </note>
          <note>
            Fru talman! Nej, jag ingår inte i regeringen, men jag backar
            upp en klok regering som lägger fram förslag om en förstärkt polisutbildning.
            Det är utmärkt om vi kan få Vänsterpartiets stöd i genomförandet
            av den. Det är jättebra om vi är överens om det.
          </note>
          <note>
            Jag har ingen annan uppfattning än att det är FN:s deklaration
            som vi ska bygga på och att mycket av problemen beror på ojämlika
            maktrelationer. Jag har inga problem att ställa upp på det. Jag
            köper det.
          </note>
          <note>
            Däremot tycker jag att det är mycket viktigt att inte stanna
            där utan att vi går från ord till handling, precis som handlingsplanen
            gör, och vidtar åtgärder. Mycket är verkligen förebyggande insatser
            som att ingripa tidigt, förbättra och erbjuda utbildning för personal
            inom fritidsverksamhet, socialtjänst och skola det är väl ett
            typexempel och att se till att jobba med stadsmiljöer. Någon raljerade
            tidigare i debatten över det. Det gör inte jag. Jag tycker att
            det är viktigt att man också i samhällsplanering och stadsmiljöplanering
            kan få fram trygga miljöer så att man törs gå på gator och torg
            och i parker.
          </note>
          <note>
            Det finns ett uppdrag till NCK att utveckla en anamnes för personal
            inom hälso- och sjukvården så att man kan upptäcka våldsutsatta
            tidigare även kallat screening.
          </note>
          <note>
            På punkt efter punkt har handlingsplanen ett förebyggande tänk,
            tycker jag. Det är nödvändigt att ingripa tidigt och se till att
            problemet inte uppstår.
          </note>
          <note>
            Jag letar i reservationerna, men jag ser inte några förslag från
            Lena Olsson.
          </note>
          <note type="speaker">
            Anf. 134 LENA OLSSON (v) replik:
          </note>
          <note>
            Fru talman! Då kanske Kenneth ska byta glas i sina glasögon.
          </note>
          <note>
            I mitt anförande frågade jag faktiskt om domarutbildningarna.
            Det kommenterar du inte fastän jag har tagit upp det två gånger.
            Det är väldigt viktigt hur de hanterar detta, hur de bemöter och
            vilken kunskap en domare har. Det tycker jag är jätteviktigt,
            speciellt när det gäller de här målen.
          </note>
          <note>
            Man ska inte fråga hur de var klädda och kommentera det.
          </note>
          <note>
            Det är glädjande att du håller med mig om att könsmaktsordningen
            är ett problem. Så ser verkligheten ut.
          </note>
          <note>
            Upplysningsvis är det Vänsterpartiet och Socialdemokraterna som
            stenhårt har drivit frågan om polisutbildningen. Det återstår
            att se om du får Moderaterna med dig på vagnen. Där kan ni få
            problem om man läser vad ministern har sagt.
          </note>
          <note type="speaker">
            Anf. 135 INGE GARSTEDT (m) replik:
          </note>
          <note>
            Fru talman! Lena Olsson tar upp domarutbildningen. Regeringen
            har ju gett Brottsoffermyndigheten i uppdrag att i samråd med
            berörda myndigheter utforma utbildningsprogram för att förbättra
            bemötandet av sexualbrottsoffer. Den utbildningen ska rikta sig
            till polismyndighet, åklagare och domstolar.
          </note>
          <note>
            I den obligatoriska domarutbildningen för blivande domare innan
            de får sina förordnanden ingår detta i dag.
          </note>
          <note>
            Sedan har vi ett rättssystem i Sverige som innebär att domarnas
            utbildningsåtaganden, när domarna väl har fått sin domarfullmakt,
            är frivilliga.
          </note>
          <note>
            Jag tror att det är viktigt på något sätt att man värnar om domarnas
            självständighet eftersom vi inte kan ha ett system där domare
            ska rätta sig efter varje politisk trend.
          </note>
          <note>
            Sedan håller jag med Lena Olsson om att det är oerhört viktigt
            att domarna har en god utbildning i dessa frågor, och vi vill
            utveckla det ännu mer. Men visst finns det ett patriarkaliskt
            tänk i dag som varken Lena Olsson eller jag tycker om.
          </note>
          <note type="speaker">
            Anf. 136 LENA OLSSON (v) replik:
          </note>
          <note>
            Fru talman! Om någon läser bara reservationerna, kan jag tala
            om att detta står i ett särskilt yttrande som vi har tillsammans
            med Miljöpartiet.
          </note>
          <note>
            Jag tycker, precis som Inge Garstedt säger här, att det är viktigt
            med domarnas självständighet. Dessa krav kan vi ställa på polis
            och åklagare. Och i den nya utbildningen kommer detta in. Det
            finns ju med nu, men det skulle kanske vara bättre, om jag säger
            så.
          </note>
          <note>
            Domarkåren är ganska gammal i dag. Vi vet att många domare ska
            gå i pension snart. De rår ju inte för sin ålder. Men man kan
            fråga sig vilka värderingar som de har växt upp med och hur de
            har uppfostrats. Jag tycker därför att man skulle kunna ställa
            krav på dem att genomgå en obligatorisk vidareutbildning, så att
            de inte får välja och vraka och säga ja eller nej. Jag tycker
            inte alls att det har med deras självständighet att göra. Ju mer
            de förkovrar sig, desto mer självständiga blir de. Det tycker
            i alla fall vi från Vänsterpartiet.
          </note>
          <note type="speaker">
            Anf. 137 INGE GARSTEDT (m) replik:
          </note>
          <note>
            Fru talman! Jag kan hålla med Lena Olsson om att det är viktigt
            att domarna förkovrar sig och att de skaffar sig utbildning. Men
            problemet är att när domarna har fått sin fullmakt kan vi inte
            kräva att de ska genomgå viss utbildning. Det har den här riksdagen
            slagit fast. Vi har diskuterat frågan om domarutbildning förut.
            Om vi vill ändra på det, då får vi ändra det grundläggande förhållandet
            mellan dömande och lagstiftande makt. Det kan vi i alla fall inte
            göra i handlingsplanen.
          </note>
          <note>
            Sedan är jag lite förvånad över att Lena Olsson och hennes kolleger
            på något sätt har hängt upp nästan hela denna handlingsplan på
            könsmaktsordningen. Jag förstår inte det resonemanget. Hade jag
            varit Lena Olsson hade jag möjligen tagit upp andra delar. Men
            hela detta resonemang om könsmaktsordningen är ungefär som diskussionen
            om feminism och vilka tolkningar som man gör kring feminism.
          </note>
          <note type="speaker">
            Anf. 138 LENA OLSSON (v) replik:
          </note>
          <note>
            Fru talman! Har man den åsikten har man inte förstått så mycket.
            Då vet jag ungefär var jag har Inge Garstedt. Jag tänker därför
            inte orda mer om det.
          </note>
          <note>
            Däremot tänkte jag återigen ta upp detta med domarna och ge ett
            par exempel.
          </note>
          <note>
            Jag blir utsatt för mansvåld, blir misshandlad, slagen med hundkoppel
            och våldtagen och hamnar i en förhandlingssal och möter en domare
            som inte har en susning om hur det är utan har en egen föreställning
            i sitt huvud och ställer frågor till mig om vad jag hade på mig,
            hur full jag var, vad jag sade, om jag kanske flirtade lite.
          </note>
          <note>
            Om jag i stället ställs inför en domare som faktiskt har dessa
            vidareutbildningar och som vill ha kunskap om dessa saker och
            har satt sig in i dem, får jag ett helt annat bemötande.
          </note>
          <note>
            Jag tycker inte att det är rättvist att det ska vara ett lotteri
            när det gäller vilken domare som jag som våldtagen och misshandlad
            kvinna ställs inför. Är det någon som kan dessa saker och förstår
            vad jag talar om, eller är det någon som har valt bort den här
            vidareutbildningen?
          </note>
          <note>
            Anf. 139 ULRIKA KARLSSON i Uppsala (m):
          </note>
          <note>
            Fru talman! Varje gång som vi öppnar tidningen möts vi alla av
            någon av de 17 kvinnor som varje år dödas av en närstående, av
            någon av de 26 000 kvinnor som har misshandlats, av någon av de
            4 700 personer som har anmält att de har våldtagits eller av någon
            av de tusentals personer som har utsatts för hedersrelaterat våld
            och förtryck. Bakom varje siffra finns det ett ansikte och en
            människa. Hon eller han heter Clara, Nathalie, Roland, Fatima,
            Ann-Christine, Ali, Jens eller Lotta. Hon eller han har tusen
            namn, hon eller han har tusen ansikten. De kommer från alla delar
            av landet, från alla typer av bakgrunder och från alla samhällsgrupper.
          </note>
          <note>
            Alla bär de på tragedier, öden och sår som har uppstått när rätten
            att bestämma över sig själv, sin kropp, sitt liv eller sin sexualitet
            inte har respekterats.
          </note>
          <note>
            Jag vill särskilt lyfta fram det hedersrelaterade våldet och
            förtrycket som är av kollektiv art. Det utövas av en grupp som
            gemensamt anser sig ha rätt att förtrycka. Det är könsöverskridande
            i den bemärkelsen att det drabbar såväl kvinnor som män, både
            som offer och förövare. Ofta är våldshandlingen planerad, och
            ibland kan det gå lång tid mellan så kallat beslut och verkställighet.
            Våldet förekommer inom olika kulturer oavsett etnisk eller religiös
            bakgrund.
          </note>
          <note>
            Många gånger har jag från politiska talarstolar hört frasen aldrig
            mer Fadime, samtidigt som kvinnor och män som har flytt från det
            reella våldet och förtrycket inte har fått det skydd som i realiteten
            krävs för att frasen ska kunna efterlevas.
          </note>
          <note>
            Samtidigt som frasen aldrig mer Fadime levererades av dåvarande
            demokrati- och integrationsminister Mona Sahlin från just en talarstol
            mötte jag en kvinna som flytt för sin kärleks skull. I den by
            som hon kom från fick ingen annan gifta sig innan hedern var återupprättad
            och hon var dödad. Denna kvinna hade därför en hel by efter sig,
            rent ut sagt. Hon hade flytt till vårt land, men i Sverige hade
            myndigheterna lämnat ut hennes adressuppgifter, och här i Sverige
            blev hon hotad med pistol. Så såg det ut i realiteten.
          </note>
          <note>
            Vi måste sluta leverera tomma fraser. Vi måste gå från ord till
            handling.
          </note>
          <note>
            Med bestämdhet vill jag hävda att det inte kan finnas någon som
            helst heder i att hota, förfölja, förtrycka eller döda sitt eget
            barn, sin kusin eller någon annan medmänniska.
          </note>
          <note>
            Därför gläds jag över att vi nu tar ett samlat grepp om frågan.
            Jag gläds över den handlingskraft som denna handlingsplan visar.
          </note>
          <note>
            Åtgärderna i handlingsplanen syftar bland annat till att stärka
            brottsoffrens rättigheter. Brottsoffren ska mötas av medkännande
            och professionalism av alla myndigheter oavsett var i landet de
            bor. Nu ställs tydliga krav på att vi ska leva upp till svensk
            lag som stadgar att staten och kommunerna har ett yttersta ansvar
            att tillgodose utsatta kvinnors och mäns behov av skydd och stöd.
            I handlingsplanen tas det upp att ett ökat samarbete mellan de
            olika aktörerna är nödvändigt för att arbetet mot mäns våld mot
            kvinnor ska bli kraftfullt och effektivt.
          </note>
          <note>
            Dessutom ska hela rättskedjan polis, åklagare, domstolar och
            kriminalvård fungera på ett effektivt sätt. Polisen ska vara synlig
            och tillgänglig i hela landet. Poliserna ska bli 3 000 fler för
            att insatserna ska kunna ske tidigare, snabbare och tydligare.
          </note>
          <note>
            Rättsstatens förmåga att gripa och lagföra brottslingar ska bli
            bättre. En förutsättning för det är att människor som utsatts
            för brott vågar polisanmäla och fullfölja sin anmälan. Därför
            föreslås åtgärder som stärker brottsoffret under rättsprocessen.
          </note>
          <note>
            Samtidigt ses nu straffskalorna över så att det blir klart att
            samhället ser mycket strängt på mäns hot och våld mot kvinnor,
            hedersrelaterat våld och förtryck samt våld i samkönade relationer.
            Sist men inte minst måste arbetet vara förebyggande och vara sådant
            att man angriper roten till problemet.
          </note>
          <note>
            Det hedersrelaterade våldet kan och får aldrig accepteras. Varje
            dag mister 15 personer livet i hederns namn. Det hedersrelaterade
            våldet finns såväl i Irak, Norge och Indien som här i Sverige.
            Varje dag lever människor i vårt land, här i Sverige, under ett
            ständigt hot från den egna familjen. Enligt länsstyrelsernas beräkningar
            lever 1 5002 000 personer under detta hot om våld och förtryck.
            För ungefär 200 personer anses hotet vara så stort att de behöver
            skyddat boende.
          </note>
          <note>
            Därför är det viktigt att länsstyrelsernas satsning på skyddat
            boende, kunskapsutveckling och förebyggande arbete fortsätter.
            Den 7 februari gav regeringen länsstyrelserna i uppdrag att fortsätta
            att främja och lämna stöd till insatser för att motverka hedersrelaterat
            våld och förtryck.
          </note>
          <note>
            Det är viktigt att rektorer, lärare och övrig personal tidigt
            kan tyda signalerna för att kunna upptäcka problemen. Därför är
            det positivt att ett myndighetsuppdrag kommer att ges för att
            erbjuda skolledare fortbildning i problematiken kring just hedersrelaterat
            våld och förtryck.
          </note>
          <note>
            Det är också viktigt att poliser har specifik kunskap om hedersrelaterat
            våld och förtryck. Det är av största vikt för att kunna bekämpa
            just denna typ av brottslighet. Därför har regeringen gett Rikspolisstyrelsen
            i uppdrag att vidta åtgärder för att öka polisens kompetens och
            förmåga att förebygga, upptäcka och utreda hedersrelaterad brottslighet.
            Om dessa tre konkreta åtgärder står det i handlingsplanen. Jag
            tycker att de är väldigt bra.
          </note>
          <note>
            Det är viktigt att vi med kraft motverkar det hedersrelaterade
            våldet och förtrycket ett våld och förtryck som ofta handlar om
            kontroll när det gäller vardagliga former såsom hur man klär sig,
            vem man umgås med eller vart man vill gå och var man rör sig.
            Det handlar också om livsval. Det handlar om vilket val av utbildning
            man vill göra och om jobb, kärlek eller val av livspartner.
          </note>
          <note>
            I handlingsplanen berörs en rad konkreta åtgärder som leder oss
            en bit på vägen i arbetet med att eliminera våldet, hotet och
            förtrycket. Den är inte uttömmande; det är fler åtgärder som vidtas
            men som inte finns med i handlingsplanen, och fler åtgärder behöver
            vidtas. Bland annat behöver vi se över möjligheterna till sekretessmarkeringar
            och förbättra skyddet för dem som flyr över landgränser för att
            söka skydd.
          </note>
          <note>
            Därför har vi anledning att i andra sammanhang återkomma till
            just de här frågorna. Även om handlingsplanen inte är heltäckande
            gläds jag över den handlingskraft som där visas. Genom insikt,
            kunskap och reella ekonomiska satsningar tar regeringen och vi
            i Sveriges riksdag kampen för att avskaffa mäns våld mot kvinnor,
            det hedersrelaterade våldet och förtrycket samt våld i samkönade
            relationer på största allvar.
          </note>
          <note>
            Målet är att alla människor ska kunna leva fria från rädslan
            för att bli utsatta för våld och övergrepp, hot och förtryck.
          </note>
          <note>
            Fru talman! Med anledning av detta vill jag instämma i övriga
            alliansföreträdares yrkande om bifall till förslaget i betänkandet
            samt avslag på reservationerna.
          </note>
          <note type="speaker">
            Anf. 140 MARYAM YAZDANFAR (s):
          </note>
          <note>
            Fru talman! Vissa människor slår andra människor. Andra människor
            blir slagna.
          </note>
          <note>
            Ungefär så platt är den grundläggande analysen i regeringens
            politik för att stoppa mäns våld mot kvinnor. Den analysen är
            inte bara banaliserande. Ännu viktigare är att den inte förser
            oss med de verktyg som vi som politiker men även myndigheter och
            frivilligorganisationer så desperat behöver för att bekämpa det
            allra grövsta könsförtrycket.
          </note>
          <note>
            Det är inte på grund av att vissa människor råkar slå andra människor
            och andra människor råkar bli slagna som i snitt 17 kvinnor varje
            år mördas av en man de en gång älskat. 17 mördade kvinnor varje
            år är ingen slump. Det handlar om makt, och det är det som är
            problemet med handlingsplanen. Ni ser inte överordningen och underordningen.
          </note>
          <note>
            Män som grupp är i samhället generellt sett överordnade kvinnor
            som grupp. Kvinnor som grupp är i samhället generellt sett underordnade
            män som grupp. Därför har män generellt sett mer makt. Vissa män
            använder den makten för att slå och kontrollera den kvinna som
            de lever i en nära relation med.
          </note>
          <note>
            Ser man den här över- och underordningen kan man göra någonting
            åt den. Och om man vill göra någonting åt den är man feminist,
            Inge Garstedt, och därför är det viktigt. För mig är det lika
            viktigt som att jag är socialdemokrat.
          </note>
          <note>
            Problemet med regeringen och utskottsmajoriteten är att de är
            ideologiskt förblindade. De kan inte se den här över- och underordningen.
            Då är det svårt att göra något åt den, även om ni med era förutsättningar
            har gjort ett bra försök. Då kan man stå bakom en regering med
            en jämställdhetsminister som vägrar kalla sig för feminist.
          </note>
          <note>
            Nej, det här handlar inte om en lek med ord. Det handlar om att
            de teoretiska förklaringsmodellerna är så viktiga för att förstå
            mäns våld mot kvinnor, för att förstå att det inte är ett isolerat
            eller individualiserat problem bland elaka män och kuvade kvinnor.
            Det är strukturer som samverkar. Därför är detta ett samhällsproblem.
          </note>
          <note>
            Men varför går hon då inte? Det brukar vara den vanligaste frågan
            i sådana här diskussioner. Varför går hon inte? Varför stannar
            en kvinna år efter år kvar i en relation där hon blir psykiskt,
            fysiskt och sexuellt misshandlad?
          </note>
          <note>
            Den som tydligast har fått mig att förstå varför är Inger Eriksson,
            ordförande för Sveriges första och största kvinnojour, Alla Kvinnors
            Hus här i Stockholm. Hon brukar visa ett vitt A 4-papper och symboliserar
            det med vårt livsutrymme.
          </note>
          <note>
            Om vi utgår från att alla kvinnor och män såväl unga som gamla,
            såväl gula som blå har samma livsutrymme, ett A 4-papper, kan
            vi börja analysera vad som händer med en kvinna i en destruktiv
            situation. Vad händer innan hon blåslagen till exempel uppsöker
            Alla Kvinnors Hus?
          </note>
          <note>
            Situationen är klassisk. Kvinnan möter en man. De blir störtförälskade.
            Han är charmig, omhändertagande och kanske lite lite svartsjuk,
            men det uppfattas mest som gulligt. Relationen blir snabbt intensiv.
            Han säger att han älskar henne och att han skulle dö utan henne.
            Hon blir smickrad. De flyttar snart ihop de är ju så fruktansvärt
            kära.
          </note>
          <note>
            Men plötsligt börjar han ifrågasätta hennes manliga arbetskamrater
            och undrar om hon verkligen måste jobba med dem. Han börjar ifrågasätta
            att hon igen ska jobba över en kväll. Han ifrågasätter att de
            verkligen behöver umgås med hennes familj. De har det ju så mysigt
            tillsammans.
          </note>
          <note>
            Han undrar om hon verkligen måste gå på den där tjejmiddagen.
            En kväll när hon har varit på fest på jobbet anklagar han henne
            för att ha varit otrogen. När hon nekar blir han rosenrasande.
          </note>
          <note>
            Och där kommer det första slaget. Sedan kommer det andra slaget.
            Sedan har hon än mindre livsutrymme.
          </note>
          <note>
            Jämför vi det med vårt livsutrymme ser vi vad problemet blir.
          </note>
          <note>
            Till slut är livsutrymmet en hundradel av ditt eller mitt livsutrymme.
            Den här situationen kan fortsätta år efter år, men vid det här
            laget känns våldet normalt för kvinnan. Hon har genomgått en så
            kallad normaliseringsprocess där hon under en lång tid fått veta
            att hon som människa saknar värde. Att med den illusionen och
            det lilla livsutrymmet våga resa sig och kontakta en kvinnojour
            är oerhört modigt. Därför är det så viktigt att i den här kammaren
            understryka att de kvinnor som har tagit sig makten och modet
            att lämna en våldsam nära relation är de riktiga hjältinnorna.
          </note>
          <note>
            Det här är inte bara en kvinnas historia. Det är nästan alla
            de kvinnors historia som har varit utsatta för våld i nära relationer.
            Man skulle kunna lägga karbonpapper mellan de här historierna
            för att beskriva den yttersta könsorättvisan i Sverige i dag.
            Därför är det ett strukturellt samhällsproblem.
          </note>
          <note>
            Fru talman! Denna patriarkala överordning finns över hela världen.
            I Sverige tar den sig uttryck bland annat i 17 döda kvinnor varje
            år. På andra håll i världen tar den sig uttryck i att familjen
            sätter sin heder till unga kvinnors kyskhet. Det är viktigt att
            poängtera att det är resultatet av antika rurala sedvänjor som
            faktiskt även fanns i Sverige före industrialiseringen. Så sent
            som i mitten av förra seklet var det i Sverige en oerhörd skam,
            inte bara för kvinnan utan för hennes egen familj, om hon skulle
            bli gravid utanför äktenskapet och föda en så kallad oäkting.
          </note>
          <note>
            Det härskande hora- och madonnastigmat delar i vilken skolkorridor
            som helst i det här landet in unga kvinnor i fina tjejer och lössläppta
            tjejer, alltmedan unga män i lugn och ro får finna sin sexualitet.
          </note>
          <note>
            Därför menar jag att det i grunden är fel att exotifiera och
            överdrivet särskilja det hedersrelaterade förtrycket från det
            övriga våldet i nära relationer. Jag är besviken på både regeringens
            och utskottsmajoritetens sätt att särskilja det hedersrelaterade
            förtrycket från det övriga våldet. Förtrycket i sin natur härstammar
            från samma slags patriarkala förtryck som när de svenska kvinnorna
            blir slagna av svenska män. Många av de unga kvinnor som befinner
            sig i det hedersrelaterade förtrycket känner sig ännu mer stigmatiserade
            och utsatta för ett dubbelt förtryck, dels det hedersrelaterade
            förtrycket från sin familj, dels ett förtryck från den etniska
            majoritetsbefolkningen, som förväntar sig inte bara att hon totalt
            bryter med sin familj utan också att hon bryter med sin kultur
            och sin etniska identitet.
          </note>
          <note>
            Vi unga kvinnor med utländsk bakgrund är inte ett undantag i
            det svenska samhället. Vi är många som har levt större delen av
            våra liv här. En del av oss är födda här. Vi har precis samma
            rätt att definiera oss själva och våra liv som våra blonda och
            blåögda medsystrar. Om vi utsätts för förtryck kan det aldrig
            någonsin legitimeras med vare sig kultur eller religion. Jag har
            aldrig någonsin mött en kultur eller en religion som ger en far
            rätt att döda sin dotter.
          </note>
          <note>
            Det förtryck vi utsätts för är inte heller så oerhört fjärran
            från det förtryck som svenska kvinnor utsätts för. Men framför
            allt är hedersrelaterat förtryck inte ett invandrarproblem. Det
            är ett svenskt problem.
          </note>
          <note>
            Fru talman! Det är dags för mig att runda av, för min talartid
            börjar ta slut. Jag kan konstatera att regeringen och utskottsmajoriteten
            går emot beprövad forskning som finns på det här området när man
            vägrar att se de strukturella orsakerna till våld i nära relationer.
            Det handlar som sagt inte om någon som tyvärr slår, om någon som
            tyvärr blir slagen. Det handlar om maktstrukturer i samhället
            som gör att vissa män tar sig makten att slå. Det handlar om underordning,
            det handlar om överordning, det handlar om könsmaktsordning.
          </note>
          <note>
            Ser man den här över- och underordningen och kan man göra någonting
            åt den tycker jag att man har en skyldighet att göra det, och
            då har man en skyldighet att kalla sig för feminist. I det perspektivet
            hoppas jag verkligen att den jämställdhetsminister som vi har
            och som inte är feminist läser protokollet och tar det i beaktande.
          </note>
          <note>
            Innan jag slutar vill jag säga någonting om att den förra regeringen
            inte skulle ha tagit ett samlat grepp i de här frågorna. För tio
            år sedan när jag som ung SSU:are diskuterade just feminism och
            sådana frågor fanns det en minister som hette Mona Sahlin som
            i en socialdemokratisk regering lade fram en kvinnofridsproposition
            som tog ett samlat, radikalt och progressivt grepp i de här frågorna.
            Det var en av de första och var unik i världen. Sedan kom till
            exempel sexköpslagen som många i den nuvarande majoriteten då
            var emot. Nej, vi är inte bittra. Vi är inte ledsna. Vi tycker
            att det är bra att ni gör så mycket ni förmår och orkar, men vi
            hade gärna sett mer.
          </note>
          <note>
            Slutligen, fru talman, yrkar jag bifall till reservation 1.
          </note>
          <note>
            (Applåder)
          </note>
          <note>
            I detta anförande instämde Ann Arleklo, Christer Engelhardt,
            Lars U Granberg, Kerstin Haglö, Carina Hägg, Eva-Lena Jansson,
            Elisebeht Markström, Margareta Persson och Per Svedberg (alla
            s) samt Eva Olofsson och Lena Olsson (båda v).
          </note>
          <note>
            Anf. 141 CECILIA WIGSTRÖM i Göteborg (fp) replik:
          </note>
          <note>
            Fru talman! Jag får väl säga som jag sade i mitt anförande att
            jag tycker att många öppna dörrar slås in i Socialdemokraternas
            reservationer och även i Maryam Yazdanfars tal. Handlingsplanen
            utgår från FN:s deklaration om mäns våld mot kvinnor. Där står
            det väldigt tydligt och klart att våldet beror på den historiska
            ojämlikhet som finns vad gäller maktrelationerna mellan män och
            kvinnor. Jag delar Maryam Yazdanfars analys vad gäller orsakerna
            till våldet.
          </note>
          <note>
            Men det är väldigt viktigt att inte stanna vid en analys. Det
            är det som gör att vi inte har lagt så mycket krut på att skriva
            en massa sidor och handlingsplaner om just detta. Vi hänvisar
            till FN:s deklaration för att vi vill handla. Ni lade väldigt
            mycket tid de föregående tolv åren på att prata. Det var mycket
            snack men lite verkstad. Nu vill vi handla.
          </note>
          <note>
            Vi kan trots allt vara överens om att ideologi och analys i världen
            inte kan hjälpa en våldsutsatt kvinna om vi inte handlar, om vi
            inte ser till att hon har en fristad att fly till undan sitt hem
            när den situationen uppstår att hon måste fly därifrån. All analys
            och ideologi i världen kan inte hjälpa en kvinna om vi inte ser
            till att vi har en bra behandling som får våldsamma män att sluta
            slå. All ideologi i världen kan inte heller hjälpa en kvinna om
            vi inte ser till att sjukvården gör rätt saker för att säkra bevis
            så att våldtäktsmän kan fällas.
          </note>
          <note>
            Det handlar om att vi vill gå från ord till konkret handling.
          </note>
          <note>
            Jag vill också passa på att ställa en fråga till Maryam Yazdanfar.
            I Göteborgs kommun där jag bor, det är Sveriges andra största
            stad, har Folkpartiet lagt fram en motion om att kommunen, nu
            när socialtjänstlagen har skärpts, ska göra mer för våldsutsatta
            kvinnor och utreda möjligheten att ge dem personlarm och gps.
            Där har det gått igenom i alliansen tack vare Vänsterns stöd.
            Socialdemokraterna och Göran Johansson sade nej. Min fråga till
            Maryam är: Hur djupt förankrat är det socialdemokratiska engagemanget
            för jämställdhet? Är det bara i riksdagens talarstol, eller varför
            vill kommunpolitiker i Göteborg inte ställa upp för att skydda
            våldsutsatta kvinnor?
          </note>
          <note type="speaker">
            Anf. 142 MARYAM YAZDANFAR (s) replik:
          </note>
          <note>
            Fru talman! Jag kan förstå om Cecilia Wigström är ganska besviken.
            Delar av Folkpartiet har en tradition av att våga se könsmaktsordningen
            och bryta mot den norm som finns inom högern i Sverige där man
            inte vågar se könsmaktsordningen av rädsla för att förlora sin
            individualism.
          </note>
          <note>
            Cecilia Wigström frågar varför analysen är viktig. Jo, analysen
            är viktig därför att den bidrar till samhällsförändringar. Den
            bidrar till att förändra de grundläggande könsroller som gör att
            vissa män tar sig makten. Så länge ni inte vill se den könsmaktsordningen
            kan ni vidta kosmetiska åtgärder efteråt, när den blåslagna kvinnan
            finns där, när det är dags att begrava en av de 17 mördade kvinnorna
            per år. Då kan ni ha hur många haverikommissioner som helst. Vi
            har inte sagt nej till något av era förslag. Det är jättebra att
            det sker. Men för att komma åt sjukdomen och inte bara symtomen
            behövs analysen för samhällsförändringens skull.
          </note>
          <note>
            Jag vill passa tillbaka frågan om Socialdemokraterna i Göteborg.
            I min hemkommun Solna är ditt parti med och styr i ett borgerligt
            samarbete. I snart tio år har ni styrt. I Solna har man dragit
            ned bidraget till kvinnojouren. Man har ingen handlingsplan när
            det gäller våld mot kvinnor. Jag frågade kommunalrådet vad en
            misshandlad kvinna ska göra i Solna eftersom hon inte har någonstans
            att bo, allmännyttan har sålts och det inte går att erbjuda förtur.
            Då sade kommunalrådet att hon väl kan flytta från kommunen alla
            våldsutsatta kvinnor behöver ju faktiskt inte bo i Solna.
          </note>
          <note>
            Jag bollar över frågan, Cecilia Wigström.
          </note>
          <note>
            Anf. 143 CECILIA WIGSTRÖM i Göteborg (fp) replik:
          </note>
          <note>
            Fru talman! Maryam Yazdanfar svarar inte på min fråga. Hon svarar
            inte på vad hon anser om Socialdemokraterna i Göteborgs stad.
            De säger nej inte bara till att utreda möjligheterna för kommunen
            att ge rädda kvinnor personlarm och gps så att det går att snabbt
            lokalisera kvinnorna om larmet går och rycka ut och hjälpa dem.
            Hon svarar inte heller på min fråga om att Socialdemokraterna
            har sagt nej till genuskunskap för kommunstyrelsen, som vi nu
            har drivit igenom tillsammans med Vänsterpartiet.
          </note>
          <note>
            Jag ska svara på frågan vad gäller Solna. Jag kan inte exakt
            vad som har hänt i Solna kommun, men jag tycker att det är viktigt
            att det finns starka kvinnojourer som kan hjälpa kvinnor som har
            flytt. Jag kan också konstatera att vi i handlingsplanen stärker
            den mängd pengar som går till kvinnojourerna så att de inte blir
            beroende av kommunerna. Vi gav 109 miljoner kronor förra året,
            och vi ger 109 miljoner detta år. Jag tycker att det är ett kommunalt
            ansvar att hjälpa våldsutsatta kvinnor.
          </note>
          <note>
            Jag frågade inte alls varför analysen är viktig. Jag sade att
            analysen finns, och den är viktig. Vi utgår från FN:s deklaration
            i handlingsplanen. Men det jag säger nu är att analysen inte är
            det viktigaste. Just nu i en handlingsplan är handlingen det viktigaste.
            Det är de 56 åtgärderna och de 800 miljonerna kronorna som innebär
            olika insatser.
          </note>
          <note>
            En viktig del i dessa insatser är bland annat att se till att
            män slutar slå, att vi behandlar män. Vi har sett till att öka
            Kriminalvårdens behandling av män. Då är det inte så bra när ni
            socialdemokrater vill dra ned på pengarna till Kriminalvården
            med 80 miljoner kronor. Det innebär 200 färre behandlade män,
            det vill säga män som riskerar att slå fler kvinnor när de kommer
            ut ur fängelset.
          </note>
          <note>
            Mina frågor rör alltså Göteborgs stad och Göran Johansson.
          </note>
          <note type="speaker">
            Anf. 144 MARYAM YAZDANFAR (s) replik:
          </note>
          <note>
            Fru talman! Cecilia Wigström försöker göra en retorisk kullerbytta
            genom att göra mig ansvarig för vad Göran Johansson gör i Göteborg.
            Du vet mycket väl att jag inte kan göra någonting och inte vet
            så mycket om grunderna för vad de har gjort för att komma fram
            till de beslut de har fattat om de motioner ni har väckt. Jag
            är ju inte med på Göteborgs kommunfullmäktiges sammanträden. Det
            är precis på samma sätt som att du inte kan förklara varför borgarna
            i Solna kommun vill att våldsutsatta kvinnor ska flytta till en
            kommun med en allmännytta.
          </note>
          <note>
            Vi lägger den frågan åt sidan. Jag kan konstatera att det måste
            vara jobbigt att som folkpartist ställa sig bakom en skrivelse
            som inte innehåller den analysen. Vi tycker att det är fint att
            ni försöker göra något åt symtomen på problemen, men det här kommer
            inte att skapa ett samhälle fritt från våld mot kvinnor.
          </note>
          <note>
            I denna replik instämde Kerstin Haglö, Elisebeht Markström och
            Margareta Persson (alla s).
          </note>
          <note type="speaker">
            Anf. 145 PER SVEDBERG (s):
          </note>
          <note>
            Fru talman! Dagen har varit lång och inläggen många. Det intressanta
            är att vi vill åt samma håll. Jag tänker inte upprepa argument
            som har förts fram tidigare utan i stället ge en bild därifrån
            jag kommer.
          </note>
          <note>
            Jag har varit mycket i kontakt med kvinnojourer och pratat om
            deras verksamhet, hur de har utvecklats, hur de i vissa fall faktiskt
            har avvecklats på grund av att kommuner i brist på engagemang
            i frågan inte rustat kvinnojourerna mer än de har behövt.
          </note>
          <note>
            Sedan kom öppningen när de kunde söka medel för att utveckla
            verksamheten. Det var bra. Det som händer nu är att den möjligheten
            tas tillbaka och i stället ges möjlighet för kommunerna att ha
            en ökad samordning med kvinnojourer och frivilligorganisationer.
          </note>
          <note>
            De kvinnor som är eldsjälar i verksamheten ger svajiga och avvaktande
            svar på frågor om mötet med kvinnor och hur kvinnor hanteras som
            söker sig till dem. De vill inte röja personer, och de är försiktiga
            med integriteten hos dem som har sökt hjälp, vilket är en mycket
            fin tanke.
          </note>
          <note>
            Av en slump råkade jag stöta på en kvinna som sade att hon hade
            hört att jag hade frågat. Hon sade att hon är en av dem: Vill
            du veta en sak? Det är inte så lätt som du tror att ta sig ifrån
            detta. Det finns tre ord som väger tungt i tänkandet om hur man
            ska hantera situationen i ögonblicket, nämligen skammen, skulden
            och kärleken.
          </note>
          <note>
            Det där fick mig att fundera. Hur kan man känna kärlek till någon
            som slår? Jag kommer nu efter Maryam Yazdanfars beskrivning med
            A 4-arket. Det är nog där förklaringsmodellen finns. Det finns
            inget utrymme. Man måste känna kärlek till den lilla bit som finns
            kvar och har inte möjlighet att ta sig därifrån.
          </note>
          <note>
            En annan del som blev tydlig och gripande är tron på hoppet,
            att tro att det löser sig. Någonstans kommer han, förövaren, att
            förändra beteende. Tyvärr är det inte så. Hon säger att om hennes
            alternativ varit att besöka socialtjänsten hade han slagit ihjäl
            henne. Den skammen kunde hon inte bära.
          </note>
          <note>
            Det här är talande. Vi behöver ha detta med oss. Vi måste tänka
            på att det inte är så lätt. Problemet är att det är närmare än
            vi tror. Vi kan snacka mycket om alla planer, men om vi hade möjlighet
            att titta bakom gardinen kan vi se att det finns en ordning som
            inte många av oss ställer upp på. Människor förtrycks, kanske
            inte genom våld utan med andra typer av psykologiskt hot eller
            maktspråk som gör att de tänker att de inte är värda mer än så.
          </note>
          <note>
            Jag behöver egentligen inte säga mer efter Maryams lysande inlägg.
            Jag kunde utläsa en besvikelse att man inte tillåter kvinnojouren
            att leva sitt liv. Jag tror, precis som flera andra har lyft fram
            i dag, att kvinnojourerna har varit en eldgaffel i baken på kommunerna.
            Man har drivit en utveckling, och man har kompetens att driva
            den utvecklingen men de ekonomiska möjligheterna finns inte.
          </note>
          <note>
            Vi måste fundera mer på detta. Vi kommer säkert att fatta fler
            beslut som rör detta. Kompetensen finns hos frivilligorganisationerna,
            ofta bland dem som själva har blivit utsatta. De har kunskapen,
            och det är otroligt viktigt. Det behöver vi bära med oss.
          </note>
          <note>
            Jag har en vädjan till alliansen. Fundera lite mer på detta.
            Vi måste lyfta fram frivilligorganisationerna.
          </note>
          <note>
            I detta anförande instämde Ann Arleklo, Christer Engelhardt,
            Lars U Granberg, Kerstin Haglö, Carina Hägg, Elisebeht Markström
            och Margareta Persson (alla s).
          </note>
          <note type="speaker">
            Anf. 146 CARINA HÄGG (s):
          </note>
          <note>
            Fru talman! Jag kommer under året att både fira och sörja. Jag
            trodde att vi alla hade funderat på hur vi tillsammans skulle
            uppmärksamma att det är tio år sedan kvinnofridspropositionen
            presenterades och beslutades här i riksdagen. Det var en mycket
            bred proposition, med ett mycket brett anslag, och det har varit
            ett oerhört viktigt dokument, som också ligger till grund för
            det som vi i dag uppmärksammar.
          </note>
          <note>
            Jag beklagar att detta dokument verkar vara ganska okänt, men
            jag hoppas att fler läser in sig på dokumentet under årets lopp
            så att fler uppmärksammar det och fler kan minnas och gå tillbaka
            och se vad vi kan göra bättre.
          </note>
          <note>
            Vad är det som händer när kvinnor fortfarande mördas? Ungefär
            17 kvinnor mister livet varje år därför att de åtgärder vi har
            vidtagit inte har fått genomslag fullt ut, att vi inte fullt ut
            har kunnat ändra könsmaktsordningen, att vi inte fullt ut har
            kunnat förändra attityder och att de faktiska besluten inte har
            fått genomslag ned i den kommunala organisationen och brett ut
            i samhället. Vi behöver vara fler som driver de här frågorna framåt.
          </note>
          <note>
            Därför tycker jag att det är oerhört bra att vi här i kammaren
            har varit en del av Europarådets kampanj mot våld mot kvinnor
            och att riksdagen så aktivt har tagit del i det arbetet, både
            ledamöter och tjänstemän. Vi har samarbetat med frivilligorganisationer
            och med enskilda. Inte minst har det funnits ett starkt stöd från
            talman Per Westerberg, och många andra, för att bedriva det här
            arbetet. Jag vill tacka alla dem som har hjälpt till så här långt.
          </note>
          <note>
            Jag ska i nästa vecka åka till Wien och vara med om den parlamentariska
            avslutningen av den här kampanjen. I juni kommer regeringskonferensen
            att avslutas med ett arrangemang i Strasbourg, och då tänker jag
            också vara närvarande. Då har jag möjlighet att ta med mig erfarenheterna
            från arbetet med betänkandet och reservationerna.
          </note>
          <note>
            Jag står bakom de socialdemokratiska reservationer som finns
            i betänkandet.
          </note>
          <note>
            Under kampanjen, som jag har arbetat med här i riksdagen tillsammans
            med många av er, har jag varit tvärpolitisk och opolitisk. Men
            nu glider jag tillbaka till att vara socialdemokratisk politiker.
            Det har blivit ganska mycket mittemellan i det här.
          </note>
          <note>
            Det är ett oerhört viktigt dokument, och jag är väldigt glad
            över att regeringen har fullföljt det åtagande som man hade att
            ta fram en handlingsplan. Det är ett åläggande från Europarådet
            på kammaren att vi ska ha en handlingsplan.
          </note>
          <note>
            Det finns väldigt mycket som är viktigt och angeläget i handlingsplanen,
            men vi har också hört under debatten att det finns tillkortakommanden.
            Det gäller kvinnor som tillhör särskilda grupper; funktionshindrade
            kvinnor, kvinnor med missbruksproblem och äldre kvinnor, för att
            nämna några där det saknas medvetenhet och insatser.
          </note>
          <note>
            Det finns en annan punkt som jag är bekymrad över. Vi har haft
            enighet i Europarådets 47 länder, och det finns ett internationellt
            dokument som beskriver könsmaktsordningen och de bakomliggande
            analyserna av mäns våld mot kvinnor. Men jag har förstått nu under
            debatten varför det har fallit bort, och jag vet att det föll
            bort ganska tidigt i förhandlingarna på regeringssidan. När man
            lyssnar på Inge Garstedt förstår man att det är en omedvetenhet
            och en annan syn på de här frågorna som gör att detta inte finns
            med. Jag tycker att vi inte ska skyla över det. Det är ett bekymmer.
          </note>
          <note>
            Jag hade förväntat mig att kanske Folkpartiet skulle kunna hjälpa
            till så att frågan fanns kvar i den borgerliga regeringen, men
            så är inte fallet. Högern har fått utslagsrösten, och Folkpartiet
            har funnit sig i sin roll. Jag beklagar det. Feminismen har satts
            på undantag, i en tid när vi verkligen känner att feminismen behövs
            och det finns mer av analys generellt i samhället att ta till
            vara. Dock ser vi inte riktigt det i regeringens åtagande.
          </note>
          <note>
            Planen innehåller flera åtgärder, men vi måste också se på samhället
            i stort. Om man inte vidtar politiska åtgärder på andra områden
            som understöder en förändring i samhället, till exempel att det
            finns lägenheter att efterfråga för de kvinnor som söker ett boende
            efter jourboende jourboenden finns inte i alla kommuner faller
            det här i vissa delar.
          </note>
          <note>
            Jag ställde frågan till bostadsminister Mats Odell vilken könsanalys
            man gör på bostadspolitikens område, just utifrån detta att en
            kvinna också måste kunna få ett boende. Det är inte lätt att köpa
            en villa i Täby om man kommer från en kvinnojour och har trasig
            ekonomi. Det är inte lätt att köpa en insatslägenhet i någon annan
            del av Sverige om man inte har pengar, om man har skyddad identitet
            och inte har kontakter på ett normalt sätt. Om den här omedvetenheten
            finns, om det inte finns en könsanalys av bostadspolitiken, finns
            det en brist.
          </note>
          <note>
            Vi har också konstaterat att det har varit problem under senare
            tid, och det blir alltmer uppenbart varför. Det har varit svårt
            att få andra beslut till stånd när det handlar om kvinnors sjukskrivning.
            Kvinnor kan ha diffusa diagnoser därför att det blir diffust när
            man lever i en relation där man utsätts för våld, förtryck och
            begränsningar. Man kanske inte kan söka ett jobb. Man kanske inte
            kan behålla det jobb man har därför att mannen inte tillåter att
            man går till jobbet då man är blåslagen. Man är begränsad i sitt
            livsutrymme.
          </note>
          <note>
            Om de som jobbar inom socialförsäkringsområdet inte ser det missar
            de möjligheten att uppmärksamma och stödja de här kvinnorna. Man
            drar undan mattan för dem i många situationer.
          </note>
          <note>
            Jag beklagar Moderaternas valhänta förhållande till socialförsäkringsutskottets
            ansvar, vilket gör att vi har lite svårt att diskutera de frågorna
            här i dag. Jag beklagar den situation som har uppstått, inte minst
            därför att vi diskuterar handlingsplanen här i dag. Det skulle
            vara lätt att debattera de här frågorna utifrån en annan situation,
            utan att ha någon synpunkt i sak.
          </note>
          <note>
            En annan del som jag noterade var att det tidigare under dagen
            ställdes en fråga om det stöd som kvinnojourerna har kunnat söka
            som har blivit krångligare och svårare. I mitt hemlän, Jönköpings
            län, var det över hälften av kommunerna som inte hade sökt det
            bidrag som man kan söka för att i sin tur samverka med kvinnojourerna
            kring mäns våld mot kvinnor. Nu har det på grund av uppmärksamheten
            tillkommit någon som har fått del av pengarna. Men detta visar
            att det möjligtvis är färre kvinnojourer som får del av de pengar
            som avsätts, så vi vet väldigt lite om hur de kommer att användas.
          </note>
          <note>
            Vi vet att folkhälsominister Maria Larsson sade före valet att
            kvinnojourerna inte skulle ha några statsbidrag. Då uppstår frågan:
            Är det så att man bakvägen försöker försvåra för kvinnojourerna,
            i stället för att direkt ta upp den här frågan? Maria Larsson
            har lämnat salen, men jag hoppas ändå att jag kan få svar på frågan.
          </note>
          <note>
            Slutligen ska jag peka på något som jag tycker är oerhört viktigt,
            och det är en slutsats från Europarådets kampanj, egna reflexioner
            och något som många har lyft upp.
          </note>
          <note>
            De instrument vi har räcker inte. Även om vi gör väldigt mycket
            bra räcker inte de instrumenten för att vi ska få en förändring
            till stånd. Därför kommer vi att arbeta med att ta fram en konvention
            om mäns våld mot kvinnor. Det finns ett positivt svar från regeringen
            inledningsvis, men eftersom vi blir ordförande i Europarådet i
            maj är det viktigt att vi inte bara uttrycker oss försiktigt positivt
            om det som görs nere i Strasbourg utan också är en aktiv part.
            Hur vill vi se en sådan här konvention? Hur vill vi utveckla den?
          </note>
          <note>
            Om vi hade haft mer internationella utblickar i planen kanske
            vi hade haft ett bättre utgångsläge i de här diskussionerna. Jag
            hoppas att ni alla kommer att hjälpa till med att påverka och
            se till att vi får en europeisk konvention på plats, en europeisk
            konvention som kan vara ett stöd i det internationella arbetet
            med att utrota mäns våld mot kvinnor, att koppla ihop den kampanjen
            och det arbete som sker här i dag med den internationella kampanj
            som FN:s generalsekretare Ban Ki-moon lanserade i generalförsamlingen
            i februari.
          </note>
          <note>
            Jag har ställt frågor till regeringen om hur man tänker understödja
            och arbeta med den kampanjen, och jag har inte fått något riktigt
            svar. Men jag hoppas att det löser sig under den närmaste tiden.
            Vi kan verkligen bidra, och jag utgår från att det finns en ambition
            i den riktningen.
          </note>
          <note>
            Sverige har ändå kommit förhållandevis långt och har många konkreta
            exempel. Vi skulle, om vi hade fått enighet och uppslutning bakom
            de reservationer som Socialdemokraterna och oppositionen i dess
            helhet har lagt fram, ha kunnat komma ännu längre.
          </note>
          <note>
            Att till exempel tala om nationella minoriteter och ursprungsbefolkning
            är viktigt i sig, och vi kan göra det även om vi inte har kommit
            så långt som vi hade hoppats. Men när vi talar om den frågan till
            exempel i Turkiet blir det dessutom politisk dynamit.
          </note>
          <note>
            Det finns många viktiga skäl för oss att lyfta upp det vi har
            börjat fundera på här hemma också i våra internationella kontakter
            och europeiska kontakter.
          </note>
          <note>
            Jag skulle gärna vilja ställa några frågor till mina kolleger.
            Varför stöder man inte förslag om förebyggande åtgärder för pojkars
            och mäns våld mot kvinnor? Varför startar man inte motivationsprogram,
            inte bara behandlingsprogram utan också motivationsprogram? Varför
            stöder man inte att det ska bli obligatoriskt vid besök på barnsköterskemottagningarna
            att fråga om våldsutsatthet? Varför vill man inte ha särskilda
            kontaktpersoner för våldsutsatta kvinnor inom polis och socialtjänst?
            Varför vill man inte tillföra begreppet grov oaktsam våldtäkt
            i lagtexten?
          </note>
          <note>
            Jag kan fortfarande efter den diskussion jag har hört inte förstå
            varför man inte konsekvent kunde talat om kvinnor med funktionshinder
            just som kvinnor. Man håller fast vid det könlösa beteendet. Jag
            har jobbat i vården. Det var vanligt att man inte talade om personen,
            utan det var rullstolen. Kan du ta stolen? sades det ibland, i
            stället för att man såg individen. Det är fortfarande det uttryckssättet
            och tänket som jag ser och som jag tycker att jag återfinner i
            den här texten.
          </note>
          <note>
            Funktionshindrade kvinnor är könlösa. Det fattas en könsmaktsanalys,
            och det fattas många svar på frågor som har ställts här från talarstolen
            i dag och som har ställts i de olika reservationerna.
          </note>
          <note type="speaker">
            Anf. 147 INGE GARSTEDT (m) replik:
          </note>
          <note>
            Fru talman! Först skulle jag vilja ställa en fråga till Carina
            Hägg. Min kollega Ulrika Karlsson känner att Carina Hägg känner
            ett väldigt stort förakt för henne, eftersom hon inte är feminist.
            Jag undrar om det är Carina Häggs och Socialdemokraternas syn
            på dem som inte är feminister att man föraktar dem.
          </note>
          <note>
            Jag står här som något slags högerspöke. Jag tror att det var
            1985 som jag frågade en framstående socialdemokrat varför man
            inte satsade på jämställdhet. Jag fick svaret att det gör man
            inte, för om man får jämlikhet kommer jämställdheten. Sedan kom
            det dåliga valet 1992 och Stödstrumporna.
          </note>
          <note>
            Sedan gjorde man det på något sätt till sin grej och tog monopol
            på det. Det vore ganska intressant att höra Carina Hägg ta fem
            exempel på vad Socialdemokraterna har gjort ute i kommunerna.
            Det är saker som hon skulle kunna bidra med till den här handlingsplanen.
          </note>
          <note>
            I stället står Carina Hägg och tar upp exempel efter exempel
            i handlingsplanen eller på annat ställe där man har sagt att man
            ska göra utredningar, till exempel när det handlar om de sexualbrott
            som nu ska utvärderas. Justitieministern har sagt att man också
            ska beakta och titta på samtycke. Carina Hägg står här och slår
            in öppna dörrar. Hon vill jubilera ett tioårigt dokument som utvärderingen
            säger att det inte blev så mycket av i stället för att diskutera
            handling och handlingsplanen.
          </note>
          <note type="speaker">
            Anf. 148 CARINA HÄGG (s) replik:
          </note>
          <note>
            Fru talman! Jag förstår att majoriteten hellre vill blicka bakåt.
            När man blickar bakåt hoppar man över de steg som Socialdemokraterna
            har tagit, till exempel kvinnofridspropositionen som var ett oerhört
            viktigt steg. Att man inte ser det beror naturligtvis på att man
            inte har följt de här frågorna, inte har haft den analys som vi
            har stått för och drivit fram.
          </note>
          <note>
            Jag skulle kunna räkna upp många exempel här på vad jag har tagit
            upp kommunalt och lokalt, vad jag har tagit upp under min yrkestid
            och vad jag har tagit upp här i riksdagen. Men det är väl inte
            det som det handlar om. Det är hur vi kan gå vidare. Vad är målet?
            Det vi saknar är en röd tråd. Vi saknar könsmaktsanalysen. Vi
            saknar mätbara avstämningspunkter.
          </note>
          <note>
            Det är ofta så när det handlar om mäns våld mot kvinnor och när
            det handlar om jämställdhet. Då talar man och man kan vidta åtgärder,
            men uppföljningen försvinner. Det här var ett dokument där jag
            skulle ha velat se det tydligare.
          </note>
          <note>
            FN:s generalsekreterare är tydligare. Han talar om år 2015. Det
            är djärvt. Vi har inte vågat sätta upp några årtal. Vi talar om
            att vi ska ha en uppföljning 2010 samtidigt som vi alla är överens
            om, även om vi inte är överens om betänkandet i alla dess delar,
            att det behövs mer åtgärder, mer initiativ fram till 2010. Då
            borde det komma tillbaka till riksdagen så vi kunde göra de avstämningarna
            tillsammans, så vi kunde få svar på de frågorna. Det handlar inte
            minst om hur pengarna ska användas.
          </note>
          <note>
            Det spelar roll hur man använder pengarna. När könsmaktsanalysen
            är väck för att man inte tittar på de här frågorna med feministiska
            glasögon finns det anledning för riksdagen att använda sin granskande
            roll. Vi borde kunna vara överens om att hävda riksdagen som riksdag
            och inte lämna över den makten till regeringen att ensidigt hantera.
          </note>
          <note type="speaker">
            Anf. 149 INGE GARSTEDT (m) replik:
          </note>
          <note>
            Fru talman! Jag är lite förvånad över Carina Häggs retorik eller
            sätt att se på människor. Om man inte är feminist och inte hänger
            sig åt könsmaktsordningen på det sätt som du önskar då skulle
            man mista rätten att över huvud taget agera kring de här frågorna.
          </note>
          <note>
            Jag tycker att det är synnerligen intressant att vi har en handlingsplan
            som är framåtsyftande, en handlingsplan som ska utvärderas. Jag
            tycker att det är mycket mer intressant än det Carina Hägg tog
            upp i sin inledning, nämligen att hon var ledsen för att vi inte
            firade tio år med kvinnofridspropositionen.
          </note>
          <note>
            Samtidigt kan man se i den utvärdering som gjordes 2004 att det
            var en jättebra proposition men man frågar vad som hände. Jag
            vet inte om du var inne i salen när jag sade att myndigheterna
            i vissa delar har underlåtit att utföra regeringens myndighetsgemensamma
            uppdrag, etcetera.
          </note>
          <note>
            Ni ville så väl, men det blev tyvärr inte lika mycket. Men det
            är klart att när man har gjort handlingsplanen har man tittat
            på vad som har gjorts tidigare, och man går vidare. Det är lite
            som att du vill fira någonting, ett papper som kom för tio år
            sedan, i stället för att jobba med handlingsplanen, det som är
            framåtsyftande från ord till handling.
          </note>
          <note>
            Jag kan berätta för Carina Hägg att jag har varit feminist ganska
            länge.
          </note>
          <note type="speaker">
            Anf. 150 CARINA HÄGG (s) replik:
          </note>
          <note>
            Fru talman! Jag tyckte att det var intressant att höra bekännelsen
            att Inge Garstedt är feminist. Jag skulle önska att fler vågade
            komma ut som feminister och fler vågade lära sig könsmaktsordningen,
            också vad den betyder i praktiken och granska de beslut som fattas
            med de ögonen. Då hade vi inte sett de förändringar som man fattar
            beslut om här från majoritetens sida. Man prioriterar skattesänkningar
            i stället för att göra satsningar för att skydda kvinnor.
          </note>
          <note>
            Det finns mycket i handlingsplanen som är bra, åtgärderna och
            katalogen. Man lägger över mycket på Socialstyrelsen att utreda,
            men tyvärr har Socialstyrelsen inte fått några ökade resurser.
            De har inte ens fått en tjänst för att kunna samordna vad jag
            nu tror är 17 utredningsuppdrag. Lägger man så stor vikt vid alla
            de uppdragen som i sig är väldigt viktiga och som jag ser fram
            emot måste man skicka med resurserna. Annars ser man inte allvaret
            och vikten av utredningen, om de ska klämmas ihop med allt det
            övriga.
          </note>
          <note>
            Jag föraktar inga människor över huvud taget, som svar på en
            tidigare fråga. Jag tycker att alla människor har rätt att yttra
            sig om vad de vill, men det är viktigt att korrigera sakfel i
            debatten. Det är också viktigt att påpeka att vi har olika uppfattningar,
            och jag tror att det spelar roll.
          </note>
          <note>
            Att inte könsmaktsanalysen finns med i det här dokumentet är
            bakgrunden till att det kunde smyga sig in texter i propositionen
            som vad jag förstår Centerpartiet drev igenom och som handlar
            om kvinnors våld mot män. Jag tar avstånd från allt våld, men
            det är en annan fråga. Den hör inte hemma i en handlingsplan.
          </note>
          <note>
            Jag vet inte vart den leder. Jag har frågat ansvarigt statsråd
            vart den meningen leder, vad den texten står för. Men om man tar
            bort analysen hamnar man snart i en sådan fråga. Då tappar man
            fokus, och det blir svårare för de myndigheter som ska följa upp
            de här frågorna att granska dem.
          </note>
          <note>
            Om vi går tillbaka till feminismen tror jag att det finns en
            anledning till att Liberala kvinnors ordförande inte befinner
            sig i den här salen i dag. Det finns väl ett skäl. Det är klart
            att backningen från feminismen spelar roll för vilka som finns
            här i dag.
          </note>
          <note type="speaker">
            Anf. 151 DÉSIRÉE PETHRUS ENGSTRÖM (kd):
          </note>
          <note>
            Fru talman! Jag vill börja med att säga att jag är väldigt glad
            att vi har en regering som tar frågan om våldet mot kvinnor på
            allvar genom den här handlingsplanen och att den också innehåller
            resurser. Handlingsplanen tar upp mäns våld i nära relationer,
            hedersrelaterat våld och förtryck samt våld i samkönade relationer.
            Bara detta säger att det här är ett oerhört brett område som kräver
            väldigt många olika åtgärder. Arbetet måste ständigt pågå.
          </note>
          <note>
            Oppositionen har i betänkandet många reservationer men säger
            här i kammaren att man inte är emot de förslag som regeringen
            lagt fram, och det är bra, för oppositionen borde ändå kunna vara
            glad för det breda angreppssätt som regeringen nu tar till i den
            här frågan.
          </note>
          <note>
            Vi får nu denna handlingsplan om mäns våld mot kvinnor, men det
            finns också andra förslag på gång från regeringen som berör till
            exempel människohandel för sexuella ändamål och som därmed också
            inbegriper kvinnor som kommer hit till Sverige och utnyttjas här
            av svenska män. Det är oerhört viktigt att vi ser omfattningen
            av alla dessa övergrepp mot kvinnor.
          </note>
          <note>
            Det är också viktigt att vi ser att mäns våld mot kvinnor är
            en del i ett större sammanhang, i en större kontext. Vi bör se
            den kontexten som inbegriper sexuella trakasserier, våldspornografi,
            marknadsföring av sexuella tjänster och så vidare. Vi måste nämligen
            se strukturer som förhindrar jämställdhet och förhindrar att människors
            lika värde upprätthålls runt om i samhället.
          </note>
          <note>
            Fru talman! Det är unikt att det finns så mycket resurser som
            följer med alla de 56 förslagen som regeringen lyfter fram i handlingsplanen,
            att det finns 800 miljoner kronor avsatta för att verkligen få
            något gehör eller genomslag för handlingsplanen. Jag tror inte
            att någon regering någonsin har avsatt så mycket pengar för satsningar
            på att förhindra mäns våld mot kvinnor.
          </note>
          <note>
            Regeringens handlingsplan omfattar sex insatsområden: ökat skydd
            och ökat stöd till våldsutsatta kvinnor, en förstärkning av det
            förebyggande arbetet, ökad kvalitet och effektivitet i rättsväsendet,
            utveckling av insatser riktade till våldsutövare, ökad samverkan
            och ökade kunskaper. Det är precis så vi måste jobba med ett brett
            anslag och ett brett program. Det är klart att det krävs resurser
            om man ska uppnå resultat.
          </note>
          <note>
            Att bekämpa mäns våld mot kvinnor är ingen enkel uppgift, och
            det finns inga enkla lösningar. Men en sak som vi har fått med
            oss från den hearing som nyligen hölls i frågan är att det saknas
            enormt mycket kring forskningen. Vi har alldeles för lite evidensbaserad
            forskning på detta område, och det tycker jag att vi ska ta till
            oss och verkligen förändra.
          </note>
          <note>
            Hearingen visade dock att det går att göra förändringar till
            det bättre i de strukturer som redan finns. I Malmö har man med
            samverkan mellan olika myndigheter lyckats få fler anmälningar
            om våld och övergrepp att också gå till åtal. Om vi inte beivrar
            dessa brott har vi inte mer än fina paroller att vifta med. Vi
            måste alltså tydligt markera att samhället kommer att göra allt
            för att lagföra dessa brott.
          </note>
          <note>
            Fru talman! En grupp som vi måste göra mycket mer för än i dag
            är alla de unga flickor som lever i en hederskultur i Sverige.
            Det handlar om hot och våld, barnäktenskap, tvångsäktenskap, könsstympning
            och så vidare. Allt detta är olika former av våld och övergrepp.
            Det handlar om flickor som bor och lever i Sverige, men de lever
            ändå inte som alla andra i frihet.
          </note>
          <note>
            Dessa flickor har alldeles för länge varit en bortglömd grupp.
            Den förra regeringen talade mycket om det hedersrelaterade våldet,
            men det hände inte mycket på nationell nivå. Många ropade på nationella
            riktlinjer. Den förra regeringen förmådde inte få till stånd en
            handlingsplan för det hedersrelaterade våldet, inte heller att
            jobba vidare med metodutvecklingen.
          </note>
          <note>
            Detta tar regeringen tag i, och nu finns det med ett uppdrag
            till Östergötlands länsstyrelse eftersom de redan har börjat med
            en bra kunskapsutveckling på området. De ska nu lämna stöd till
            insatser på nationell eller länsövergripande nivå mot hedersrelaterat
            våld och förtryck. Det är jättebra att detta tas på allvar!
          </note>
          <note>
            Fru talman! Jag har i en motion till riksdagen också lyft fram
            frågan om barnens situation. Varje år anmäls 20 000 fall i dag
            hörde vi en annan siffra, 25 000 fall av mäns våld mot kvinnor
            i nära relationer. Hur många barn som därmed bevittnar våld i
            hemmet vet vi inte. I Statistiska centralbyråns undersökning för
            något år sedan om levnadsförhållanden i Sverige säger 145 000
            kvinnor att de utsatts för våld eller hot i sin bostad av en person
            som är nära bekant. Då kan man förstå hur många barn det är som
            någon gång ser sin mamma bli hotad och slagen och därmed indirekt
            upplever ett eget hot och ibland också blir direkt utsatta av
            våldet.
          </note>
          <note>
            Vi kan alla förstå hur detta kan påverka barnets dagliga liv
            och hälsa. Jag har också lyft fram de barn som har mödrar som
            har ett missbruk och där kvinnan eller mamman misshandlas i hemmet.
            Dessa kvinnor har mycket svårt att få hjälp av kvinnojourerna
            i dag eftersom dessa inte klarar av den här gruppen. Det behövs
            naturligtvis specialkompetens för att jobba med personer som har
            missbruksproblematik.
          </note>
          <note>
            Detta drabbar naturligtvis barnen. Man fortsätter att leva i
            detta. Kvinnan kan inte få hjälp på kvinnojouren för att söka
            sig ur en negativ situation, och jag tror att det behövs flera
            olika åtgärder på det här området. Jag hoppas, som man skriver
            i utskottsbetänkandet, att majoriteten kommer att driva på så
            att förändringar kommer till stånd.
          </note>
          <note>
            Jag menar att vi måste ha en nollvision mot våldet mot kvinnor,
            men vi måste också förbättra stödet inom socialtjänsten för dessa
            barn. I dag är det ofta kvinnojourerna som gör hela jobbet med
            stödinsatser. Det är inte rimligt att frivilligorganisationerna
            ska dra hela det lasset.
          </note>
          <note>
            På olika sätt behöver alltså arbetet med barns behov ytterligare
            stärkas, och jag tror att socialtjänsten behöver mer utbildning
            och kompetens men också mer resurser till att jobba med detta.
            Kanske behöver vi också en särskild barnskyddslag.
          </note>
          <note>
            Fru talman! Avslutningsvis anser jag att vi måste få en större
            debatt om mansrollen i samhället. Det är bra att män ska ges behandling,
            som man skriver i handlingsplanen, men vi måste också förebygga
            att de ens börjar kränka kvinnors och barns liv. Vad är det som
            gör att män slår? Vi måste börja tala om vilka värderingar och
            vilken människosyn som ska prägla vårt samhälle, och det, fru
            talman, måste börja tidigt. Vi måste alla vara med och jobba med
            attityder och värderingar. Det ska vi naturligtvis göra i hemmet
            och i skolan, men ett stort ansvar ligger också på medierna som
            har en mycket stark påverkan på människors rättsmedvetande.
          </note>
          <note>
            Vi ska också i riksdagen ha lagar som talar om vilka straff som
            ska tillämpas vid de allvarliga brott vi talar om här. Regeringen
            jobbar med skärpningar på flera olika områden. Men vi kanske också
            behöver en värdekommission. Det har vi kristdemokrater vid olika
            tillfällen föreslagit, och då hänvisar vi ofta till det som man
            har genomfört i Norge. Man har haft en bred debatt ute i samhället
            om vilka värderingar som man gemensamt vill främja. Det tror jag
            vore värdefullt.
          </note>
          <note>
            Fru talman! Som ordförande i vårt partis kvinnoförbund har jag
            lärt mig att det finns så många olika dimensioner av mäns våld
            mot kvinnor. Flera olika områden som behöver förstärkas, förbättras
            och utvecklas ytterligare har lyfts fram. Något som oppositionen
            har tagit upp är äldre kvinnors situation och kvinnor med funktionsnedsättning
            som man anser inte finns med. Jag menar dock att detta väl inryms
            i den kunskapsuppbyggnad som vi ska jobba vidare med. Det finns
            en del åtgärder som finns i handlingsplanen men som ytterligare
            kan förstärkas genom att vi går vidare i detta arbete.
          </note>
          <note>
            Fru talman! Jag ser att regeringen i denna handlingsplan har
            fått med väldigt många olika områden. Det är 56 åtgärder jag hade
            säkert kunna ha 156, och frågan är om det hade räckt. Men jag
            tror att det är oerhört viktigt att vi tar dessa 56 åtgärder och
            försöker få dem till konkret handling och att det verkligen får
            effekt. Tyvärr ser vi i dag att trots att vi har en kvinnofridslag
            och vi har haft flera olika steg som har varit en förbättring
            har misshandeln och våld mot kvinnor inte minskat.
          </note>
          <note>
            Det här är en jättestor utmaning, och jag tycker att det ska
            bli intressant att följa hur regeringen jobbar vidare. Det är
            viktigt att vi i riksdagen stöder detta arbete, och jag tror också
            att vi kan och bör samverka över blockgränserna i denna oerhört
            viktiga fråga som vi brukar jobba över blockgränserna med!
          </note>
          <note type="speaker">
            Anf. 152 CARINA HÄGG (s) replik:
          </note>
          <note>
            Fru talman! Jag hade anledning att reflektera lite över det Désirée
            Pethrus Engström lyfte fram. Hon pratade också om könsdiskriminerande
            reklam och fyllde på med att fundera över mansrollen och hur man
            ska förändra attityden.
          </note>
          <note>
            Jag delar helt uppfattningen att det i dag är alltför få delar
            av samhället som känner sig engagerade i de här frågorna. Det
            märker jag när jag är ute och talar med människor. Fast det finns
            så mycket opinionsbildning är det, när det kommer till kritan,
            väldigt få som känner att det är deras ansvar att vara del i förändringen,
            att det är jag som har möjlighet att säga till min granne, min
            arbetskamrat och stödja min väninna i den här situationen. Vi
            måste bredda engagemanget. Det har vi ett ansvar för att göra
            tillsammans.
          </note>
          <note>
            Jag tror att man också måste få med sig arbetsgivarna. De har
            inte ett rättsligt ansvar, men de har ett ansvar i en stor del
            av de här frågorna genom sina anställda och genom att de har ett
            arbetsgivaransvar. Vi har sjukskrivningsproblematiken. Det finns
            många delar och ingångar i det här. En del handlar om möjligheter
            för kvinnor att fullt ut verka på sina arbetsplatser, befordras
            och så vidare.
          </note>
          <note>
            Jag skulle vilja fråga: Skulle Kristdemokraterna vara beredda
            att påverka arbetsgivarorganisationerna som i dag inte har gjort
            någonting och inte heller tänker göra någonting på det här området?
            Skulle vi kunna få en samsyn där?
          </note>
          <note>
            En annan fråga är den som vi nu har fått besked om, att regeringen,
            i alla fall Folkpartiets företrädare i regeringen, Nyamko Sabuni,
            har sagt blankt nej till att ta till sig utredningens förslag
            om könsdiskriminerande reklam.
          </note>
          <note>
            Jag kan säga att det i min valkrets pågick en annonskampanj.
            På bilden kom en boxhandske in från sidan mot ett kvinnohuvud.
            Reklamslogan var: Slå till! Teckna ett bredband! För mig var det
            alldeles uppenbart att man använde den alldeles förfärliga metaforen
            att slå en kvinna. Vi från S-kvinnor anmälde den här annonsen
            till de två nämnder som det finns möjlighet att anmäla till. Det
            blev ingen erinran. Svaret från sista anmälan var att
          </note>
          <note type="speaker">
            Anf. 153 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! Jag uppfattade det som två frågor. Den ena var vad
            arbetsgivarna kan göra. Som jag ser det har vi en lagstiftning
            om framför allt sexuella trakasserier. Jag tror att arbetsgivarna
            redan där måste vara med och markera att man inte tolererar sexuella
            trakasserier. Det är ju, som jag ser det, en form av våld mot
            kvinnor som det oftast handlar om. Det finns även kvinnor som
            trakasserar män, men det är inte lika vanligt. Det gäller att
            redan tidigt mota Olle i grind och ha värderingar som är tydliga.
            Det ska arbetsgivarna markera, och där har vi en tydlig lagstiftning.
            Självklart kan man ha övriga diskussioner på arbetsplatserna,
            men jag tror att det är den viktigaste grundläggande lagstiftningen
            som vi har som vi ska implementera.
          </note>
          <note>
            När det gäller nej till könsdiskriminerande reklam vet jag inte
            om frågan är klar på det området. Det är inte obekant att Kristdemokraterna
            oftast har velat gå lite längre. Det gällde till exempel frågan
            om barnpornografi, som vi ofta brukar nämna. Det ansåg man inte
            gick att göra någonting åt på grund av yttrandefriheten. Men till
            slut fick vi en lagstiftning som ändå markerade att det inte är
            okej.
          </note>
          <note>
            Jag hoppas faktiskt, och skulle gärna vilja driva frågan vidare,
            att vi inte ska acceptera könsdiskriminerande reklam, och jag
            tror att det är viktigt att vi sätter värderingarna från samhällets
            sida och också markerar. Om det inte går att hitta en bra lagstiftning
            på det området är det naturligtvis upp till de olika organisationerna,
            branschorganisationerna, att verkligen satsa på självreglering.
          </note>
          <note>
            I Norge gick ju regeringen ihop med branschorganisationerna just
            i en sådan självregleringskampanj. Det tror jag att vi skulle
            kunna börja med. Vi bör åtminstone börja i den ändan. Sedan tror
            jag att vi kanske behöver gå vidare, om inte detta är tillräckligt.
          </note>
          <note type="speaker">
            Anf. 154 CARINA HÄGG (s) replik:
          </note>
          <note>
            Fru talman! Tack för svaren! Jag tycker att det var väldigt intressanta
            svar som också ger öppningar. Under förra mandatperioden tog vi
            ett tvärpolitiskt initiativ till att vända oss till arbetsgivarsidan
            och be dem uppmärksamma vissa av de frågor som berör kvinnor i
            förhållande till män och könsmaktsordningen. Sedan har det tappats
            bort. Jag tror fortfarande att det, i och med att arbetslivet
            är en sådan stor del av samhället och en så stor del av de enskilda
            individernas dagliga tillvaro, är viktigt att inkludera också
            dem i diskussionerna och även se efter om företagshälsovården
            kan ha en annan, medveten roll i de här frågorna. Det måste vara
            så att fler känner ett ansvar och att fler får ett ansvar för
            att utrota mäns våld mot kvinnor. Jag välkomnar den öppningen.
          </note>
          <note>
            I den andra delen utgår jag från och förstår att vi är ense om
            att uppmana till att våld mot kvinnor inte kan vara humoristiskt.
            Det måste fördömas. Men vi har försökt så pass länge med de självsanerande
            råden, och det har visat sig att det inte räcker. Det fungerar
            inte. Det är inte de verktyg som vi skulle behöva. Då ser inte
            jag någon annan väg än att vi får en lagstiftning.
          </note>
          <note>
            Jag uppfattar också där att det från Kristdemokraternas sida
            fortfarande finns en öppning och en möjlighet att ni driver på
            för att få en annan inställning från jämställdhetsministern i
            den här frågan framdeles. Men det är ju bråttom. I morgon är det
            en interpellationsdebatt, och jag är orolig för att man kommer
            att låsa fast sig vid en linje som sedan kommer att vara svår
            att ändra.
          </note>
          <note>
            Men jag utgår ändå från att sista ordet inte är sagt i fråga
            om könsdiskriminerande reklam. Reklamen och det vi möter i medierna
            är en sådan stor del av den påverkan som unga tjejer och killar
            möter. Vi formas delvis i våra könsroller och stereotypiseras
            i de könsrollerna av hur vi möter medierna. Det är också en bidragande
            orsak till att många unga
          </note>
          <note type="speaker">
            Anf. 155 DÉSIRÉE PETHRUS ENGSTRÖM (kd) replik:
          </note>
          <note>
            Fru talman! När det gäller utredarens förslag om könsdiskriminerande
            reklam har jag uppfattat att hon också har sagt att det inte behövs
            någon ny lag eftersom reklam egentligen inte regleras i yttrandefrihetslagstiftningen.
            Jag kan ha förstått det fel, men så har jag uppfattat det, och
            därför kan regeringen vidta olika åtgärder när det gäller reklam.
          </note>
          <note>
            Det kan vi behöva titta vidare på, men vi i Kristdemokraterna
            är helt klart för och skulle egentligen vilja ha en starkare ställning
            när det gäller den här lagstiftningen.
          </note>
          <note>
            Vad jag kan minnas är det i många frågor som vi debatterar här
            i riksdagen lite pingpong. Förra gången stod vi i omvända roller.
            Då vet jag att Kristdemokraterna föreslog en lagstiftning och
            försökte driva på Socialdemokraterna. Men det blev ingen lag ändå.
            Det är klart att vi alla har ett ansvar för att det här verkligen
            kommer till stånd. Det är inte så att Socialdemokraterna har tyckt
            att det här har varit någonting bra tidigare, utan man får stå
            svaret skyldig lite grann.
          </note>
          <note>
            Jag har större förhoppningar nu än jag hade under tidigare regering
            på att det kanske kan bli en förändring. Hur den kommer att se
            ut kan jag inte svara på, och jag har inte mandat att svara för
            vad regeringen ämnar göra. Men för mitt parti Kristdemokraternas
            del och för mig personligen kan jag ändå säga att jag tycker att
            det är väldigt viktigt att markera just för att det handlar om
            att våld mot kvinnor är så utbrett. Det handlar om att markera
            på alla nivåer. Även reklamen är väldigt effektiv när det gäller
            att förändra människors attityder och värderingar. Jag hoppas
            att vi får se en förändring framöver.
          </note>
          <note type="speaker">
            Anf. 156 MEHMET KAPLAN (mp):
          </note>
          <note>
            Fru talman! Det har varit en väldigt intressant och lärorik debatt
            för mig. Siffrorna talar sitt tydliga språk. Oavsett vilken regering
            som sitter vid makten har antalet kvinnor som har blivit utsatta
            för våldtäkt ökat. Vi har siffror som visar på att grov kvinnofridskränkning
            också ökar konstant, oavsett färg på regeringen. Inte minst misshandel
            av kvinnor generellt har ökat markant.
          </note>
          <note>
            Det här är väldigt svåra siffror att ta till sig. Man ser dem.
            Man ser kurvan som pekar uppåt. Man räknar med att det rör sig
            om flera kvinnor varje dag som blir utsatta, i Sverige 2008.
          </note>
          <note>
            Vad vill då de som styr Sverige göra åt detta? Jo, vi har i dag
            en handlingsplan som vi har debatterat, och debatten kommer att
            fortsätta några minuter till här i kväll. När jag ser resultatet
            är det några punkter som jag som miljöpartist vill lyfta fram.
            En sådan punkt handlar om de goda exemplens Sverige.
          </note>
          <note>
            Vi har många goda exempel på hur man kan hantera frågan om mäns
            våld mot kvinnor. Vi har ett väldigt gott exempel i Malmö, som
            några tidigare debattörer har tagit upp, där det finns professionella
            mansjourer som verkligen gör skillnad när det gäller män som kanske
            har bestämt sig för att den väg som de slagit in på just slagit
            in på inte är särskilt fruktbar och vill ha professionell hjälp.
            I dag är de i mångt och mycket i Sverige utlämnade, vilket är
            synd för det finns goda exempel.
          </note>
          <note>
            Ett annat gott exempel är de särskilda mottagningarna för dem
            som har utsatts för våldtäkt. Vi har en sådan här i Stockholm
            på Södersjukhuset. På den särskilda mottagningen kan kvinnan som
            har blivit utsatt möta en gynekolog med särskild utbildning godkänd
            av Rättsmedicinalverket och få ett rättsintyg. Vi måste öka kompetensen
            hos dem som tar emot våldtäktsoffer på alla Sveriges sjukhus och
            inte bara några få detta för att säkra bevisen och öka rättstryggheten
            för våldtäktsoffer. Goda exempel finns det alltså gott om.
          </note>
          <note>
            Myndigheter då, de som man kanske direkt kan försöka påverka
            från regeringshåll? En utvärdering från tidigare nämnda Rättsmedicinalverket
            gjorde visar att det förekommer brister i kvaliteten på utfärdade
            rättsintyg. Visst är det så att vi som stiftar lagarna har ett
            ansvar här.
          </note>
          <note>
            Medicinsk bevisning är faktiskt avgörande vid sexuella övergrepp.
            Det är viktigt att regeringen vidtar åtgärder för att tillgodose
            detta. Det är inte första gången som vi från oppositionen tar
            upp den här frågan, men jag hade hoppats att det skulle vara den
            sista.
          </note>
          <note>
            En annan viktig fråga som vi har debatterat här i kammaren är
            detta med målsägandebiträde redan i förundersökningsskedet. Det
            blev avslag på de motionerna tidigare, och frågan tas inte upp
            särskilt mycket här. I dag ska en kvinna som har blivit utsatt
            för sexuellt eller annat våld bistås med målsägandebiträde under
            rättegången, men under en förundersökning, som är nog så viktig
            i den här typen av ärenden, kan hon bistås.
          </note>
          <note>
            Vi har tidigare från Miljöpartiets sida uttryckt att det är viktigt
            att göra denna rätt till målsägarbiträde absolut just för tryggheten
            i rättsprocessen och för att kvinnor som utsatts för den här typen
            av övergrepp lider dubbelt i och med att en förundersökning kan
            vara nog så påfrestande. Det är en viktig signal till den utsatta
            kvinnan men också till samhället i övrigt. Vi tar hand om brottsoffer,
            är signalen.
          </note>
          <note>
            Men vi tar också hand om förövare som vill ta sig ur sitt beteendemönster.
            Därför hade det varit bra om vi hade kunnat öka möjligheten att
            delta i kriminalvårdens program för män som har begått sexualbrott
            eller våldsbrott mot kvinnor. I dag kan inte män som har avtjänat
            ett straff fullfölja ett påbörjat program i kriminalvårdens regi.
          </note>
          <note>
            När jag var med och besökte en kriminalvårdsanstalt togs det
            upp att det för vissa män kändes som att de satt inne för kort
            tid, vilket är paradoxalt, för de skulle gärna vilja gå färdigt
            ett program. Det är synd att man inte ger dem denna möjlighet.
            En samverkan mellan kommuner och kriminalvården bör stimuleras,
            tycker vi, för att underlätta att män som söker behandling för
            kriminellt beteende ska kunna hanteras inom professionella ramar.
          </note>
          <note>
            Fru talman! Jag vill avrunda mitt anförande med en uppmaning
            till utbildningsväsendet. Väldigt mycket av det som jag hade tänkt
            säga har sagts tidigare här. Men just den här frågan är oerhört
            viktig och kan inte nog upprepas. Det handlar om den ökade kunskapen
            hos centrala yrkesgrupper i frågor om mäns våld mot kvinnor, för
            det är ett antal yrken där man kommer i kontakt med kvinnor som
            utsätts för våld.
          </note>
          <note>
            Det nämndes redan för tio år sedan, och blev känt i dag eftersom
            flera av ledamöterna har tagit upp kvinnofridspropositionen från
            1997/98, att detta borde vara en viktig del av arbetet mot mäns
            våld. Yrkesutbildningar som leder till yrken vars utövare kommer
            i kontakt med kvinnor utsatta för våld och sexualbrott ska förbereda
            studenterna för att de ska kunna hantera även detta i sin yrkesverksamhet.
            Det lyser tyvärr i dag med sin frånvaro.
          </note>
          <note>
            Vissa högskolor har tagit viktiga steg, men det behövs ändå incitament
            från statligt håll här. Att det inte är så i dag är en allvarlig
            brist. De utbildningar som kan nämnas är väl främst polisutbildningen,
            juristutbildningar och lärarutbildningar. Jag vet att inom läkarutbildningen
            finns det ändå väldigt bra förståelse för detta, för läkarna är
            väl de som primärt kommer i kontakt med dessa kvinnor. Men även
            andra yrkesutbildningar bör ta in detta i undervisningen. Det
            handlar alltså om obligatoriska moment för att öka kunskapen i
            fråga om kvinnor som utsatts för mäns våld. Men det är väl för
            mycket begärt när den inte riktigt verkar finnas hos en del ledamöter
            här i riksdagen.
          </note>
          <note type="speaker">
            Anf. 157 INGE GARSTEDT (m) replik:
          </note>
          <note>
            Fru talman! Det känns lite grann som att Mehmet Kaplan ibland
            slår in öppna dörrar. När det gäller detta att ha möjlighet att
            fortsätta sin behandling för män som befinner sig i kriminalvården
            och avslutar behandlingen inom kriminalvården har vi en skrivning
            där vi säger att man ska få till stånd ett samarbete med kommunerna
            om detta. Det är lite grann en diskussion om kostnadsaspekten.
            Men vi flaggar upp för detta här.
          </note>
          <note>
            När det sedan gäller sjukvårdens omhändertagande håller vi fullständigt
            med dig. Det var också därför som Nationellt centrum för kvinnofrid
            fick uppdraget att utarbeta handboken. Vi har tidigare i diskussionen
            i dag sagt att det är viktigt att man går vidare, så att det också
            gäller hur man tar hand om barn som drabbats.
          </note>
          <note>
            Jag tror att vi i mycket stor utsträckning är överens.
          </note>
          <note type="speaker">
            Anf. 158 MEHMET KAPLAN (mp) replik:
          </note>
          <note>
            Fru talman! Det gläder mig.
          </note>
          <note type="speaker">
            Anf. 159 EVA-LENA JANSSON (s):
          </note>
          <note>
            Fru talman! För tre år sedan beslutade riksdagen att anta den
            socialdemokratiska regeringens förslag om en ny sexualbrottslag.
            I lagen utvidgades våldtäktsbestämmelsen, vilket inneburit att
            flera gärningar kommit att bedömas som våldtäkt. Förändringen
            av lagen var mycket välkommen och mottogs med stor glädje av flera
            grupper som jobbat med våldsutsatta kvinnor. Men under de senaste
            åren har det förekommit ett antal uppmärksammade fall där åtal
            inte väckts alternativt där åtal om våldtäkt ogillats.
          </note>
          <note>
            Trots de förändringar och skärpningar av lagen som skett har
            män kunnat dölja sig bakom påståenden om frivillighet och därmed
            sluppit straff för något som den utsatta kvinnan betraktat som
            ett övergrepp och trots att man i domar kunnat läsa formuleringar
            som tyder på att det har skett en våldtäkt. Om män kan komma undan
            åtal och/eller straff för en handling genom att påstå att de trodde
            att kvinnan ville är det uppenbart att det behövs förändringar.
            Vi anser därför att det behöver införas ett nytt begrepp i sexualbrottslagen,
            grov oaktsam våldtäkt. Det handlar om ett nödvändigt tillägg men
            inte en försvagning av våldtäktsbegreppet. I Norge tillämpas detta
            begrepp sedan 2000 efter en omfattande utredning och en lång politisk
            debatt om mäns våld mot kvinnor och rättssäkerhet i sexualbrott.
          </note>
          <note>
            Jag ska ta ett exempel. Ingrid lever med sin man Anders. Nästan
            varje gång Anders dricker blir han våldsam. Det här är en sådan
            lördag. Anders har börjat dagen med ett par starköl. Han blir
            förbannad på Ingrid som dammsuger. Han skriker, slår och kallar
            Ingrid för fula tillmälen. Sedan sticker Anders ut. Ett par timmar
            senare kommer Anders hem. Han är fortfarande berusad och vill
            ha sex med Ingrid som ligger blåslagen i sängen. Ingrid gör inget
            motstånd och säger inget.
          </note>
          <note>
            Hur skulle en normalt aktsam man ha agerat i detta fall?
          </note>
          <note>
            Jag ska citera ur en bok av Katrine Kielos som heter Våldtäkt
            och romantik . På golvet i den där korridoren, med lysrörsljuset
            i ögonen och hans hand över min mun fanns det ingenting att säga
            varken ja eller nej till. Det låg ingen fråga i luften. Frågan
            hade vi passerat. Frågan hade glidit obemärkt förbi. Jag missade
            den och nu fanns det inte så mycket kvar att göra. Bara skuld.
            Jag sa aldrig alltså ordet.
          </note>
          <note>
            Vi tycker inte att regeringen borde fokusera på samtyckesbegreppet.
            Vi tycker att det flyttar fokus från gärningsman till offer, och
            det skulle vara att ta ett steg tillbaka. Genom att införa begreppet
            grov oaktsam våldtäkt visar vi i riksdagen att vi inte anser att
            det är acceptabelt att gärningsmannen gömmer sig bakom förklaringen
            att han inte förstod att kvinnan inte ville, trots att varje normalt
            aktsam man skulle ha förstått det.
          </note>
          <note>
            Eller som den norska advokaten Silje Stenvaag skriver i sin uppsats
            om grov oaktsam våldtäkt: Det är det hänsynslösa eller tanklösa
            beteendet som straffas genom kriminalisering av det (grovt) oaktsamma
            beteendet.
          </note>
          <note>
            Fru talman! Det borde ankomma på regeringen att snarast utreda
            möjligheten att införa brottet grov oaktsam våldtäkt i svensk
            straffrätt. Men då krävs det också ett bifall till reservation
            37 från Socialdemokraterna, vilket jag yrkar.
          </note>
          <note>
            Anf. 160 CECILIA WIGSTRÖM i Göteborg (fp) replik:
          </note>
          <note>
            Fru talman! Häromdagen sade en journalist till mig att han nog
            aldrig hade sett någon regering som så snabbt tagit avstånd från
            sin politik som Socialdemokraterna gör. Det är inte länge sedan
            ni lämnade över makten, och redan tar ni avstånd från det som
            ni genomförde. Ni har ansvar för den sexualbrottslagstiftning
            som vi har i dag i Sverige. När den infördes var vi från Folkpartiets
            sida kritiska mot att ni inte utvidgade begreppet hjälplöst tillstånd
            för att skydda fler kvinnor som utsätts för våldtäkt.
          </note>
          <note>
            Jag är mycket glad att vi nu ska ha en ny översyn av sexualbrottslagstiftningen.
            Jag hoppas att vi i stället för hjälplöst tillstånd kan gå över
            till särskilt utsatt situation så att vi vidgar den krets av flickor
            och kvinnor som skyddas. I dag är det nästan så att man måste
            vara medvetslös, annars måste man ha gjort våldsamt motstånd.
            Det är att ställa alldeles för höga krav.
          </note>
          <note>
            Jag kan hålla med Eva-Lena Jansson om att samtycke inte är någon
            bra väg att gå. Men nu har vi en förutsättningslös utredning.
            Jag är ganska säker på att den kommer till samma slutsats som
            den förra utredningen, det vill säga att samtyckeskrav inte är
            någon ökad hjälp till kvinnorna.
          </note>
          <note type="speaker">
            Anf. 161 EVA-LENA JANSSON (s) replik:
          </note>
          <note>
            Fru talman! Jag uppfattade ingen fråga från Cecilia Wigström,
            vilket jag antar att en replik ska handla om.
          </note>
          <note>
            Jag uppfattade när jag hörde Inge Garstedt och läste betänkandet
            att man inte tillstyrker motionen om att införa begreppet grov
            oaktsam våldtäkt. Därmed fastnar man på samtycke. Jag uppfattade
            att Inge Garstedt sade i talarstolen att regeringen skulle utreda
            begreppet samtycke. Det här handlar inte om samtycke; det är något
            annat. Grov oaktsam våldtäkt utgår nämligen från att man ska betrakta
            gärningsmannen utifrån vad en normalt aktsam man skulle ha gjort.
          </note>
          <note>
            När man pratar om samtycke fokuserar man på offret. Alla de som
            har varit i en rättegångssal säger att det kommer att handla om
            att man diskuterar vad offret gjorde eller inte gjorde, vad hon
            sade, vad hon hade på sig, varför hon inte gick hem, hur mycket
            hon hade druckit och så vidare.
          </note>
          <note>
            Detta begrepp handlar om att fokusera på varför mannen inte var
            normalt aktsam som vem som helst skulle ha varit.
          </note>
          <note>
            Anf. 162 CECILIA WIGSTRÖM i Göteborg (fp) replik:
          </note>
          <note>
            Fru talman! Jag begärde ordet för att poängtera att det är Socialdemokraterna
            som har ansvaret för den lagstiftning vi har i dag eftersom ni
            hade makten under tolv år. Jag förstår kritiken mot lagstiftningen,
            men det var ändå ni som satte den på plats.
          </note>
          <note>
            Jag begärde också ordet för att klargöra att samtycke inte är
            regeringens linje. Vi har tillsatt en utredning som är bred och
            som kommer att se över sexualbrottslagstiftningen. Samtycke kommer
            att vara en fråga som kommer upp. Grov oaktsam våldtäkt kommer
            också upp i den utredningen är jag ganska övertygad om.
          </note>
          <note>
            För Folkpartiets del vill vi se till att skydda kvinnor ytterligare
            genom att vidga begreppet hjälplöst tillstånd till att även omfatta
            särskilt utsatt situation. Jag beklagar att ni inte såg till att
            skärpa lagen på det sättet redan för tre år sedan.
          </note>
          <note>
            I detta anförande instämde Inge Garstedt och Ulrika Karlsson
            i Uppsala (båda m).
          </note>
          <note type="speaker">
            Anf. 163 EVA-LENA JANSSON (s) replik:
          </note>
          <note>
            Fru talman! Jag har uppfattat att det är vi i riksdagen som stiftar
            lagarna och att regeringen verkställer det som riksdagen har beslutat.
            Det är viktigt att komma ihåg att när man fattade beslut om sexualbrottslagen
            påhejades och applåderades det av många, precis som jag beskrev.
            Det var ett välkomnande därför att man gjorde något nytt. Vi konstaterar
            att man missade saker. Vi är inte sämre än att vi kan ändra oss.
          </note>
          <note>
            Jag uppfattar, fru talman, att Cecilia Wigström talar om för
            mig att begreppet grov oaktsam våldtäkt kommer att utredas av
            regeringen. Jag tolkar det som ett löfte. Jag har inte förstått
            det utifrån den reservation som vi lägger fram i betänkandet.
          </note>
          <note>
            Det är viktigt att var och en som sitter vid regeringsmakten
            tar ansvar. Den socialdemokratiska regeringen regerade under tolv
            års tid med olika politisk majoritet, bland annat med Centerpartiet
            och under den senaste perioden med Vänsterpartiet och Miljöpartiet.
            Hela tiden flyttar lagstiftaren fram sina positioner. Det är vad
            vi försöker göra genom att införa detta begrepp. Det är därför
            jag har yrkat bifall till det.
          </note>
          <note type="speaker">
            Anf. 164 LARS U GRANBERG (s):
          </note>
          <note>
            Fru talman! Män för kvinnofrid, Män för jämställdhet och riksdagens
            manliga nätverk är olika konstellationer på olika nivåer i samhället
            som har bildats, ofta utifrån en situation i närområdet eller
            en situation där män har betett sig fruktansvärt illa. Det som
            dessa grupper också har gemensamt är analysen därefter att titta
            på hur man långsiktigt ska nå och bearbeta problemet med att män
            beter sig illa mot kvinnor.
          </note>
          <note>
            Motion JuU11 belyser just det arbete som dessa grupper har gått
            igenom med att analysera och landa någonstans i att män behöver
            lära sig hur män påverkas av manliga normer i vårt samhälle. Män
            behöver lära sig hur män kränker kvinnor i stort och i smått.
            Det är först när vi har lärt oss och insett det som också vi män
            kan kommunicera på ett vettigt och bra sätt med män som beter
            sig illa.
          </note>
          <note>
            Låt mig ta ett exempel på när detta kan gå bra och bli långsiktigt.
            I Pilotprojektet i Borlänge har Män för jämställdhet under lång
            tid jobbat för att utveckla just tänket att lära män att se när
            de kränker och förstå sin maktposition. Detta har man lyckats
            att förmedla till poliskåren. Där har man en grupp av män som
            jobbar nära kvinnojouren i Borlänge med att kunna kommunicera
            med män som slår kvinnor. På ett halvår har man lyckats förmå
            sex män som slår att erkänna och förstå att det de har gjort är
            vedervärdigt och hemskt.
          </note>
          <note>
            En viktig del för att nå fram och kunna börja bearbeta och jobba
            med behandling är självinsikten om att man har gått över en gräns.
            För att nå dit behövs kunskapen ute bland oss män.
          </note>
          <note>
            Lite tråkigt är det dock när man läser betänkandetexten över
            hur man hanterar motion JuU11. Man förstår, man delar men föreslår
            avslag. I stället för att säga: Vi förstår, vi ser problemet och
            vi ser att de här grupperingarna inte finns geografiskt spridda
            över hela vårt land.
          </note>
          <note>
            Med satsning och struktur skulle vi kunna få betydligt fler grupper
            av män att förstå och lära sig och bilda grupperingar kalla dem
            frivilliga eller vad som helst och stå upp för de värderingar
            som jag nyss har beskrivit.
          </note>
          <note>
            Med det, fru talman, yrkar jag bifall till reservation nr 32.
          </note>
          <note>
            I detta anförande instämde Ann Arleklo, Christer Engelhardt,
            Elisebeht Markström, Margareta Persson och Maryam Yazdanfar (alla
            s).
          </note>
          <note type="speaker">
            Anf. 165 MATS G NILSSON (m):
          </note>
          <note>
            Fru talman! Det här är en omfattande debatt. Det är en omfattande
            handlingsplan. Jag ska använda mina få minuter till att tala om
            när det ofattbara har inträffat, när en man har våldtagit, förnedrat
            och förödmjukat ett barn eller en kvinna och den utmaning det
            är för oss att se till att det inte sker igen.
          </note>
          <note>
            Den nationella handlingsplan som vi har framför oss innehåller
            mycket bra. Det är utmärkt med den satsning som regeringen gör
            på det program som behandlar sexualbrottslingar. Det är bra att
            man betonar att det är viktigt att den intagne ska vara motiverad
            och vill söka behandling och inse att han har gjort fel och är
            beredd att underkasta sig behandling för att det inte ska ske
            igen.
          </note>
          <note>
            Den riktigt stora utmaningen är de som faller igenom nätet och
            ännu inte blir motiverade, inte inser sina fel och inte genomgår
            någon behandling eller tar till sig behandling för att inte begå
            samma brott igen.
          </note>
          <note>
            Den som aktivt söker vård och aktivt har insikten kan få vård
            även i dag. Det är inte det stora problemet.
          </note>
          <note>
            Det problem som vi står inför är att så sent som för något år
            sedan gick var tredje sexualbrottsdömd man igenom kriminalvården
            utan någon som helst behandling. Av dessa var det ett antal som
            inte hade insikten att de hade gjort fel eller att de hade problemet
            i sig och skulle kunna göra samma sak igen.
          </note>
          <note>
            I betänkandetexten och alla beskrivningar av frivillighet och
            egen motivation saknas tyvärr vad vi gör med dem som inte uppnår
            motivationen. Motivationssystemet i den svenska kriminalvården
            är inte klockrent, milt uttryckt.
          </note>
          <note>
            Om en intagen inte fullgör sin jobbsyssla och arbetsvägrar kan
            han bli varnad och frigivningen kan skjutas upp. Om man inte genomgår
            en anvisad behandling för att komma till rätta med det underliggande
            problem som har gjort personen i fråga till sexualbrottsling används
            inte den typen av bestraffning. Man kan vägra, och man kan gå
            förbi.
          </note>
          <note>
            Jag anser i motion 369 att en lagförd våldtäktsman som inte frivilligt
            undergår den behandling som föreslagits av läkare bör kunna dömas
            till hormonmodulerande behandling det som kallas kemisk kastrering.
            En sådan tvångsmässig behandling ska självfallet vara strikt kontrollerad
            av läkare på samma sätt som när det i dag sker på frivillig basis.
          </note>
          <note>
            Jag menar att det är ett straff för den lagförde våldtäktsmannen
            som på intet sätt kan betraktas vara värre än det öde som drabbar
            ett våldtäktsoffer.
          </note>
          <note>
            Det är inte någon universallösning, fru talman. Jag avstår från
            yrkande, men vill med detta anförande framföra ett visst missnöje
            med att betänkandet inte tar tag i den riktigt svåra problematiken
            med dem som inte är motiverade och dem som löper igenom kriminalvården
            utan att få en adekvat behandling.
          </note>
          <note>
            I detta anförande instämde Göran Thingwall (m).
          </note>
          <note type="speaker">
            Anf. 166 GÖRAN THINGWALL (m):
          </note>
          <note>
            Fru talman! I morse läste jag i Aftonbladet en insändare med
            rubriken Vart är vi på väg? Det stod följande: Varför ska barn
            inte få vara barn, vart är vårt samhälle på väg? För 20 år sedan
            kunde alla känna trygghet, vad har hänt? Som pappa till en dotter
            lider jag med Englas familj. Pappa.
          </note>
          <note>
            Fru talman! Jag har också en dotter. Hon är nu 28 år. Tänk om
            jag hade missunnats 18 år av hennes liv. Jag har nyligen blivit
            morfar till en ljuvlig liten varelse. Tänk om hennes liv skulle
            ta slut om tio år.
          </note>
          <note>
            Varför ska jag över huvud taget behöva tänka dessa hemska tankar?
            Varför sätter inte samhället ned foten en gång för alla och signalerar
            till dessa våldsbenägna män att vi inte accepterar att de förgriper
            sig på våra kvinnor, döttrar och barnbarn, och att om de trots
            allt gör det blir en av straffpåföljderna kemisk kastrering.
          </note>
          <note>
            I detta betänkande avstyrks en motion om just kemisk kastrering.
            Den är välformulerad och innehåller rejäla fakta. Det heter att
            alla motioner avslås enligt rutin, men måste inte rutiner ibland
            brytas när det är befogat? Landet har upprörts och upprörs av
            Englas öde. Borde inte i ett sådant läge ett kompetent kombinerat
            utskott ta initiativ och driva frågan vidare? Det räcker inte
            att konstatera att en straffnivåutredning kommer med sina förslag
            i sommar. Jag vet att det tar tid och mycket arbete att ändra
            i lagar och förordningar och just därför hade det varit psykologiskt
            och pedagogiskt viktigt om dessa båda utskott gjort en klar markering
            att det måste till en extra straffpåföljd för att värna om våra
            kvinnor, döttrar och barnbarn.
          </note>
          <note>
            Jag vill påstå att allmänheten tycker att riksdagen är flat i
            sin reaktion mot dessa brott; hittills, kanske jag ska säga. Handlingsplanen
            kommer förhoppningsvis att ändra på det.
          </note>
          <note>
            Det handlar om riksdagen som enhet. Detta är inte partipolitik,
            och det får under inga omständigheter vara det. Det handlar om
            medmänsklighet och ett erkännande att alla flickor och kvinnor
            äger rätten till sina kroppar och själar. Detta är ett axiom,
            precis som att den kortaste vägen mellan två punkter är en rät
            linje eller att vi i Sverige kör på höger sida av vägen. Det är
            inte förhandlingsbart.
          </note>
          <note>
            Varje grabb ska, när tiden är mogen, få lära sig dessa fakta.
            Föräldrar och framför allt skolan har här en oerhört viktig roll.
            I sex- och samlevnadsundervisningen ska det ingå klart och tydligt
            vilka spelregler som gäller vid umgänge mellan könen och vad konsekvensen
            blir om man inte håller sig till dessa. Det är så gement när ett
            gäng grabbar ger sig på en flicka och förgriper sig på henne.
            Därför måste riksdagen lagstifta om en straffpåföljd som innebär
            ett hot mot den egna integriteten. Varför ska grabbar och män
            få göra intrång på våra kvinnors, döttrars och barnbarns integritet?
          </note>
          <note>
            År 2006 var den genomsnittliga fängelsetiden för våldtäkt 27
            månader, alltså drygt två år. Det är ett hån mot den flicka eller
            kvinna som för all framtid får sitt sexuella liv förstört. Det
            kan i sammanhanget nämnas att det för skattebrott kan utdömas
            sex år i fängelse. En femårig tös blev nyligen våldtagen av en
            40-årig man. Han fick två års fängelse och ett skadestånd på 75
            000 kronor att betala till flickan. Kommentarer är överflödiga.
          </note>
          <note>
            Fru talman! Jag är läkare och jag vet att de män som begår dessa
            brott är störda på ett eller annat sätt och inte har någon som
            helst impulskontroll. Något de har för mycket av är definitivt
            testosteron. Det räcker naturligtvis inte enbart att kemiskt kastrera
            någon som har begått våldtäkt. En behandling värd namnet måste
            finnas på våra fängelser. Dock ska vi inte gång på gång behöva
            ställa oss frågor som: Hur kunde detta ske? Varför har inte denna
            grabb, denna man, stoppats tidigare?
          </note>
          <note>
            Vi, den lagstiftande församlingen, måste ge våra domare runt
            om i landet verktyg som gör att de väger in preventionsdelen i
            sina domar. Gör vi inte det kommer denna följetong att fortsätta
            och snart kan vi läsa om ännu ett barn, en kvinna, en flicka som
            har blivit förnedrad av någon som har en förvriden kvinnosyn och
            som inte mår bra och inte har någon form av impulskontroll.
          </note>
          <note>
            Med detta, fru talman, hoppas jag att det kombinerade justitie-
            och socialutskottet backar bandet och tillstyrker en motion tänk
            vilken sensation allt för våra kvinnors, döttrars och barnbarns
            skull.
          </note>
          <note>
            I detta anförande instämde Mats G Nilsson (m).
          </note>
          <note>
            Överläggningen var härmed avslutad.
          </note>
          <note>
            8 § Järnvägsfrågor
          </note>
          <note>
            Föredrogs
          </note>
          <note type="speaker">
            Anf. 167 SVEN BERGSTRÖM (c):
          </note>
          <note>
            Fru talman! Efter 6 timmar och 30 minuters debatt i det förra
            ärendet är vi redo att byta ämne till praktiska frågor inom trafikområdet
            järnvägssektorn. Vi ska nu debattera trafikutskottets betänkande
            11. Där behandlas 13 motioner med 20 yrkanden från allmänna motionstiden
            om järnvägspolitik och järnvägsmarknadens utveckling samt frågor
            om bland annat trafiksäkerhet och utbildning inom järnvägsområdet.
          </note>
          <note>
            Med anledning av dessa motionsförslag lyfter utskottet fram åtgärder
            som redan har vidtagits och som riksdagen har ställt sig bakom
            i syfte att få en effektivare järnvägsmarknad. Utskottet pekar
            också på det fortsatta reformarbetet inom EU där det övergripande
            syftet är att skapa en gemensam och bättre fungerande marknad
            för järnvägstjänster genom att successivt öppna marknaderna och
            skapa förutsättningar för gränsöverskridande trafik. Genom det
            tredje järnvägspaketet, som antogs av EU i december 2007, fortsätter
            nu arbetet med integreringen av det europeiska järnvägssystemet.
            Det tredje järnvägspaketet syftar till att öppna marknaden för
            internationell persontrafik, införa ett gemensamt regelverk för
            behörighetsprövning av lokförare samt reglera tågresenärernas
            rättigheter och skyldigheter.
          </note>
          <note>
            Samtliga motionsförslag avstyrks med hänvisning till det pågående
            utredningsarbetet inom Regeringskansliet.
          </note>
          <note>
            I betänkandet finns sju reservationer från Socialdemokraterna,
            Vänsterpartiet och Miljöpartiet de gröna.
          </note>
          <note>
            Därmed är det dags för utskottets ledamöter att debattera detta
            betänkande.
          </note>
          <note type="speaker">
            Anf. 168 PIA NILSSON (s):
          </note>
          <note>
            Fru talman! Intet är som väntans tider. Att behöva gå en eller
            två veckor över tiden kan vara nog så jobbigt. Men att vänta i
            ett halvår är snudd på outhärdligt. Tillståndet förvärras hela
            tiden, och till slut spricker man, av otålighet om inte annat.
            Jag talar förstås om den utlovade infrastrukturpropositionen som
            bokstavligen kom av sig. Det var den propositionen som minsann
            skulle visa vägen till klimatsmarta samordningslösningar. Det
            var den propositionen som minsann skulle visa på hållbara kostnadskalkyler.
            Det var propositionen som minsann skulle innehålla lösningar på
            de flesta bekymmer inom infrastrukturen och rätta till de misstag
            som vissa andra regeringar ställt till med.
          </note>
          <note>
            Men någon proposition kom inte i mars. Nu återstår att se om
            den dyker upp i höst. I väntan på den har vi i dag att ta ställning
            till ett betänkande med den utmanande titeln Järnvägsfrågor .
          </note>
          <note>
            Problemet är att det i denna tunna handling inte går att få många
            klarläggande besked om vad den borgerliga majoriteten vill eller
            har för avsikt att göra när det gäller viktiga järnvägsfrågor.
          </note>
          <note>
            Det gäller till exempel utvecklingsfrågorna där godstrafiken
            inryms. Här hänvisar den borgerliga majoriteten till vad utskottet
            anförde förra året om att det finns ett stort intresse från flera
            samhällsaktörer att överföra mer godstrafik från väg till järnväg.
          </note>
          <note>
            För att det ska vara möjligt krävs en offensiv järnvägspolitik
            som förmår utveckla järnvägens fördelar som ett effektivt och
            miljövänligt transportmedel.
          </note>
          <note>
            Det låter onekligen väldigt lovande. Nyfiket läste jag därför
            vidare för att få veta hur offensiv regeringen tänker vara. Döm
            om min förvåning när svaret blir att vi hänvisar till det fortsatta
            reformarbetet inom EU med gemensamma regelverk för gränsöverskridande
            trafik.
          </note>
          <note>
            Det står ingenting om vad den svenska regeringen tänker gör här
            hemma för att föra över mer godstrafik från väg till järnväg.
          </note>
          <note>
            Men som en liten avslutande tröst tror ändå majoriteten i trafikutskottet
            att motionerna som handlar om godstrafik på järnväg på sikt kommer
            att bli tillgodosedda. Det känns ju tryggt att veta. Vi får väl
            vänta och se då.
          </note>
          <note>
            Fru talman! Ett annat viktigt område är samordningsfrågorna.
            Där för den borgerliga majoriteten ett mer allmänt resonemang
            om att när fler aktörer kommer in i järnvägssystemet ställs det
            krav på samordning av bland annat tidtabeller och biljettsystem.
            I förbifarten nämns något om att det är nödvändigt att höja kvaliteten
            på transporterna.
          </note>
          <note>
            Men återigen lyser regeringens vilja med sin frånvaro. Vad tänker
            regeringen de facto göra för att få till en effektiv samordning
            av biljettsystemen och för att höja kvaliteten på transporterna?
            Det får vi inte veta.
          </note>
          <note>
            Man hänvisar till en tillsatt utredning om ökad konkurrens för
            persontrafik på järnväg, och man tycker inte att det finns anledning
            att föregripa detta arbete.
          </note>
          <note>
            Men när det gällde att låta Öresundstågen i stället för SJ få
            trafikeringsrätten på sträckorna MalmöGöteborg och MalmöAlvesta
            fanns det inte några betänkligheter. Då gick det bra att föregripa
            utredningsarbetet.
          </note>
          <note>
            Men att lyfta fram lösningar på många av de problem som resenärer
            tampas med dagligen finns det inte något stort intresse av att
            göra i dag. Vi får väl vänta och se då.
          </note>
          <note>
            Fru talman! Så här ser det ut på område efter område i detta
            betänkande om järnvägsfrågor. Det är inga klara besked utan hela
            tiden hänvisningar till några allmänt hållna uttalanden som gjordes
            av den borgerliga utskottsmajoriteten i fjol. Några skarpa förslag
            fanns inte då och finns inte nu.
          </note>
          <note>
            Detta är djupt otillfredsställande. Frågorna förtjänar en mer
            genomarbetad behandling och borde naturligtvis sättas in i ett
            större sammanhang, vilket är möjligt att göra i en infrastrukturproposition.
          </note>
          <note>
            Fru talman! Vi socialdemokrater har tre reservationer i betänkandet
            som jag ställer mig bakom, men, som det brukar heta, för tids
            vinnande yrkar jag bifall till reservation 1 som vi har gemensamt
            med Vänsterpartiet och Miljöpartiet. Den handlar om utvecklingsfrågor.
            Jag yrkar också bifall till vår egen reservation 5 om samordning.
          </note>
          <note>
            Vi tycker att en överflyttning av både gods- och persontrafik
            från väg till järnväg måste vara ett bärande inslag i transport-
            och klimatpolitiken. För att det ska vara möjligt måste kapaciteten
            på järnvägsnätet förbättras avsevärt jämfört med i dag.
          </note>
          <note>
            Jag vill påminna om att en enad klimatberedning förordar en ökning
            av järnvägskapaciteten med minst 50 procent till år 2020. Når
            vi dithän har vi lyckats åstadkomma stora klimatvinster, mindre
            tågförseningar och sannolikt färre trafikolyckor.
          </note>
          <note>
            Vad gäller vår reservation om samordningsfrågor vill vi starkt
            framhålla vikten av ett sammanhållet trafiksystem, alltså ett
            system där samtliga trafikslag ingår. Resenären, och inte generaldirektörer,
            ska vara den självklara utgångspunkten. Då måste både myndigheter
            och transportaktörer på alla nivåer samarbeta bättre och mer än
            vad som görs i dag.
          </note>
          <note>
            De berörda länens trafikhuvudmän måste ha ett avgörande inflytande
            när det gäller tidtabeller, turtäthet och övrigt serviceutbud.
            Vi menar också att den som får rätt att bedriva trafik på en sträcka
            inte bara ska upprätthålla en fungerande tågtrafik. Priserna måste
            också vara rimliga.
          </note>
          <note>
            Jag vet att många människor i dag väljer att inte åka tåg på
            grund av för höga priser. Om biljettpriset är en avgörande faktor
            för om man ska välja tåget eller inte måste vi som beslutsfattare
            anstränga oss ännu mer för att skapa godtagbara och rimliga prisnivåer.
          </note>
          <note>
            Fru talman! Några svar på vad den borgerliga majoriteten vill
            göra med prisfrågan och många andra viktiga järnvägsfrågor står
            skrivet i stjärnorna. Några klara besked finns inte att få. Till
            hösten kanske vi får det. Vi får väl vänta och se.
          </note>
          <note type="speaker">
            Anf. 169 PETER PEDERSEN (v):
          </note>
          <note>
            Fru talman! Det känns lite grann som om sista tåget har gått
            och några har blivit kvar på perrongen. Då har vi all tid i världen
            att diskutera dessa viktiga frågor, även om jag vet att någon
            debattör har ett annat transportslag som väntar. Vi får se hur
            vi lyckas lösa detta.
          </note>
          <note>
            Vi har många reservationer, och vi har diskuterat dessa frågor
            många gånger förr. Vi står givetvis kvar vid samtliga ståndpunkter
            och samtliga reservationer. Men för tids vinnande nöjer jag mig
            i detta sammanhang med att yrka bifall till reservation 6 som
            handlar om samordningsfrågor som är aktuella i dessa dagar när
            den borgerliga regeringen ännu mer tycks vilja slå sönder SJ:s
            möjligheter att kunna fungera genom att slå sönder en nationell
            järnvägspolitik i och med att man hela tiden styckar upp landet
            och tillåter länsoperatörer att ta över trafik.
          </note>
          <note>
            Till slut omöjliggör det, vilket även SJ anser, en interregional
            långväga trafik. Hos SJ AB är man rädd att det kommer att få förödande
            konsekvenser. Tillsammans med andra delar vi kritiken. Det är
            en olycklig väg att gå, alltså att man inte kan inse att det finns
            vissa begränsningar i marknadsekonomin vad gäller spårkapaciteten.
          </note>
          <note>
            I dag på eftermiddagen satt jag och lyssnade på tv-programmet
            Det stora tågbeslutet jag tror programmet heter så. Det var nästan
            så att jag blev gråtmild när jag hörde alla politiker från vänster
            till höger. Ja, Vänstern var inte med och inte heller, tror jag,
            Moderaterna. Men Miljöpartiet var med. Några var av någon anledning
            uteslutna, kan man säga. Alla var rörande överens om hur viktigt
            det är med järnvägssatsningar. Det hette att de är bra för klimatet,
            att vi är tvungna att vända utvecklingen och att vi har väldigt
            lite tid på oss för det hela.
          </note>
          <note>
            Sedan visade man hur de i Spanien tar sig fram med snabbtrafik
            på järnvägen. Det var en väldigt framåtsyftande syn, tycker jag.
            Man kan inte se snävt ekonomiskt här. Jag tänker på de så kallade
            samhällsekonomiska kalkyler som den borgerliga regeringen älskar
            att hänvisa till. Men väldigt sällan talar man om hur man egentligen
            tänker.
          </note>
          <note>
            Man kommer alltid fram till att det ska satsas mer på väg än
            på järnväg. Finansminister Anders Borg var väldigt tydlig i debatten.
            Vad han sade var ungefär att han ifrågasatte om till exempel en
            snabbtågsförbindelse mellan Göteborg och Stockholm verkligen är
            en lönsam investering. Nettonyttan ansågs för liten jämfört med
            andra satsningar.
          </note>
          <note>
            Jag hävdar att det helt och hållet beror på vilka värden som
            läggs in i en sådan analys. Hur värderas tidsvinsten? Var tror
            man att bensinpriset i framtiden ligger och så vidare? Det finns
            en viss tendens till att i sådana här kalkyler lägga in de värden
            som man vill ska falla ut i slutändan.
          </note>
          <note>
            Det är lite trist. Vi har ju en klimatberedning där man gemensamt
            har kommit fram till att vi behöver öka järnvägstrafiken med 50
            procent fram till år 2020 en överflyttning från framför allt väg
            till järnväg när det gäller gods- och persontrafik.
          </note>
          <note>
            Jag brukar ge mig på de borgerliga partierna, men nu vill jag
            vända mig till samtliga partister även dem som jag brukar ha ett
            bra samarbete med. Jag tycker nämligen att ni andra har en kameral
            och feg syn. Vi pratar om att man ska vara klimatsmart och om
            att vi ska tänka på klimatet och att vi har väldigt kort tid på
            oss för att vidta nödvändiga åtgärder. Men uppenbarligen tycker
            alla andra partier att vi i den här frågan ska vara mer kamerala
            än klimatsmarta. Jag vill att någon nu tar debatten om varför
            vi i staten ska ha ett alldeles eget sätt att finansiera viktig
            infrastruktur.
          </note>
          <note>
            Hade vi haft någon järnväg över huvud taget om samma synsätt
            hade gällt på 18501870-talen? Hur lång tid skulle det ha tagit
            innan vi hade fått ett utbyggt järnvägsnät?
          </note>
          <note>
            Säg att vi har 810 eller, för att vara lite positiv, 15 år på
            oss för att vända utvecklingen. Hur ska ni då finansiera nödvändiga
            infrastrukturinvesteringar med hjälp av enbart anslag om finansieringen
            ska vara på nämnda sätt, vilket ju nu är huvudprincipen?
          </note>
          <note>
            Jag vet att vi har lånefinansierat vissa sträckor och så vidare.
            Vi hävdar att huvudprincipen i stället ska vara att man ska låna
            till investeringar i staten, precis som görs i alla andra sammanhang.
            Vi anser att det är en felsyn att hävda att vi liksom skjuter
            problemen på kommande generationer. Snarare är det tvärtom. Om
            vi nu inte fattar de tuffa och framåtsyftande besluten och ser
            till att problemen på spårsidan åtgärdas lämnar vi över enorma
            problem till kommande generationer. Då kommer inte historien att
            frikänna oss för att vi säger att vi var tvungna att tänka på
            budgetlagen, att vi var tvungna att finansiera via anslag och
            att det inte gick att göra något åt det.
          </note>
          <note>
            Jo, riksdagen kan fatta vilka beslut som helst inom landets gränser.
            Det är vi som förfogar över det här beslutet. Vi kan bestämma
            och säga att vi inte längre kan upprätthålla nuvarande system.
          </note>
          <note>
            Vänsterpartiet vill alltså ha mer järnväg och kollektivtrafik
            till förmån för en bättre miljö. Vi vill ha mer järnväg och kollektivtrafik
            till förmån för en ökad jämställdhet. Vi vill också ha mer järnväg
            och kollektivtrafik så att man kan åka med dessa färdmedel. Då
            måste man som Pia Nilsson, s var inne på ha en rimlig prisbild.
          </note>
          <note>
            Alla de här tre sakerna gör att det finns all anledning i världen
            att nu verkligen åtminstone leva upp till Banverkets plus 50-alternativ.
            För att klara en vettig framtida trafikförsörjning på järnvägssidan
            går det inte, som vi så många gånger har hört, att ha ungefär
            samma spårkapacitet i Stockholm som den man hade 1871. Nu åtgärdas
            det med Citybanan. Men även där är det så att man inte har råd
            med de sista miljarderna, så några fattiga kommuner runt om i
            landet ska tvingas att vara medfinansiärer. Det är helt fel väg
            att gå.
          </note>
          <note>
            Också Sveriges Kommuner och Landsting anser att det här är helt
            fel väg att gå. Till viss del anser även Svenskt Näringsliv att
            det är fel väg att gå. Olika handelskamrar säger samma sak liksom
            Naturskyddsföreningen och, inte minst, Vänsterpartiet.
          </note>
          <note>
            Jag vill att någon här talar om varför vi ska upprätthålla den
            kamerala principen. Menar ni på fullt allvar att den är viktigare
            än att nu faktiskt kunna vidta nödvändiga åtgärder så att vi så
            snabbt det nu kan gå när det gäller att bygga järnväg verkligen
            kan få en klimatomställning och möjliggöra mer trafik på spår
            och mindre trafik på väg? Vad är huvudargumentet för att upprätthålla
            nuvarande ordning? Jag vill att någon svarar och inte bara hänvisar
            till lagen, för det där vet vi mycket väl.
          </note>
          <note>
            Och varför måste regeringen i sin vårbudget, dessutom väldigt
            tydligt, poängtera att vi ska göra investeringar över anslag?
            Så brukar det inte stå, men nu står det väldigt tydligt så. Vad
            beror det på? Är det en hänvisning för att se till att minska
            kritiken ute i skogarna och i städerna? Eller har det möjligtvis
            att göra med att man avvisar sitt eget förslag om OPS som man
            tidigare väldigt hårt drev? Om man helt släppt den tanken är det
            väldigt bra.
          </note>
          <note>
            OPS är ett förslag som går ut på att någon annan lånar ut pengar
            och bygger och att vi sedan hyr. Varför ska vi göra på det sättet?
            Varför kan inte staten själv låna upp pengar via Riksgälden och
            göra kloka investeringar? Svara gärna! Jag emotser att någon partist
            kommer med en pedagogisk förklaring som även jag kan vara nöjd
            med.
          </note>
          <note type="speaker">
            Anf. 170 KARIN SVENSSON SMITH (mp):
          </note>
          <note>
            Fru talman! Först yrkar jag bifall till reservationerna 1 och
            3.
          </note>
          <note>
            Järnvägen har en strategisk betydelse. På något sätt är det i
            det sammanhanget som man synar korten, vilka som är de riktiga
            klimatvännerna och vilka som inte är det. Ingen kan i dag vara
            ointresserad av klimatet eller låta bli att prata om det. Frågan
            är: Vad gör man?
          </note>
          <note>
            Det är väldigt märkligt att bara s, v och mp har reserverat sig
            till förmån för Klimatberedningens förslag. I den beredningen
            var ju alla partier med på förslaget. Har ni inte pratat med era
            partikamrater som satt i Klimatberedningen?
          </note>
          <note>
            Jag tycker inte att det finns något som talar emot att man investerar
            för att försöka slippa den kris som kommer. Vi vet att oljan kommer
            att sina. Vi vet att vi klimatmässigt inte klarar effekterna av
            att använda mer bensin och diesel. Vi vet också att det inte är
            så enkelt att använda etanol eller plug in . Plug in fungerar
            inte så bra för vare sig flygplan eller lastbilar. Vi måste alltså
            spara energi. Då är järnvägen helt oöverträffad när det gäller
            att med en liten energimängd transportera många varor eller många
            människor.
          </note>
          <note>
            Det här med samhällsekonomiska kalkyler är väldigt intressant.
            Det är som en sorts svart låda. Jag tycker att det är dags att
            öppna den lådan. Vad innehåller den egentligen? Vilka är kalkylerna?
          </note>
          <note>
            För den som inte finns i politiken kan det inte synas rimligt
            med investeringar i vidgad vägkapacitet. Alla vet vi ju att vi
            måste minska där. I stället borde pengarna användas till att vidga
            det som är alternativet till fossilbränsletransporter, det vill
            säga järnvägen.
          </note>
          <note>
            Sedan vill jag svara på Peters fråga som var riktad till oss
            alla. Har man överskott i statskassan är det bättre att i första
            hand använda det. Lån är inget självändamål, utan i första hand
            bör man använda överskottet. Men om det inte räcker drar vi i
            Miljöpartiet oss inte för att låna till de investeringar som behöver
            göras i järnvägar. Det enda kriteriet är att det ska ge mer nytta,
            att räntan på det man får tillbaka är bättre än den ränta som
            man slipper när man minskar statsskulden. Otvivelaktigt är det
            så att i princip alla projekt som ingår i Banverkets plus 50-kalkyl
            ingår i detta.
          </note>
          <note>
            Det här är något som folk i allmänhet nu i mycket större utsträckning
            än för några år sedan frågar efter. Företag och enskilda ja, alla
            förstår att vi måste leva på ett annat sätt och att järnvägen
            behöver byggas ut för att vi ska klara kapaciteten.
          </note>
          <note>
            Det ska också vara någon som kör på spåren. Där har vi haft en
            debatt om SJ, även om jag inte tycker att vi har pratat färdigt
            om den punkten, i alla fall har det inte handlats färdigt på den
            punkten. SJ har fortfarande bara ett enda uppdrag av sin ägare,
            staten, och det är att lämna avkastning. Det borde ingå i SJ:s
            uppdrag att verka för de klimatpolitiska målen så att man i första
            hand får använda sitt överskott till att investera och åstadkomma
            mer trafik i stället för att lämna vinst till staten.
          </note>
          <note>
            Ska man dessutom klara klimatmålen krävs det en sak till. Det
            krävs att de andra transportslagen betalar sina kostnader. Det
            är för billigt att flyga i dag. Det är för billigt att använda
            lastbil, och det är för billigt att använda personbil. Man måste
            hela tiden se till att det finns en skillnad. Folk förstår inte
            och säger: Ni pratar om klimat, men det är faktiskt billigare
            för mig att flyga på vissa sträckor. Särskilt billigt är det om
            man är ute vid rätt tillfälle.
          </note>
          <note>
            Det är helt obegripligt att vi inte lägger en skatt på flyget.
            Vi hade kommit överens inom s, v och mp före valet om att miljöbeskatta
            flyget. Det var bland det första den borgerliga regeringen tog
            bort när den kom till makten.
          </note>
          <note>
            Jag tror att Sternrapporten är den som är giltig här. Om vi inte
            investerar i dag för att minska konsekvenserna av klimatförändringarna
            kommer det att stå oss mycket dyrt mänskligt, ekonomiskt och på
            alla andra sätt.
          </note>
          <note>
            Jag har inte tid att tala mer, för jag har andra politiska uppdrag,
            men jag är alldeles övertygad om att mina kompisar i det rödgröna
            gänget kommer att klara debatten med de andra ledamöterna från
            den borgerliga sidan alldeles utmärkt.
          </note>
          <note type="speaker">
            Anf. 171 PETER PEDERSEN (v) replik:
          </note>
          <note>
            Fru talman! Jag blev apostroferad, och då är det svårt att sitta
            tyst i bänken och låtsas: Oj, det hade jag inte tänkt på. Men
            jag konstaterar att i vår gemensamma reservation 1 från s, v och
            mp står vi, som Karin Svensson Smith säger, bakom den 50-procentiga
            ökningen av järnvägssatsningarna fram till 2020.
          </note>
          <note>
            Vänstern har lagt fram, och vi kommer att lägga fram, förslag
            som gör att vi lever upp till det här målet. Vi kommer att klara
            det. Då är min fråga till Karin Svensson Smith: Kommer ni att
            visa i år och de närmaste åren att ni faktiskt kan avsätta de
            nödvändiga resurserna så att vi kan klara målsättningen och att
            det inte blir en allmän proklamation? I så fall välkomnar jag
            det.
          </note>
          <note>
            Jag tycker att det fanns en viss öppning i dag till att anslagsfinansiering
            inte är det allenarådande. Jag hoppas att vi kan få en viss nyordning.
            Jag tror att det är viktigt för klimat och miljö att vi tänker
            till nytt. Det handlar inte om att slösa bort pengar. Vi har inte
            alltid haft stora överskott. Vi har en borgerlig regering som
            bara vill betala av på statsskulden, inte satsa pengar på infrastruktur.
            Kort fråga, kort svar.
          </note>
          <note type="speaker">
            Anf. 172 KARIN SVENSSON SMITH (mp) replik:
          </note>
          <note>
            Fru talman! Redan i vår förra budgetmotion lade vi in 15 miljarder
            om året i investeringar till Banverket vi hade en högre nivå plus
            100 procent till 2020. Nu håller vi på att räkna om det. Vi har
            fortfarande den ambitionsnivån. Hur mycket det kommer att kosta
            kan jag inte svara på än utan återkommer till det. Men självklart
            ska vi lägga in i budgeten så mycket att vi klarar av en ambition
            som är rimlig för att klara klimatmålen.
          </note>
          <note>
            Jag hoppas att du är nöjd med det, för nu måste jag gå.
          </note>
          <note type="speaker">
            Anf. 173 PETER PEDERSEN (v) replik:
          </note>
          <note>
            Fru talman! Jag vill bara få in i protokollet att Vänsterns satsningar
            på järnvägsområdet i den förra budgeten låg avsevärt högre än
            samtliga andra partiers. Vi lade in mer pengar på satsningar på
            infrastruktur än något annat parti, även Miljöpartiet inräknat.
          </note>
          <note type="speaker">
            Anf. 174 STEN NORDIN (m):
          </note>
          <note>
            Fru talman! Det verkar som att de samverkande vänsterpartierna
            har fått en solkurva på spåret när det gäller järnvägspolitiken
            och inte är riktigt överens ens inbördes.
          </note>
          <note>
            Det här motionsbetänkandet, fru talman, om vår järnvägspolitik
            tycker jag visar att Allians för Sverige har en tydlig politik
            för en modern svensk järnvägstrafik. Oppositionen uttrycker otålighet.
            Och visst, debatten kommer att bli mycket mer konkret framöver
            när regeringen lägger fram sina tre stora propositioner, det vill
            säga om infrastruktur, klimat och forskning. Det är tre tunga
            områden som hör samman.
          </note>
          <note>
            Det är oppositionens privilegium att vara otålig, men när det
            gäller den gamla regeringen fick man vänta fyra gånger så länge,
            eller två år, på infrastrukturpropositionen från det att den lovades
            ut. Ni kanske inte ska vara så otåliga.
          </note>
          <note>
            Alliansens utgångspunkt är resenärens perspektiv. Det är resenärens
            bästa som måste vara vägledande för den politik som vi driver.
            Det är en politik där vi avsätter resurser till eftersatt underhåll,
            planerar och bygger ny kapacitet och fortsätter att öppna för
            nya operatörer. För resenärerna är tåget bekvämt, tryggt och praktiskt,
            modernt helt enkelt.
          </note>
          <note>
            Järnvägen får naturligtvis en intressant ställning i skenet av
            klimatpolitiken och behovet av att transportsektorn tar sin del
            av arbetet att minska utsläppen i enlighet med EU:s överenskommelser
            och det pågående arbetet med övriga internationella överenskommelser
            i klimat- och miljöfrågor. Det är ett område där Sverige 2009
            ska ta ledarskapet i samband med ordförandeåret.
          </note>
          <note>
            Fru talman! Jag tycker att det är mycket glädjande att Europaparlamentet
            i december förra året äntligen godkände EU:s tredje järnvägspaket,
            som innebär att persontrafiken på järnvägen inom EU ska öppnas
            för konkurrens senast den 1 januari 2010. Alliansregeringen har
            valt att gå före i dessa frågor. Redan i november förra året antog
            regeringen direktiv för en utredning om ökad konkurrens på marknaden
            för persontransport på järnväg. Utredningens förslag ska utgå
            från principen om konkurrensneutralitet och icke-diskriminering.
            I uppdraget ingår att ge förslag till att direkt eller stegvis
            öppna marknaden för persontrafik på järnväg för konkurrens. Utredningen
            ska också belysa tänkbara storregionala tågtrafikssystem, och
            de alternativen ska bedömas med eller utan rätt för regionala
            aktörer att organisera persontrafik på järnväg i flera län.
          </note>
          <note>
            Det som nu pågår, fru talman, är alltså en försöksverksamhet
            där man har öppnat för regionala huvudmän att bedriva interregional
            trafik.
          </note>
          <note>
            Regeringen har vidare redan nu givit Banverket i uppdrag att
            utreda möjligheten för snabbtåg i Sverige, hur vi på sikt ska
            kunna bli en integrerad del av ett heleuropeiskt snabbnät. Lyssnar
            man på oppositionen skulle man kunna tro att all järnvägsutbyggnad
            i Sverige nu är avbruten så låter det nästan. Sanningen är att
            det aldrig har satsats så många miljarder som nu på att bygga
            ut och förbättra järnvägskapaciteten. En modern transportpolitik
            har stort utrymme för spårbunden trafik, och det gäller allt från
            lokal trafik till internationell trafik.
          </note>
          <note>
            Fru talman! I den specialdebatt om järnvägen som vi hade för
            några månader sedan angav jag fyra byggstenar för en modern järnvägspolitik.
            Låt mig kort repetera dem här.
          </note>
          <note>
            För det första: God samhällsekonomi och sunda statsfinanser.
            Ett folk i arbete skapar behov av transporter men skapar framför
            allt mervärde att betala transporterna med.
          </note>
          <note>
            Försäljning av statliga bolag kan, för det andra, minska statsskulden
            och frigöra resurser för bland annat infrastruktur. Det är bättre,
            fru talman, med 55 miljarder mindre i skuld än att fortsätta att
            vara statlig spritproducent.
          </note>
          <note>
            För det tredje: Samverkan mellan stat, kommuner och det enskilda
            näringslivet. Riksdagen bör vara lyhörd för alla kommuner som
            nu trots många andra åtaganden på olika områden är beredda att
            medfinansiera infrastruktur, lyhörd för den beredskapen och lyhörd
            för kommunernas kunskap om behoven. Kommunerna har resenärsperspektivet.
          </note>
          <note>
            Sist men inte minst, fru talman, en moderniserad och förenklad
            planprocess. Annars torde många järnvägsidéer stanna på ritbordet.
          </note>
          <note>
            Med det yrkar jag bifall till förslaget i betänkandet.
          </note>
          <note type="speaker">
            Anf. 175 PETER PEDERSEN (v) replik:
          </note>
          <note>
            Fru talman! Som en politiker från mina hemtrakter sade: De bara
            lôver och lôver. Det var statsminister Tage Erlander. Man känner
            lite grann så.
          </note>
          <note>
            Man ska ha sitt privilegium att vara kritisk. Vi ska inte vara
            kritiska i onödan, men jag tycker att vi har all anledning att
            vara kritiska.
          </note>
          <note>
            När det gäller flyget saggar man på i en viss takt. Det här ska
            tydligen tas upp till hösten gemensamt med budgeten, men man var
            snabb med att skriva Brommaavtalet. Här saggar man på när det
            gäller järnvägstrafiken, men man var snabb med att öppna möjligheten
            för trafikeringsrätt i de södra delarna av Sverige utan någon
            större analys av konsekvenserna. Samtidigt ska man i ord se över
            direktivet, framföra synpunkter och se på konsekvenserna.
          </note>
          <note>
            Faktum är att ett kommersiellt bolag ska konkurrera på samma
            sträckor med ett länstrafikbolag som till 50 procent är skattefinansierat.
            Är det den typen av konkurrens vi ska utsätta våra egna statliga
            bolag för? Det är en märklig synpunkt. Ser ni inga som helst problem
            med frågan?
          </note>
          <note>
            Jag yrkade bifall till reservation 6. Vi tar upp problemet att
            vi riskerar att det blir en utkonkurrenssituation, det vill säga
            att SJ slutar att trafikera vissa sträckor. Är det till fördel
            för den nationella tågtrafiken? Ett problem är att vi har många
            sträckor med enkelspår. Då är det inte lätt att ha flera operatörer
            på gång samtidigt. Det har vi bevittnat i olika utredningar, tv-program
            och i betänkandet. Det finns en enorm brist på spår även med en
            utbyggnad.
          </note>
          <note>
            Sedan var det frågan om att sälja ut egendom. Någon har skrivit
            i Affärsvärlden att man måste hålla reda på siffrorna. Det går
            inte att säga att man ska få betalning på statsskulden utan att
            man mister en avkastning, man mister en eventuell värdeökning
            på ett bolag. Användningen av siffror är lite lättvindig på den
            borgerliga sidan.
          </note>
          <note>
            Men det är inte det här debatten handlar om. Frågan gällde investeringsbudget,
            Sten Nordin. Varför är ni så fientliga mot det synsättet när ni
            i alla andra sammanhang tycker att det är en utmärkt idé?
          </note>
          <note type="speaker">
            Anf. 176 STEN NORDIN (m) replik:
          </note>
          <note>
            Fru talman! Sunda statsfinanser är grunden för att vi ska klara
            infrastrukturutbyggnaden. Sunda statsfinanser bygger på att riksdagen
            för ett antal år sedan skärpte regelverken om budgetlagen och
            om tak för utgifterna. Det var en mycket viktig grund för att
            Sverige i dag har sunda statsfinanser. Vi har nu också ett kraftigt
            överskott i statsfinanserna. Där delar jag Karin Svensson Smiths
            uppfattning att det är bättre att använda de egna pengarna än
            lånade pengar.
          </note>
          <note>
            Jag är inte principiell motståndare till att låna pengar till
            infrastruktur i vissa lägen. Det vill jag understryka.
          </note>
          <note>
            Vi ska inte diskutera försäljning av statliga bolag, men jag
            kan inte låta bli att notera hur det kliar i fingrarna på även
            Vänsterpartiets företrädare att använda pengarna fastän man är
            kritisk till försäljningen. Det känns som politiskt lite haltande
            logik att snabbt säga att pengarna ska användas till olika projekt.
          </note>
          <note>
            Sedan var det frågan om trafikeringsrätten. Detta är en försöksverksamhet.
            Det är sunt att man kan ha en sådan verksamhet som underlag. Sedan
            tar vi i och med utredningen ställning för hur vi gör i framtiden.
            Bakgrunden är inte en vilja att sticka nålen i SJ, utan bakgrunden
            är ett kraftfullt krav och vilja från regionerna att ta över trafikeringsrätten.
            Varför då? Jo, därför att den regionala tågtrafiken och den näraliggande
            interregionala tågtrafiken handlar mycket om arbetsmarknadsregioner,
            fru talman. Det gör att de lokala och regionala ansvariga politikerna
            känner ett stort tryck och ansvar i frågorna. Det är bakgrunden.
          </note>
          <note type="speaker">
            Anf. 177 PETER PEDERSEN (v) replik:
          </note>
          <note>
            Fru talman! Det blir mycket intressant att se när infrastrukturpropositionen
            väl kommer. Jag hoppas att ni gör rejäla satsningar på infrastruktur,
            inte för min och Vänsterns skull utan för klimatets skull. Kom
            inte med några svepande formuleringar att det är viktigare att
            betala av på statsskulden än att göra viktiga infrastruktursatsningar.
          </note>
          <note>
            Vår kritik kvarstår. Vi tycker att ni på ett vårdslöst sätt säljer
            ut gemensam egendom. När ni ändå har tagit den typen av vårdslösa
            beslut, och det finns ett antal miljarder, är det bättre politik
            i det läget att använda pengarna att köpa tillbaka Arlandabanan
            och utnyttja den fullt ut. Det är ett bättre sätt att använda
            5 ½ miljard än att bara säga att statsskulden ska betalas av.
          </note>
          <note>
            Det är fortfarande märkligt: Hävdar Sten Nordin att SJ AB agerar
            bara i eget intresse, att man inte har något fog för den ståndpunkten
            man har framfört? Det sker ett sådant försök i Norrland. Nu ska
            det vara södra Sverige. Finns det inget problem med bilden att
            någon förväntas bedriva interregional trafik, att det finns ett
            avkastnings- och utdelningskrav på bolaget, och bolaget ska konkurrera
            på samma spår och på vissa sträckor om samma passagerare? Är det
            konkurrens på likvärdiga villkor? Finns det inget som talar för
            att SJ kan ha något fog för kritiken eller oron?
          </note>
          <note type="speaker">
            Anf. 178 STEN NORDIN (m) replik:
          </note>
          <note>
            Fru talman! Om vi tyckte att det inte fanns något fog att fundera
            över detta skulle vi inte ha det som försöksverksamhet, utan då
            hade vi permanentat det direkt. Men det är en försöksverksamhet,
            och vi har en utredning som arbetar med frågorna och som kommer
            att lägga fram underlag för ett slutgiltigt beslut om hur vi ser
            på detta.
          </note>
          <note>
            Jag säger inte att det är alldeles oproblematiskt, men jag säger
            att bakgrunden är ett stort tryck från regionala trafikhuvudmän.
            Det är inte nödvändigtvis för att de vill konkurrera ut SJ eller
            någon annan utan därför att de har ett resenärsbehov, ett resenärsperspektiv,
            som står i förgrunden.
          </note>
          <note>
            SJ är ett mycket välskött bolag. Riksdagens ändrade inställning
            för ett antal år sedan med ett förändrat arbetssätt hos SJ och
            en skicklig ledning har gjort att SJ står väl rustat att möta
            konkurrens, både när vi öppnar nationellt i Sverige och när vi
            öppnar för den europeiska konkurrensen. Jag tror att SJ kommer
            att hävda sig bra. Bakgrunden är att SJ i dag drivs på ett ekonomiskt
            effektivt sätt.
          </note>
          <note type="speaker">
            Anf. 179 PIA NILSSON (s) replik:
          </note>
          <note>
            Fru talman! Sten Nordin och jag har uppenbarligen olika åsikter
            vad gäller alliansens infrastrukturpolitik. Sten Nordin hävdar
            bestämt att de är tydliga, och jag påstår absolut motsatsen.
          </note>
          <note>
            Det sägs i betänkandet att det ska bedrivas en offensiv järnvägspolitik.
            Jag skulle vilja att Sten Nordin gav exempel på vad det offensiva
            finns i utvecklingsfrågorna, i avregleringsfrågorna, i samordningsfrågorna,
            i trafikrätten och i prisfrågorna. Några exempel skulle jag motta
            tacksamt.
          </note>
          <note>
            När det gäller pengar till de investeringar som Sten Nordin har
            varit inne på säger han att de intäkter som staten får av försäljning
            av bolagen ska ge pengar till infrastruktur eftersom statsbudgeten
            minskar och räntor och amorteringar minskar. Det här är så märkligt.
            Det spelar ingen roll vilken debatt vi har i kammaren, om det
            handlar om äldreomsorg, skola, förskola, sägs det att dessa pengar
            kommer att gå till äldreomsorgen och skolan. Nu är det plötsligt
            till infrastrukturen. Jag tror inte så mycket på det, Sten Nordin.
            Jag tror inte alls att det blir så.
          </note>
          <note>
            Tänk om åtminstone en tiondel av alla de miljarder ni har lagt
            på skattesänkningar, nu säkert över 70 miljarder, hade gått till
            infrastrukturen gärna mer. Men det finns inte några sådana förslag.
            Det beklagar jag. Men du kan få ge ditt exempel på din offensiva
            järnvägspolitik först.
          </note>
          <note type="speaker">
            Anf. 180 STEN NORDIN (m) replik:
          </note>
          <note>
            Fru talman! Ibland kan det vardagliga vara väl så effektivt.
            Vi kan tänka på de stora projekten. Vi bygger till exempel Citybanan
            i Stockholm. Det är ett projekt som jag hoppas att vi är överens
            om.
          </note>
          <note>
            Regeringen anslår just 125 miljoner om året ett antal år till
            trimningsåtgärder i Stockholmsregionen. Samma behov finns på andra
            håll. Detta har givit tydliga och mätbara effekter på minskat
            antal förseningar. Ha respekt för, fru talman, att underhållsåtgärder
            är viktiga. De var försummade. Vi behöver inte gräla om vems fel
            det var, men de var försummade. Detta måste åtgärdas.
          </note>
          <note>
            I utvecklingsfrågorna ligger vi offensivt. Jag kan vända på frågan
            och undra var det offensiva ligger från er sida. Ni backar in
            i framtiden i dessa frågor, både i synen på SJ:s roll och i synen
            på konkurrens. Ni är inte som kompisarna i Vänsterpartiet, rakt
            emot allt, men ni går lite på tvären in i detta. Den tvehågsenheten
            är inte särskilt framgångsrik politik. Man måste våga pröva avregleringar,
            precis som regeringen gör, att ligga före och snabbt implementera
            den nya EU-lagstiftningen. Det har också skett, och det kommer
            fler propositioner på området.
          </note>
          <note type="speaker">
            Anf. 181 PIA NILSSON (s) replik:
          </note>
          <note>
            Fru talman! Det stämmer att det är 125 miljoner kronor till underhåll.
            Men är det då inte lite märkligt, Sten Nordin, att det i er vårproposition
            försvann 120 miljoner kronor från Banverket som skulle användas
            just till drift och underhåll av järnvägar? Det lade man i stället
            på Vägverket för vägunderhåll, trots att det finns ett i det närmaste
            uppdämt behov av ytterligare pengar till drift och underhåll.
            Hur förklarar du det? Hur går det ihop? Jag förstår det inte riktigt.
          </note>
          <note>
            Du undrar om offensiven från oss. Ja, det vi först och främst
            skulle vilja är att byta ut regeringen. Vi inser att det inte
            går. Men det är ändå ni som bestämmer, och då tycker jag att ni
            måste visa större beslutsamhet på samtliga de här områdena: utvecklingsfrågor,
            trafikeringsrätt, avregleringsfrågor, samordningsfrågor, tidsfrågor.
          </note>
          <note>
            Du har inte nämnt mer än Citybanan. Det är gott nog att den äntligen
            blir till, för den var Sten Nordin lite motståndare till för ett
            par år sedan, vill jag minnas. Men mer, Sten Nordin! Bättre kan
            ni!
          </note>
          <note type="speaker">
            Anf. 182 STEN NORDIN (m) replik:
          </note>
          <note>
            Fru talman! Då minns Pia Nilsson fel. Däremot tycker jag att
            det är sunt, om man har ett stort ekonomiskt projekt som kostar
            16 miljarder, att man genomlyser det ordentligt. Genomlysningen
            visade ju att det behövdes, för man hade inte alla saker på bordet.
            Jag tror att projekt mår bra av att man har alla saker på bordet.
          </note>
          <note>
            Jag välkomnar, även om det är en överdriven tolkning, att ni
            vill vara pådrivande i avregleringsfrågor. Men Pia Nilsson efterlyser,
            fru talman, ännu mer besked om avregleringsfrågorna. De är väldigt
            komplicerade, därför att den europeiska enigheten på det området
            har tagit lång tid att få fram. Alltför många länder värnar sina
            egna järnvägssystem samtidigt som de inom sig har privata företag
            som både driver trafik och bygger tåg. Det är lite märkligt. Men
            nu har vi kommit långt därvidlag, när Europeiska unionen äntligen
            har fattat de här besluten.
          </note>
          <note>
            Jag menar att Sverige nu ska fortsätta att vara pådrivande och
            fortsätta att vara snabb att förändra trafiken. Jag tror inte
            att det är genom att utestänga andra aktörer och utestänga det
            nytänkande som kan finnas hos många andra järnvägsaktörer och
            företag som vi gynnar järnvägen.
          </note>
          <note>
            Fru talman! Jag tycker att det är lite märkligt ibland med den
            nästan lite felsökande jag ska inte säga grälsjuka, för det låter
            elakt attityden i de här frågorna. Jag tror nämligen att det finns
            en stor och betydande enighet om just behovet av bygga ut en modern
            järnvägstrafik. Inte minst, som jag sade i mitt inledningsanförande,
            från regioner och kommuner som har resenärsperspektivet och lever
            nära detta finns det ett starkt tryck att bygga ut järnvägstrafiken.
            Det är det vi ska jobba med, fru talman.
          </note>
          <note type="speaker">
            Anf. 183 NINA LARSSON (fp):
          </note>
          <note>
            Fru talman! Allt fler pratar om järnväg allt oftare. Jag själv
            är inget undantag. Järnvägen berör. Även om man inte bor vid en
            järnväg har man åsikter och tyckande i frågan. Men transportsystemet
            måste ses som en helhet, och även om vi i dag hanterar ett betänkande
            i just järnvägsfrågor handlar det till syvende och sist om ett
            övergripande synsätt.
          </note>
          <note>
            Det är utan tvekan så att företagen har stor nytta av våra järnvägar,
            inte minst vår basindustri. Allt fler arbetspendlar allt längre.
            Alliansregeringens strävan att fler människor ska komma i arbete
            innebär också att fler söker sig till ett jobb längre från hemorten.
            Detta ökar valmöjligheterna för den enskilde men ökar också arbetskraftsutbudet
            för företagen. I denna situation innebär tågtrafik ett mer klimatsmart
            alternativ när fler människor väljer att röra sig över större
            yta.
          </note>
          <note>
            Anledningen till att allt fler pratar om järnvägen är förstås
            att den har fått ökad betydelse i och med målsättningarna att
            få ned våra utsläpp av växthusgaser. Det innebär för många människor
            och företag ett mer klimatsmart alternativ att transportera sig
            själv eller sitt gods. Även Klimatberedningen pekar på järnvägens
            betydelse för att transportsektorn ska kunna minska sina utsläpp.
          </note>
          <note>
            Men det är med satsningar på järnväg som med allt annat. Det
            hänger samman. Huruvida vi lyckas bryta utanförskapet och få människor
            i arbete spelar också roll för hur mycket resurser vi har att
            satsa på infrastrukturen. Järnvägen spelar en viktig roll för
            oss att få ned våra utsläpp, men det är inte den enda lösningen.
          </note>
          <note>
            Ett av avsnitten i detta betänkande går under benämningen Utvecklingsfrågor
            . Detta handlar bland annat om att satsa mer på järnvägen. Oppositionen
            framför kritik för att det satsas för lite på järnväg, trots att
            deras egna investeringar till järnväg var lägre och vissa år betydligt
            lägre än investeringarna på väg. Nu verkar de ha bytt fot, men
            mycket lite tas upp om var dessa resurser ska tas ifrån. Jag antar
            att man antingen vill låna hejdlöst av Riksgälden eller ta pengar
            från vägarna.
          </note>
          <note>
            För detta år, 2008, budgeterade regeringen att det totala anslaget
            för verksamhetsområdet Järnvägar ska uppgå till drygt 14,5 miljarder.
            Detta är en klar höjning jämfört med några år tidigare. Dels har
            höjningen kunnat finansieras genom att under 2007 göra en extra
            amortering av den samlade skulden avseende järnvägsprojekt och
            på så sätt frigöra drygt 300 miljoner, dels gjorde alliansregeringen
            dessutom en ambitionshöjning av anslaget som sådant en större
            satsning helt enkelt. Vi är angelägna om att det satsas på järnväg,
            men vi är också angelägna om att det satsas på väg. Vi behöver
            nämligen bådeoch.
          </note>
          <note>
            Sedan alliansregeringen tog över har det satsats mer på investeringar
            i järnväg än i väg. Fördelningen var den omvända under den tidigare
            regeringens sista år, även om de har svårt att kännas vid detta
            faktum.
          </note>
          <note>
            Synsättet måste vara transportslagsövergripande. Järnvägen är
            en del av infrastrukturen. Vårt land ser olika ut, och vi kommer
            även i framtiden att behöva ett samspel mellan alla olika transportslag,
            såväl väg och järnväg som sjöfart och flyg. Vi behöver bådeoch.
            Det verkar vara svårt att se att alla trafikslagen behövs, att
            det vissa år kan vara läge för mer vägsatsningar och andra år
            läge för mer järnvägssatsningar, att olika lösningar behövs i
            olika delar av landet.
          </note>
          <note>
            Ett annat av avsnitten i detta betänkande hanterar frågor om
            trafikeringsrätt och ökad konkurrens. Många motionärer lyfter
            upp frågan om att ta bort den nuvarande monopolsituationen.
          </note>
          <note>
            Detta är ett pågående arbete i hela EU, där vi i Sverige ligger
            före. Alliansregeringen tillsatte en utredare som ser över hur
            vi på bästa sätt kan få fri konkurrens inom detta område.
          </note>
          <note>
            Det går förstås inte att säga annat än att detta är en grannlaga
            uppgift. Antalet spår är kraftigt begränsat, och antalet tider
            för avgång och ankomst likaså.
          </note>
          <note>
            Idén att konkurrensutsätta järnvägen är inget nytt. Ämnet har
            behandlats i flera utredningar där mer eller mindre alla har landat
            i slutsatsen att ökad konkurrens är bra. Men här behöver avvägningar
            göras, och det är en utmaning att ta sig an gränssnittet mellan
            upphandlad trafik och den kommersiella. Men det gör det inte mindre
            angeläget.
          </note>
          <note>
            Jag är övertygad om att om fler bolag trafikerar våra järnvägar
            även på persontrafiksidan kommer det också att skapa ytterligare
            tryck på de investeringsbehov som finns och i slutändan stärka
            angelägna järnvägssatsningar gentemot andra infrastrukturinvesteringar.
          </note>
          <note>
            Men synsättet måste, återigen, vara transportslagsövergripande.
            Järnvägen är en del av infrastrukturen. Vissa delar av vårt land
            behöver järnvägssatsningar, och andra behöver väg, en tredje flyg
            och vissa allt möjligt.
          </note>
          <note>
            Alliansen satsar på järnvägen, och vi kommer att fortsätta att
            göra det. Järnvägen ska knyta samman Europa. Den ska kännetecknas
            av fri konkurrens och att nya trafikidéer förverkligas.
          </note>
          <note>
            I vissa fall är visioner som höghastighetståg tyvärr en bit bort,
            men arbetet har börjat.
          </note>
          <note>
            Fru talman! Avslutningsvis vill jag yrka bifall till förslaget
            i betänkandet och avslag på samtliga reservationer.
          </note>
          <note>
            Jag vill också ta tillfället i akt att som trafikutskottsledamot
            beklaga att vi härmed tappar vår kollega Sten Nordin. Men jag
            vill också gratulera stockholmarna till detta. Jag är helt övertygad
            om att Sten Nordin som finansborgarråd i Stockholm kommer att
            möta vissa påtryckningar även inom infrastrukturområdet. Jag kan
            själv bara som exempel peka på den viktiga länken mellan Stockholm
            och Oslo.
          </note>
          <note type="speaker">
            Anf. 184 PETER PEDERSEN (v) replik:
          </note>
          <note>
            Fru talman! Jag vill bara konstatera att i de budgetförslag som
            Vänsterpartiet har lagt fram, där vi har lyft fram siffrorna tre
            år och löpt linan ut fram till 2019, avsätter vi sammanlagt 42
            miljarder kronor mer än regeringen i järnvägssatsningar. Jag kan
            visa efteråt hur det går till.
          </note>
          <note>
            Det skulle vara väldigt intressant att se den uppställning som
            Nina Larsson hänvisar till, att man nu är mer offensiv på järnvägssidan
            än vad vi är på vår kant och att så var det även tidigare. Jag
            vill bestämt hävda, eftersom jag var med på den tiden, att det
            var väldigt kraftfull kritik från den borgerliga sidan att det
            var för mycket satsning på järnväg.
          </note>
          <note>
            Relationen var för vissa projekt att för ungefär 2 kronor som
            man satsade på järnvägen gick 1 krona till vägsidan. Man kan inte
            räkna in gamla projekt som löper på. Det tar sin tid att bygga
            en väg och en järnväg. Men de nya satsningar som gjordes i slutet
            av den förra mandatperioden och även tidigare var en kraftfull
            satsning på järnvägssidan.
          </note>
          <note>
            Jag tycker att det är glädjande nu att även den borgerliga sidan
            har kommit över. Jag hörde att Folkpartiet kunde tänka sig fifty-fifty
            mellan de två trafikslagen. Det har inte varit den linje som Folkpartiet
            har använt sig av tidigare.
          </note>
          <note>
            Banverket säger att det fattas ungefär 8 miljarder kronor under
            en period framåt för att man ska komma till rätta med tågförseningarna.
            Det behövs mer pengar till banunderhåll för att man ska kunna
            få ned tågförseningarna med 50 procent. Delar Folkpartiet den
            uppfattningen, eller har Banverket fel?
          </note>
          <note>
            Det behövs också ungefär 1 miljard på fyra år för att kunna rädda
            17 nedläggningshotade banor. Det behövs 12 miljarder på åtta år
            för att säkerställa framtidsplanen. Då har vi inte ens gått in
            i den nya planperioden. Det behövs alltså väldigt mycket pengar.
          </note>
          <note>
            Jag hoppas verkligen att det inte bara blir allmänna proklamationer
            från talarstolen utan att ni också driver det här jättehårt i
            de förhandlingar som nu ska ligga till grund för höstbudgeten
            och infrastrukturpropositionen. Jag hoppas att det finns något
            med substans där, för det har vi saknat. Det är mycket av proklamationer
            och tyckande men väldigt lite av fakta.
          </note>
          <note type="speaker">
            Anf. 185 NINA LARSSON (fp) replik:
          </note>
          <note>
            Fru talman! Peter Pedersen har helt rätt att underskotten är
            enorma på många håll, både på väg- och järnvägssidan. Detta försöker
            alliansregeringen och vi att åtgärda så gott det går, men det
            är en grannlaga uppgift. Vi behöver resurser till det.
          </note>
          <note>
            Där kommer vi också in på att allting hänger samman. Det sätt
            som vi har sänkt skatterna på, som jag hörde att du var inne på
            tidigare, påverkar arbetskraftsutbudet och genererar flera arbetsmöjligheter.
            Vi får in fler skattekronor, och då kan vi satsa mer pengar på
            infrastrukturen.
          </note>
          <note>
            När det gäller fördelningen handlar det, som jag har sagt flera
            gånger tidigare, om att ha ett transportslagsövergripande synsätt.
            I vissa fall kommer vägarna att väga tyngre när man gör bedömningarna.
            I vissa fall kommer järnvägen att väga tyngre.
          </note>
          <note>
            Det är saker som samhällsekonomisk lönsamhet som ska spela roll,
            men det kan också vara andra kriterier: tillväxt, regional utveckling
            och klimatbiten. Det är sådana kriteriegrunder som vi diskuterar
            i arbetet inför den kommande infrastrukturpropositionen. Arbetet
            med att få fram nya beräkningssätt för samhällsekonomisk lönsamhet
            pågår också. Det är ett otroligt viktigt arbete.
          </note>
          <note>
            När det gäller den tidigare fördelningen som jag hänvisade till
            har jag kollat lite på utfallet sedan 2004. Där har jag kunnat
            se att sedan alliansregeringen kom till makten har det blivit
            en ökad satsning på infrastruktur rent generellt. Satsningen i
            höstas, för att vara ett så kallat normalår utan särskild infrastrukturproposition,
            var en av de största någonsin. Detta är glädjande och inget som
            på något sätt någon ur alliansen behöver stå och skämmas för.
            Man kan snarare bära huvudet högt.
          </note>
          <note type="speaker">
            Anf. 186 PETER PEDERSEN (v) replik:
          </note>
          <note>
            Fru talman! Det liknar poker på något sätt. Någon gång ska man
            syna korten. Jag hoppas att det sker i höst. Jag kan säga att
            inom Vänsterpartiet pågår ett intensivt arbete. Vi har i princip
            tagit fram vårt förslag till infrastruktursatsning i höst. Då
            ingår givetvis satsningar på järnvägssidan, vägsidan, flygplatser,
            hamnar och hela köret. Vi kommer också att visa hur vi ska finansiera
            det på ett trovärdigt sätt.
          </note>
          <note>
            Det är glädjande att allt fler aktörer, stora tunga aktörer,
            börjar inta samma synsätt. Vi kan inte ha ett synsätt att om vi
            har överskott kan vi betala av på statsskulden, satsa på infrastruktur,
            satsa på äldreomsorg och så vidare. Vi vet alla att det kan gå
            upp och ned. Det som krävs är en långsiktighet.
          </note>
          <note>
            Vi kan inte ha en ordning att när det blir sämre tider får vi
            göra halt i järnvägsutbyggandet. Det har inte klimatet råd med.
            Vi kan inte vänta på det. Vi måste ha en långsiktig plan som också
            är hållbar ekonomiskt.
          </note>
          <note>
            I alla andra sammanhang gör man faktiskt skillnad på drift och
            investering. Men av någon märklig anledning, just när det gäller
            statens budget, är det ett väldigt oansvarigt system som man inte
            kan använda sig av. Man ska samla i ladorna, och sedan ska man
            använda de pengarna på en massa olika sätt vilket inte låter sig
            göra riktigt, som Pia Nilsson var inne på.
          </note>
          <note>
            Men vi kommer att vara väldigt noga med att följa med. Vi kommer
            noggrant att syna era kort i höst. Då duger det inte längre att
            gömma sig bakom att något är på gång. Då ligger papperen på bordet.
            Då hoppas jag verkligen att ni lever upp till de förväntningar
            man till viss del kan få när ni börjar prata om att ni ska använda
            överskottet på ett klokt sätt. Jag hoppas att det ligger något
            i det.
          </note>
          <note>
            Sten Nordin har dolt det väldigt bra när det gäller hans framtid
            som finansborgarråd fast jag har försökt trycka på det några gånger.
            Jag hoppas att han inte är lika stor pokerspelare när det gäller
            satsningarna på infrastrukturen utan att vi verkligen kan lita
            på att något sker där. Det är viktigt för hela Sverige att vi
            får en bättre kapacitet på spåren, inte minst till och från Stockholm.
          </note>
          <note type="speaker">
            Anf. 187 NINA LARSSON (fp) replik:
          </note>
          <note>
            Fru talman! Det är precis som Peter Pedersen säger. Det är intressant
            att han säger just det. Det går upp och ned. Konjunkturen sviktar
            fram och tillbaka. Just därför är det oerhört viktigt att man
            för en ansvarsfull ekonomisk politik. Det är A och O. Att vi har
            den budgetdisciplinen och har haft den under väldigt lång tid
            handlar om att infrastrukturen inte står för sig själv. Man har
            att samsas med en rad andra otroligt angelägna om-råden: skola,
            forskning, rättsväsende, förbättringar för pensionärer med mera.
          </note>
          <note>
            Vad ska man se som en investering? Vad ska man se som en investering
            för framtiden? Kan forskningsanslag vara en sådan del? Var ska
            man då dra gränsen?
          </note>
          <note>
            Anledningen till att vi finansierar även infrastrukturen med
            anslag handlar om att man behöver transparens i detta. Man behöver
            också se och prioritera år för år var man ska lägga pengarna.
          </note>
          <note>
            Över hela landet jag har rest runt som en skottspole fram och
            tillbaka är behoven enormt stora. Det är klart att förväntningarna
            på infrastrukturpropositionen i höst är enorma. Jag vågar nog
            säga att vi inte kommer att kunna göra alla lyckliga, dessvärre.
            Vi börjar heller inte i en särskilt god utgångspunkt. Men vi gör
            absolut det bästa vi kan. Det övergripande som det handlar om
            är att man måste ha ett samlat synsätt på det hela, ett transportslagsövergripande
            synsätt och på så sätt kunna dra nytta av varandra.
          </note>
          <note type="speaker">
            Anf. 188 PIA NILSSON (s) replik:
          </note>
          <note>
            Fru talman! Nina Larsson sade i sitt inlägg: Vi från alliansen
            är väldigt angelägna om att föra en framåtsyftande eller något
            sådant järnvägspolitik. Då undrar jag vilka vi i det här fallet
            är och hur detta vi ser ut.
          </note>
          <note>
            Nina Larsson medverkade själv i programmet Dokument inifrån i
            söndags. Jag har inte sett hela programmet men stora delar av
            det. Där kan vi konstatera att infrastrukturminister Åsa Torstensson
            lyfte fram järnvägar som en viktig del för att få ned koldioxidutsläpp
            men också för att tillgodose transportbehoven.
          </note>
          <note>
            Vad säger Anders Borg, finansministern? Han förstår inte den
            argumentationen. Han tycker att väginvesteringar är betydligt
            viktigare.
          </note>
          <note>
            Då undrar jag: Vad tycker Nina Larsson?
          </note>
          <note>
            Åsa Torstensson, infrastrukturministern, sade i samma program
            att det finns ett uppdämt behov av järnvägsinvesteringar och att
            Banverket saknar resurser. Anders Borg säger: Nej, det är överinvesterat
            i järnvägar.
          </note>
          <note>
            Vad tycker Nina Larsson? Finns det någon gemensam politisk linje
            för hur järnvägspolitiken ska bedrivas av alliansen? Om det gör
            det vore jag tacksam om Nina Larsson kunde redovisa den.
          </note>
          <note type="speaker">
            Anf. 189 NINA LARSSON (fp) replik:
          </note>
          <note>
            Fru talman! Jag tittade också på det programmet, inte när det
            gick men på webben efteråt. Jag snabbspolade något också, för
            jag tyckte att det var ett försök att urvattna hela konflikten
            mellan väg och järnväg till någon slags oändlighet som inte riktigt
            höll ända ut. Det handlar ju om det transportslagsövergripande
            synsättet. I infrastrukturpropositionen läg-ger vi fast ramarna.
          </note>
          <note>
            Det absolut bästa vore om man därefter efter gediget arbete av
            Banverket och Vägverket i samförstånd naturligtvis; det behövs
            betydligt mer samverkan mellan dessa två instanser också tittar
            närmare på vilken exakt fördelning som ska gälla. Det kan vara
            lite olika, och jag är helt övertygad om att även angelägna järnvägsinvesteringar
            kommer att stå sig väl när det gäller samhällsekonomisk lönsamhet.
            Vi har en kär sträckning i Värmland mellan Nykroppa och Kristinehamn
            som uppvisar högt NNK-värde, och det är också sådant som finansministern,
            som du pekade på, tar upp i programmet.
          </note>
          <note>
            Det återstår ett gediget arbete med infrastrukturpropositionen.
            Vi är fyra olika partier, och vi arbetar tillsammans. Vi har lite
            olika syn i vissa frågor, men för det mesta och i de flesta situationer
            är vi rörande överens. Det tycker jag bådar otroligt gott för
            framtiden!
          </note>
          <note type="speaker">
            Anf. 190 PIA NILSSON (s) replik:
          </note>
          <note>
            Fru talman! Jag tycker att det är intressant att höra att ni
            för det mesta är överens, för jag tycker inte alls att det stämmer
            i det här betänkandet, i ärendet som rör järnvägsfrågor. Uppenbarligen
            tycker infrastrukturministern och finansministern väldigt olika.
            Nina Larsson svarade inte på min fråga om vad hon själv tycker,
            men när man är fyra partier kanske inte utrymmet finns att deklarera
            precis sin egen ståndpunkt. Det kan vara så.
          </note>
          <note>
            Jag skulle vilja ta upp något som Nina Larsson nämnde i replikskiftet
            med Peter Pedersen. Du pratade om resurser och hur mycket ni hade
            satsat under ett normalår, vilket förra året var enligt ditt sätt
            att se det. En rejäl satsning, som Nina Larsson menar, är 330
            miljoner kronor till drift och underhåll av järnvägar. Inte en
            enda krona till investeringar under det budgetbeslutet!
          </note>
          <note>
            Vi kan konstatera att Banverkets kostnadsökningar under det senaste
            året enligt dem själva har varit 6 procent. 6 procent! I er budgetram
            har ni räknat upp det med 1 procent. Det fattas pengar, Nina Larsson!
            Hur kom-mer det här att se ut? Hur kommer ni att göra? Detta innebär
            alltså att järnvägsinvesteringarna får stå tillbaka ytterligare
            och ni som har råskällt på oss om att det har fattats pengar och
            om hur lite vi har satsat och att det har varit glädjekalkyler
            och luftslott och gud vet vad!
          </note>
          <note>
            Nu vill jag veta hur Nina Larsson tänker lösa den här ekvationen
            som ni själva har försatt er i.
          </note>
          <note type="speaker">
            Anf. 191 NINA LARSSON (fp) replik:
          </note>
          <note>
            Fru talman! Jag vet faktiskt inte vad Pia Nilsson pratar om.
            Möjligen är det det egna partiprogrammet eller någon propagandaskrift
            som hon har läst.
          </note>
          <note>
            Om man tittar tillbaka i budgeten hur utfallet har varit var
            det för 2004 för det som satsades på järnvägsinvesteringar 3 480
            miljoner kronor. På drift- och underhållssidan för järnvägen samma
            år, 2004, blev det 3 702 miljoner kronor.
          </note>
          <note>
            Om vi sedan hoppar fram till förslaget för 2008, det vill säga
            detta år, kan vi se att järnvägsinvesteringar är budgeterade till
            7 151 miljoner kro-nor. Drift och underhåll för järnväg 2008 är
            det som är föreslaget alltså 4 732 miljoner kronor. Utfallet kan
            vi inte se förrän om ett tag.
          </note>
          <note>
            Jag tycker nog, fru talman, att dessa siffror talar för sig själva.
            Men det här handlar fortfarande om att vi måste ha ett transportslagsövergripande
            synsätt! Det handlar om att i vissa fall kommer järnvägen att
            väga över; i vissa andra fall kommer vägen att väga över. Det
            är beroende på situation och på vilka kriterier man lägger in
            i arbetet när man ska göra prioriteringarna.
          </note>
          <note>
            Vi arbetar hårt och har så gjort under rätt lång tid. Pia Nilsson
            raljerade också över att propositionen blev något framskjuten,
            även om det inte alls är i paritet med vad de själva gjorde för
            några år sedan.
          </note>
          <note>
            I höst kommer en infrastrukturproposition. Jag är rätt övertygad
            om att vi kommer att vara klart nöjda med den satsningen.
          </note>
          <note>
            Överläggningen var härmed avslutad.
          </note>
          <note>
            9 § Post och grundläggande betaltjänster
          </note>
          <note>
            Föredrogs
          </note>
          <note type="speaker">
            Anf. 192 INGEMAR VÄNERLÖV (kd):
          </note>
          <note>
            Fru talman! I föreliggande betänkande Post och grundläggande
            betaltjänster behandlas sådana frågor som framgår av rubriken.
            Det rör sig om 16 motionsyrkanden från allmänna motionstiden 2007
            och fem reservationer från s, v och mp samt ett särskilt yttrande
            från s.
          </note>
          <note>
            Fru talman! För att om möjligt kunna bibringa lite av postal
            atmosfär till debattörerna har jag roat mig med att göra några
            nedslag i Postens historia.
          </note>
          <note>
            Efter förslag av rikskanslern Axel Oxenstierna beslutar riksrådet
            1636 anta en förordning om postbåden postbuden vilket innebär
            att ett postväsen byggt på ett stafettsystem ska inrättas i rikets
            alla provinser. Postlinjer skapas genom att man på varje två eller
            tre mil landsväg tillsätter en postbonde med skyldighet att vidarebefordra
            posten. Tio år senare ville man snabba upp postgången, och då
            ålades postbönderna att framföra posten ridande.
          </note>
          <note>
            På 1700-talet hände det inte mycket med Postens utveckling, men
            det gjorde det däremot på 1800-talet.
          </note>
          <note>
            Den första järnvägslinjen byggs i Sverige 1852 på sträckan KöpingHult.
            1858 bestäms att järnväg som upplåtits till allmän trafik ska
            begagnas för postbefordran. 1862 inrättas de två första postkupéerna
            på sträckan StockholmGöteborg.
          </note>
          <note>
            Riksdagen beslutar 1860 att systemet med postbönder som då fungerat
            i 224 år ska avvecklas. Posthemmanens antal är vid denna tid 740.
            1870 har de utmönstrats helt. I stället för posthemman började
            poststationer införas 1861. Till en början läggs poststationerna
            vid järnvägsstationerna, men senare öppnas stationer också på
            andra orter.
          </note>
          <note>
            År 1863 blev det möjligt för kvinnor att arbeta på Posten. Men
            bara ogifta kvinnor fick anställas, eftersom en gift kvinna var
            omyndig och så-ledes inte kunde ansvara för pengar.
          </note>
          <note>
            År 1920 fick Sverige sin första flygpostlinje till utlandet.
            Den gick från Malmö via Köpenhamn och Warnemünde till Berlin.
          </note>
          <note>
            Nya arbetstidslagar tvingar 1951 Posten att upphöra med söndagsöppethållande
            på postkontoren samtidigt som söndagsbrevbäringen slopas något
            som ledde till starka protester från kunder och i medier.
          </note>
          <note>
            År 1968 införs postnummer vilket medför att sorteringen nu kan
            göras av personal med mindre kännedom om postanstalter och befordringsvägar
            än tidigare. En hel yrkesgrupp, överpostiljonerna och postiljonerna,
            blir överflödiga.
          </note>
          <note>
            År 2007 beslutade riksdagen att den grundläggande kassaservice
            som sedan 2002 tillhandahållits av Posten genom Svensk Kassaservices
            1 200 kassakontor vid utgången av 2008 ska ersättas av ett statligt
            åtagande att tillhandahålla grundläggande betaltjänster.
          </note>
          <note>
            Med detta, fru talman, har jag efter en 372-årig rapsodisk postresa
            landat i dagens verklighet vilken delvis kommer att beröras i
            den debatt som nu följer, varför jag nu lämnar över ärendet till
            debattörerna!
          </note>
          <note>
            (Applåder)
          </note>
          <note type="speaker">
            Anf. 193 DÉSIRÉE LILJEVALL (s):
          </note>
          <note>
            Fru talman! Ett brev betyder så mycket. Det var rubriken på en
            känd reklamkampanj som Posten hade på 1980-talet. Det var ett
            mycket kortare historiskt perspektiv än det Ingemar Vänerlöv presenterade
            nyss!
          </note>
          <note>
            På 1980-talet fanns varken e-post eller sms. I dag är Internet
            och mobiltelefon självklara och centrala kanaler när människor
            ska kommunicera med varandra.
          </note>
          <note>
            Men det har skett flera förändringar i Postens värld under de
            senaste decennierna som påverkar oss som bor i Sverige. De traditionella
            postkontoren har lagts ned. Paket och andra försändelser hämtas
            i närmaste matbutik eller på bensinmacken. Svensk Kassaservice,
            som har skött Postens kassatjänster, håller på att läggas ned.
            Och för några veckor sedan meddelade svenska Posten att bolaget
            går samman med danska Posten.
          </note>
          <note>
            Massmedierna var på hugget direkt. Löpsedel efter löpsedel toppade
            med sammanslagningen. En av de största nättidningarna var extra
            snabb och visste precis vad de skulle trycka på för att få svenska
            folket engagerat i postfusionen. De lät läsarna svara på följande
            fråga: Vilken färg vill du ha på postlådorna, gula eller röda?
          </note>
          <note>
            Efter några timmar hade drygt 13 000 personer svarat på frågan,
            och inte helt oväntat tyckte det stora flertalet att den gula
            lådan är bäst. Egentligen tror jag inte att det är färgen på brevlådan
            som engagerar folk utan snarare vurmandet för Posten som helhet.
            Posten är helt enkelt en trygg och pålitlig partner som man är
            rädd om.
          </note>
          <note>
            Fru talman! Jag har inte för avsikt att gå närmare in på samgåendet
            mellan Posten AB och Post Danmark i mitt anförande. Regeringen
            förbereder en proposition och innan den har landat på riksdagens
            bord vill vi socialdemokrater avvakta ett ställningstagande.
          </note>
          <note>
            Men, fru talman, jag vill redan nu hissa en liten varningens
            flagg. Samma dag som sammanslagningen blev offentlig sade näringsminister
            Maud Olofsson: Det finns i våra tankar att det vore fullt möjligt
            med en börsintroduktion.
          </note>
          <note>
            Jag vill klart markera att sådana tankar inte finns hos oss socialdemokrater.
            Vi är emot en börsintroduktion och därmed en privatisering av
            svenska Posten. Det kan leda till att postservicen försämras,
            framför allt i glesbygd. Det kan också göra att vi riskerar det
            postpolitiska målet att alla invånare i Sverige ska ha tillgång
            till en posttjänst av god kvalitet. En sådan försämring vill vi
            socialdemokrater inte vara med om.
          </note>
          <note>
            Fru talman! Precis som man på svenska Posten själv påpekar har
            den traditionella brevverksamheten utmanats rejält av den elektroniska
            kommunikationen. Först har vi e-posten. Med några enkla klick
            åker hälsningar, meddelanden och affärskorrespondens ut i cyberrymden
            och hamnar på några sekunder i mottagarens mejlbox. Sedan är det
            blanketter som vi plockar ned från myndigheternas hemsidor, fyller
            i och skickar vidare med ett simpelt klick. Därtill har vi de
            elektroniska fakturorna som sakta men säkert äter upp pappersfakturornas
            marknad. De flesta av oss betalar våra räkningar via Internet
            i dag.
          </note>
          <note>
            Det skulle vara enkelt att säga: Jaja, Posten behövs inte längre.
            Nu är det nya tider som gäller, ut och i väg med den bara!
          </note>
          <note>
            Men så enkelt är det inte.
          </note>
          <note>
            Även om människors anspråk på Postens verksamheter har förändrats
            under senare år finns behoven av betal- och kassatjänster fortfarande
            kvar, särskilt i de områden som saknar snabb uppkoppling till
            Internet. Såväl kommuner och enskilda som företag i glesbygden
            är beroende av att det går att sätta in och ta ut pengar, betala
            räkningar och lämna in dagskassan på ett tillfredsställande sätt.
          </note>
          <note>
            Vi anser att staten även i fortsättningen måste ta ansvar för
            att upprätthålla en väl fungerande betal- och kassaservice i hela
            landet. Staten måste också fortsätta att ta ansvar för att sköta
            en god postservice från norr till söder. Det ska inte ha någon
            betydelse om du bor i centrala Stockholm eller på landsbygden
            utanför Kalmar. Du ska få ditt paket, ditt brev eller ditt vykort
            levererat till dig oavsett var du bor. Det har du som svensk medborgare
            rätt till.
          </note>
          <note>
            Det kanske är dags att damma av Postens gamla 80-talsslogan Ett
            brev betyder så mycket och bara göra några enkla förändringar:
            Ett brev är fortfarande hett. Lägg det i gula lådan och skicka
            brett.
          </note>
          <note>
            Fru talman! Vi står självfallet bakom alla reservationer, men
            för tids vinnande yrkar jag endast bifall till reservation 1.
          </note>
          <note>
            (Applåder)
          </note>
          <note type="speaker">
            Anf. 194 PETER PEDERSEN (v):
          </note>
          <note>
            Fru talman! Även Vänsterpartiet står bakom reservation 1. Jag
            yrkar bifall till den och till reservation 4.
          </note>
          <note>
            När det gäller reservation 1 har Désirée på ett förtjänstfullt
            sätt gått igenom kritiken. Jag vill bara kort säga att vi också
            avvisar tankarna på en bolagisering av Postens verksamhet i det
            nya stora företaget.
          </note>
          <note>
            Det jag tänker uppehålla mig vid är det nya synsättet på våra
            betaltjänster som nu ska upphandlas. Det står ganska mycket om
            det här i betänkandet. I stället för via Posten och dess företag
            Svensk Kassaservice ska man nu ha ett statligt åtagande för att
            tillhandahålla grundläggande betaltjänster. Statens ansvar skulle
            enligt regeringen begränsas till de orter på landsbygden där det
            inte är kommersiellt motiverat att tillhandahålla sådana tjänster
            och där det inte finns jämförbara alternativ. I dessa fall föreslås
            att tjänsterna ska upphandlas av PTS.
          </note>
          <note>
            Sedan har en sådan upphandling skett, vilket också står ganska
            detaljerat beskrivet i betänkandet. När man läser delar av kravspecifikationen
            på s. 21 blir man något orolig.
          </note>
          <note>
            Jag ser framför mig att det finns en uppenbar risk för att man
            kan bedöma att ungefär tre mil till närmaste bankkontor eller
            betalställe kan anses vara ett rimligt villkor. Vi tycker att
            det är oerhört viktigt, och vi tar upp det i vår reservation,
            att det, som man har sagt, ska vara rimliga priser. Det är alltid
            bra med rimliga priser även i de här sammanhangen. Men det är
            också fråga om att ha rimliga villkor. Då tänker jag på sådana
            saker som tillgänglighet, avstånd och möjlighet till betaltjänst.
          </note>
          <note>
            Det får inte bli så att vi får en ordning som sätter ytterligare
            en spik i kistan. Man tar bort tingsrätten, man tar bort polismyndigheten,
            man tar bort Försäkringskassan, man tar bort skattemyndigheten
            och man tar bort Svensk Kassaservice. Ändå förväntar man sig att
            människor ska jubla och applådera ute på den landsbygd som vi
            alla applåderar i olika sammanhang. Totalt sett får det här förödande
            konsekvenser. Människor uppfattar till slut att de för att få
            sjukvård eller för att utföra vanlig vardagsverksamhet, som att
            till exempel betala över disk om de inte har tillgång till dator,
            i framtiden ska behöva ta sig i väg eventuellt flera mil.
          </note>
          <note>
            Med de enorma överskott som vi har pratat om i den svenska ekonomin
            borde vi kunna ha en bättre service på det här området i dag och
            en mer utvecklad service än vi hade för 10, 20 eller 40 år sedan.
            Det går bakåt på vissa områden. Och hela tiden är det avreglerings-
            och bolagiseringstänkandet som ligger bakom.
          </note>
          <note>
            Vi konstaterar också att Nordea nu kommer att ta över, jag tror
            att det var 70 kontor från Svensk Kassaservice. Ett stort antal
            kontor kommer då att läggas ned. Vi vill fortfarande hävda att
            vi som riksdag har det yttersta ansvaret för att avsätta de pengar
            som krävs för att de människor som måste lämna sina arbeten och
            gå över till annan sysselsättning får en rimlig omställningsmöjlighet
            och inte bara hänvisas till att Posten nog har avsatt tillräckligt
            med pengar under årens lopp.
          </note>
          <note>
            Ni har dessutom dragit ned från 400 miljoner till 280 miljoner.
            I årets tilläggsbudget försvinner ytterligare 25 miljoner. Jag
            vill än en gång poängtera från talarstolen att det är oerhört
            viktigt att inte minst alla de kvinnor som jobbar i den här sektorn
            faktiskt får en rimlig möjlighet att få ett annat arbete och bra
            villkor i omställningsarbetet och inte lämnas åt sitt öde.
          </note>
          <note>
            Med det, fru talman, nöjer jag mig den här gången. Jag yrkar
            bifall till reservation 1 och reservation 4.
          </note>
          <note type="speaker">
            Anf. 195 LISBETH GRÖNFELDT BERGMAN (m):
          </note>
          <note>
            Fru talman! För mindre än ett år sedan, närmare bestämt den 8
            juni 2007, debatterade vi här i kammaren en proposition, Statens
            ansvar för vissa betaltjänster , och motioner i ärendet.
          </note>
          <note>
            Förslaget i propositionen var att det politiska målet för de
            grundläggande betaltjänsterna ska vara att alla i samhället ska
            ha tillgång till grundläggande betaltjänster till rimliga priser.
            Det statliga åtagandet bör endast omfatta de orter och den landsbygd
            där behovet av grundläggande betaltjänster inte tillgodoses av
            marknaden. Vidare ska lagen om grundläggande kassaservice upphävas
            den 31 december 2008, och Posten AB får börja avvecklingen av
            kassaserviceverksamheten tidigast den 1 juli innevarande år. Dessutom
            ska statens åtagande när det gäller de här tjänsterna tillhandahållas
            genom upphandling, vilken PTS ska stå för. Länsstyrelserna har
            bevakningsansvar. Dessutom skulle en informations- och utbildningsinsats
            göras.
          </note>
          <note>
            Oppositionen hade naturligtvis en lång rad reservationer. Men
            riksdagen har sedan dess beslutat i enlighet med förslagen i propositionen.
            PTS har upphandlat såväl tjänsterna i sig som informations- och
            utbildningsinsatser och annonskampanjer. Än så länge är de två
            tidigare sekretessbelagda, men de kommer att tillkännages mycket
            snart.
          </note>
          <note>
            Det har hänt en ny sak. En ny spännande avsiktsförklaring om
            samgående mellan svenska Posten och danska Posten har offentliggjorts.
            Och propositionen kommer inom kort mycket snart, har jag hört.
          </note>
          <note>
            Men när det gäller oppositionens verklighetsbild har tydligen
            ingenting förändrats. Reservationerna är identiska med de från
            den 8 juni med ett undantag. Reservationen nr 1 från s, v och
            mp innehåller förutom gammal text att man är emot aviserad börsintroduktion
            något som eventuellt kan komma i fråga någon gång i framtiden
            men som inte alls är aktuellt. Enligt s, v och mp skulle det kunna
            leda till försämrad postservice för invånarna i Sverige. Bakåtsträvargänget
            visar upp en rädsla för framtiden och framtidens möjligheter.
          </note>
          <note>
            Inför att det nya EU-direktivet om postmonopolens upphävande
            efter 2009 träder i kraft gör staten och svenska Posten nu en
            kraftsamling för att stå stark och kunna konkurrera inte bara
            på den svenska och nordiska utan hela den europeiska marknaden.
            Ett samgående med danska Posten innebär inte bara nya spännande
            ägarförhållanden. Det är ett ägande av dels staten, dels privat
            näringsliv och inte minst ett medarbetarägande. Det är något som
            kan betyda oerhört mycket för Posten i framtiden.
          </note>
          <note>
            Det betyder också starkare muskler, troligen en ny kultur och
            också bättre möjligheter att serva den svenska befolkningen med
            posttjänster. I stället för att bejaka en utveckling som innebär
            en bättre position för Posten och Sverige menar s, v och mp att
            en god tillgång till posttjänster äventyras.
          </note>
          <note>
            Bäst i klassen av alla bakåtsträvare är ändå Vänsterpartiet som
            i reservation 3 framhärdar i att allt var bättre förr. Man menar
            att det i stället för upphandling av kassatjänster är mer rationellt
            och effektivt att inom denna naturliga monopolmarknad, som man
            skriver, ge samhällsuppdraget kassaserviceverksamheten till en
            statlig myndighet eller ett statligt företag, helst naturligtvis
            Posten AB. De tycker dessutom att det vore bra med en samordning
            av betaltjänsterna med övrig postverksamhet. Kul idé, men väldigt
            gammal och fel. Det var ju så det var, och det blev förskräckligt
            dyrt och inte bra.
          </note>
          <note>
            Inte ens Posten själv tyckte att lösningen var bra. Därför skilde
            man verksamheterna åt redan 2002 och lade betaltjänsterna i eget
            dotterbolag. Sedan dess har verksamheten stadigt krympt år för
            år på grund av att andra bättre tjänster tillkommit. Mellan åren
            2006 och 2007 krympte verksamheten med 28 procent.
          </note>
          <note>
            Och, något som är ganska fascinerande, Posten skriver med stora
            bokstäver så här i sin årsrapport för 2007: Välkommet riksdagsbeslut.
            Sedan fortsätter man: En viktig milstolpe under 2007 var det riksdagsbeslut
            som innebär att Postens uppdrag att tillhandahålla betalningsförmedling
            vid Svensk Kassaservice upphör den 31 december 2008. Posten AB
            välkomnar förändringen och går vidare med nya marknadslösningar.
            Nordea tar över verksamheten vid 70 kontor och tar hand om personalen,
            de 350 som var där. Fortsättning följer. Posten och nya företag
            är på väg in i framtiden.
          </note>
          <note>
            När det gäller reservation 2 sade jag redan för ett år sedan,
            fru talman, att staten tar sitt ansvar genom att se till att det
            politiska målet, grundläggande betaltjänster för alla till rimliga
            priser, blir tillgodosett genom marknadens försorg och där det
            inte uppfylls upphandla tjänsterna och dessutom se till att tillsynen
            fungerar.
          </note>
          <note>
            I reservation 5 från Vänsterpartiet sägs att det är fullt rimligt
            att Sveriges riksdag och regering avsätter nödvändiga medel för
            att garantera en rimlig avvecklingskostnad. Men det är ju redan
            gjort. Posten har under flera år gjort avsättningar för avvecklingskostnader
            för att kunna erbjuda de anställda vid Svensk Kassaservice skäliga
            villkor. Man har räknat ut, och det står också i rapporten, att
            man har avsättningar på över 1 miljard oaktat de pengar som kommer
            in från Nordeaaffären den 1 juli 2008.
          </note>
          <note>
            Förutom pensionslösningar, fru talman, har Posten ett omställningsprogram
            som innebär att de anställda uppbär lön under ett antal månader
            samtidigt med andra stödinsatser. Och som jag sade för knappt
            ett år sedan ställer detta naturligtvis krav på god personalpolitik.
            Men jag förutsätter att detta stora framåtskridande bolag använder
            sig klokt av avsatta resurser för att minimera negativa konsekvenser
            för de anställda. Dessutom ger faktiskt en genomläsning av Postens
            rapport tydliga bevis på detta.
          </note>
          <note>
            Därmed, fru talman, menar jag att jag bemött reservationerna
            och yrkar således avslag på samtliga dessa och bifall till utskottets
            förslag.
          </note>
          <note type="speaker">
            Anf. 196 DÉSIRÉE LILJEVALL (s) replik:
          </note>
          <note>
            Fru talman! Den borgerliga regeringen har aviserat utförsäljning
            av sex statliga bolag. Bland dessa finns Vin &amp; Sprit och Telia
            Sonera. Inte någonstans i det sammanhanget har Posten nämnts.
            Plötsligt smyger re-geringen in det statligt ägda bolaget Posten
            AB som ytterligare ett försäljningsobjekt.
          </note>
          <note>
            Hur ställer sig Lisbeth Grönfeldt Bergman till en börsintroduktion
            och därmed en privatisering av svenska Posten?
          </note>
          <note type="speaker">
            Anf. 197 LISBETH GRÖNFELDT BERGMAN (m) replik:
          </note>
          <note>
            Fru talman! Precis som jag sade är det ett samgående som är aktuellt.
            Propositionen kommer i dagarna. Det är ett samgående mellan svenska
            Posten och danska Posten. Redan där förändras ägarstrukturen.
            Vi vet ju att det är ett delägande i den danska posten av privat
            näringsliv men också ett medarbetarägande. Det kommer också att
            erbjudas de svenska medarbetarna vid Posten.
          </note>
          <note>
            Vad som sedan kommer i en förlängning i en framtid vet vi ingenting
            om. Det är ett gigantiskt projekt att få detta i hamn och att
            också kunna erbjuda medarbetare vid svenska Posten delägarskap.
          </note>
          <note>
            Om det blir någon framtida börsintroducering vet vi ingenting
            om. Visst, man kan naturligtvis ha vägarna öppna, men någon smygprivatisering
            är det absolut inte fråga om aldrig i livet.
          </note>
          <note type="speaker">
            Anf. 198 DÉSIRÉE LILJEVALL (s) replik:
          </note>
          <note>
            Fru talman! Ska jag tolka Lisbeth Grönfeldt Bergmans svävande
            svar som att ni faktiskt på allvar funderar på att privatisera
            Posten? Det är i så fall ett viktigt besked till svenska folket
            som följer regeringens försäljningsiver med oro.
          </note>
          <note>
            Fru talman! Vi socialdemokrater är emot en privatisering av svenska
            Posten.
          </note>
          <note type="speaker">
            Anf. 199 LISBETH GRÖNFELDT BERGMAN (m) replik:
          </note>
          <note>
            Fru talman! Det är ganska lustigt när jag nu hör att det redan
            var färdigskrivet att jag hade ett svävande svar.
          </note>
          <note>
            Jag tycker att jag var ganska tydlig med att det inte är fråga
            om någon börsintroducering. Det handlar om en sammanslagning av
            en helstatlig post och en delstatlig post. Det handlar om att
            kunna få bättre muskler för att kunna klara konkurrensen på en
            avreglerad postmarknad i Europa när det nya EU-direktivet träder
            i kraft. Det är detta som är huvudsaken och det viktiga, och det
            är det som vi har framför oss. Det kommer att vara en lång, lång
            resa att få ihop de här två kulturerna och att också erbjuda medarbetare
            delägarskap.
          </note>
          <note type="speaker">
            Anf. 200 PETER PEDERSEN (v) replik:
          </note>
          <note>
            Fru talman! Jag ska inte recensera huruvida andra debattörer
            har färdigskrivna repliker. Jag har det i alla fall inte.
          </note>
          <note>
            Kritiken faller ganska platt till marken, eftersom det är först
            den 31 december 2008 som lagen om grundläggande kassaservice upphävs.
            Jag tycker att det är rimligt att man åtminstone fram till dess
            kan få fortsätta att framföra kritik.
          </note>
          <note>
            Jag vill också poängtera att jag inte kan se i stjärnorna, så
            att säga. Jag skrev våra motioner under den allmänna motionstiden.
            Att det sedan skulle hända saker under tidens gång hade jag väldigt
            svårt att förutse när jag skrev motioner under den allmänna motionstiden.
            Hade jag vetat vad som skulle ske hade jag kunnat formulera mig
            ännu tydligare på några punkter. Med facit i hand är det alltid
            lätt att vara efterklok.
          </note>
          <note>
            Jag tycker att ni ser något lättsinnigt på det här problemet.
            Ni har något slags ideologisk blindhet, ungefär som ni brukar
            anklagar mig för. Ni tycker att om vi bara avreglerar, upphandlar
            och grejar kommer allt att bli lysande och jättebra. Sedan hänvisar
            ni till att Posten tycker att det är bra att bli av med den här
            verksamheten. Ja, det kan möjligtvis bero på att de under hela
            perioden, som de hävdat, inte har fått kostnadstäckning. Den ersättning
            som staten har betalat ut till Posten och Svensk Kassaservice
            har inte täckt de kostnader man haft. Då har vi i andra sammanhang
            sagt att vi tycker att det är rimligt att bankvärlden är med och
            betalar den transaktionsmöjligheten, för det är de som har haft
            mest nytta av att den tjänsten har funnits. De har kunnat lägga
            ned en massa bankkontor och vetat att Svensk Kassaservice finns.
          </note>
          <note>
            Ska jag tolka det som att det går någon sorts magisk gräns vid
            tremilsgränsen med upphandling? I andra fall brukar vi bråka om
            hur långt man kan få gå till postlådan för att det ska vara rimligt.
            Vad är en rimlig sträcka för att man ska kunna betala över disk
            någonstans? Är det bra ur klimatsynpunkt om man tänker att om
            det är 25 kilometer får man nog hanka sig dit? Kan det inte skapa
            problem för till exempel funktionshindrade, äldre människor och
            andra som av någon anledning inte sköter sina betaltjänster via
            datorn?
          </note>
          <note type="speaker">
            Anf. 201 LISBETH GRÖNFELDT BERGMAN (m) replik:
          </note>
          <note>
            Fru talman! Jag förstår Peter Pedersens svårigheter att förutse
            saker och ting som ska hända. Men reservationerna var kanske möjligen
            skrivna nu.
          </note>
          <note>
            När det gäller PTS kravspecifikation kan man läsa hela. Det första
            kravet är att orten ska finnas med på Svensk Kassaservices lista
            över de 153 orter som den 14 september 2007 hade Svensk Kassaservicekontor
            och saknade bankkontor alternativt vara en ort som bildar en naturlig
            knutpunkt för ett större antal boende med mer än 30 kilometer
            till närmaste bankkontor. Man ska inte ta bort servicen där den
            redan fanns och där det saknades bankkontor. Den kravspecifikation
            som PTS har gjort kommer inte att försvåra för människor att få
            den service man behöver med betalningarna.
          </note>
          <note type="speaker">
            Anf. 202 PETER PEDERSEN (v) replik:
          </note>
          <note>
            Fru talman! På s. 19 står det att man gör upphandling dels på
            20 orter där Svensk Kassaservice avvecklar kontor och där bank
            saknas, dels på 20 orter och 47 områden i landsbygd där service
            i dag i huvudsak tillhandahålls via postens lantbrevbärare. Totalt
            blir det 87 orter och landområden.
          </note>
          <note>
            Om det med facit i hand när man har utvärderat detta vilket jag
            hoppas att man gör visar sig att det i de områden där man bedömer
            att upphandling av denna tjänst är nödvändig får orimliga avstånd
            som får negativa konsekvenser, kan man då tänka sig att man tar
            en vända till och tänker att det är en viktig samhällsservice
            att man även i mindre tätbefolkade delar av landet ska kunna utöva
            normala vardagssysslor och viktiga tjänster utan att man ska behöva
            frakta sig långa sträckor och att det är negativt om vi menar
            allvar med att man ska kunna leva och verka även på mindre orter
            i vårt land?
          </note>
          <note type="speaker">
            Anf. 203 LISBETH GRÖNFELDT BERGMAN (m) replik:
          </note>
          <note>
            Fru talman! Tanken är att det ska göras en utvärdering. Ser man
            att det finns orimligheter måste man naturligtvis göra om det.
            Dessutom har posten fortfarande kvar sin lantbrevbärarservice
            som kan ta sådana här uppdrag. Den möjligheten finns fortfarande
            kvar.
          </note>
          <note>
            Som jag sade får länsstyrelserna ett tillsynsansvar. Dessutom
            får Länsstyrelsen i Örebro län ett övergripande ansvar att se
            till detta.
          </note>
          <note>
            Självfallet ska utvärderingen vara till för att se att det inte
            blir orimliga konsekvenser av detta. Tanken är att alla ska få
            tillgång till denna service till rimliga priser, och som jag ser
            det även här, på rimliga villkor.
          </note>
          <note type="speaker">
            Anf. 204 SVEN BERGSTRÖM (c):
          </note>
          <note>
            Fru talman! För att vi ska kunna ha en positiv utveckling i hela
            landet krävs det att det finns en grundläggande service, inbegripet
            postservice, i alla delar av landet och på likvärdiga villkor.
            Postens tjänster och behoven hos människor av dessa har förändrats
            under senare år. Trots det finns det fortfarande ett stort behov
            av postservice. Vi anser att det är en mycket viktig princip att
            alla människor ska ha tillgång till väl fungerande postservice
            oavsett var i landet de bor. Såväl enskilda som företag och kommuner
            i glesbygden är beroende av att postservicen fungerar på ett bra
            sätt. Vi känner dock en oro inför framtiden. Staten måste därför
            även i fortsättningen ta ansvar för att upprätthålla en god postservice
            i hela landet.
          </note>
          <note>
            Fru talman! Jag har inte tagit fel manus. Den där inledningen
            är den socialdemokratiska reservationen. Med det vill jag illustrera
            att jag tycker att oppositionen slår in öppna dörrar när man skriver
            på detta sätt. Det är i praktiken så att det finns en bred politisk
            enighet om vikten av en god postservice i hela landet. Men när
            det inte finns någon oenighet i sak kan man skriva reservationer
            i alla fall. Det blir näst intill patetiskt.
          </note>
          <note>
            Detta betänkande, fru talman, handlar om viktiga serviceområden
            som många har skrivit motioner om. Tillgång till god postservice
            i hela landet är viktigt, precis som Socialdemokraterna, Miljöpartiet
            och Vänstern skriver. För den skull måste det inte se ut som nu,
            utan det måste anpassas till framtiden och till människors nya
            levnadsmönster, precis som flera talare har varit inne på. Grundläggande
            betaltjänster måste inte skötas av staten, men staten har ett
            ansvar för att det fungerar. Det är inte nödvändigtvis fel eller
            sämre om någon annan än staten har hand om det. Tvärtom kan det
            i många fall ge bättre service.
          </note>
          <note>
            Vi människor får nya behov, vardagsrutiner och beteendemönster.
            Våra myndigheter och serviceorgan måste följa med i detta. Samtidigt
            ska det tas och måste det tas hänsyn till att utvecklingen sker
            olika fort hos oss människor. Så har det alltid varit och kommer
            säkert att vara i framtiden också.
          </note>
          <note>
            Hur kan vi i detta sammanhang se till att de flesta är nöjda
            med den service som posten tillhandahåller och de tjänster som
            erbjuds för betalning och kassatjänster? När det gäller posthanteringen
            måste det finnas en fungerande dialog mellan kunden och den som
            utför tjänsten. Det innebär inte att alla ska ha exakt samma lösning
            av var posten ska hämtas till exempel. För hushåll på landsbygden
            kan placeringen av postlådan vara där det är enklast och mest
            praktiskt för den enskilde samtidigt som det också ska vara smidigt
            för brevbäraren. För äldre och handikappade personer är närheten
            oftast mycket viktig. För pendlande familjer kan avståndet spela
            något mindre roll. Säkerheten och att den dagliga rutinen fungerar
            kan vara av större betydelse.
          </note>
          <note>
            Om kommunikationen lokalt inte funkar mellan kunden och Posten
            har PTS inrättat ett råd centralt dit man som privatperson kan
            vända sig för att få sitt ärende prövat igen.
          </note>
          <note>
            När det gäller kassaservicen sker en förändring helt enkelt för
            att det är allt färre som nyttjar dessa tjänster. Det är helt
            enkelt inte försvarbart för samhället att ha separata kassaservicekontor
            längre. Däremot är det angeläget att man tillsammans med matvaruaffärer
            och banker kan tillhandahålla posttjänster och kassaservicetjänster.
            Det ger ofta en bättre service då affärer håller öppet betydligt
            längre än vad postkontoren har gjort. Det är naturligtvis till
            nytta för enskilda företag som annars är hänvisade till mycket
            snäva öppettider.
          </note>
          <note>
            Slutligen, fru talman, när det gäller den avsiktsförklaring som
            flera talare har varit inne på och som undertecknades den 1 april
            2008 om ett samgående mellan Posten AB och Post Danmark är det
            angeläget att klargöra att kravet på en samhällsomfattande posttjänst
            och de övergri-pande målen för denna posttjänst fastställs genom
            postlagen. Där regle-ras Postens samhällsuppdrag, det vill säga
            rollen som tillhandahållare av en samhällsomfattande posttjänst,
            och i det tillstånd om bedrivande av postverksamhet som Post-
            och telestyrelsen, PTS, har utfärdat.
          </note>
          <note>
            Tillgången till en posttjänst av god kvalitet i hela landet stadfästs
            följaktligen genom det befintliga regelverket och är åtskilt från
            statens ansvar som ägare av Posten.
          </note>
          <note>
            Regeringen har som bekant aviserat en proposition, vilket Lisbeth
            var inne på. Den kommer inom kort att överlämnas till riksdagen
            för hantering.
          </note>
          <note>
            Med detta yrkar jag bifall till förslaget i betänkandet och avslag
            på samtliga reservationer.
          </note>
          <note type="speaker">
            Anf. 205 DÉSIRÉE LILJEVALL (s) replik:
          </note>
          <note>
            Fru talman! Lisbeth Grönfeldt Bergman förnekar att det finns
            planer på att börsintroducera Posten. Innebär det att man inte
            ska fästa något avseende alls vid näringsminister Maud Olofssons
            uttalande? Tycker inte Sven Bergström att det känns lite konstigt
            att hans borgerliga kolleger tycker att näringsministerns uttalanden
            är betydelselösa? Hur ser Sven Bergström själv på en börsintroduktion?
          </note>
          <note type="speaker">
            Anf. 206 SVEN BERGSTRÖM (c) replik:
          </note>
          <note>
            Fru talman! Visst kan vi riksdagsledamöter spekulera om det ena
            och det andra, men säkrast är att gå till hävderna och kolla i
            den remiss som regeringen skickade ut den 1 april. Jag kan för
            säkerhets skull läsa högt för Désirée Liljevall.
          </note>
          <note>
            Där skriver man så här på s. 11: Exempelvis kan det bli aktuellt
            med nya strukturaffärer, nyemissioner eller en börsnotering av
            bolaget. En börsnotering kan i framtiden bland annat innebära
            en fördel genom att tillgången till en marknadsvärdering av bolaget
            underlättar deltagande i ytterligare strukturaffärer.
          </note>
          <note>
            Man skriver också att det inte är aktuellt just nu.
          </note>
          <note>
            Jag tycker att det är en ganska klok hållning att inte stänga
            dörrar, utan hålla dörrar öppna. Det är inte något självändamål
            och det är inte aktuellt i dag. Det tror jag att Désirée Liljevall
            vet, men hon vill gärna spekulera.
          </note>
          <note>
            Låt mig påminna om att även den socialdemokratiska regeringen
            blev alltmer orienterad mot marknaden under sina år vid regeringsmakten.
            Det var ju den socialdemokratiska regeringen som gav svenska folket
            möjlighet att teckna aktier i Telia på den tiden Björn Rosengren
            var minister. Det är alltså inte något nytt tänkande.
          </note>
          <note>
            Det är möjligen en utveckling av marknadstänkandet som den nya
            regeringen tillhandahåller. Därför tror jag att det är klokt att
            hålla en del dörrar öppna för framtida strukturaffärer. Men frågan
            är inte alls aktuell i dag.
          </note>
          <note type="speaker">
            Anf. 207 DÉSIRÉE LILJEVALL (s) replik:
          </note>
          <note>
            Fru talman! Inte heller Sven Bergström ger något klart besked
            om hur han ser på en privatisering av Posten. Vi socialdemokrater
            slår fast: Vi vill inte ha någon börsintroduktion och privatisering
            av Posten.
          </note>
          <note type="speaker">
            Anf. 208 SVEN BERGSTRÖM (c) replik:
          </note>
          <note>
            Fru talman! Genom åren har jag lyssnat på många socialdemokratiska
            och tvärsäkra proklamationer från talarstolen i riksdagen. Här
            hade vi en till av Désirée Liljevall. Det ger effekt och det är
            möjligen retoriskt elegant, men det är inte särskilt effektfullt
            på det sättet att det ger några klara politiska besked.
          </note>
          <note>
            Vi kan naturligtvis som riksdagsledamöter tycka både det ena
            och det andra, men jag läste högt för Désirée Liljevall och kammaren
            vad som står i den remiss som regeringen har skickat ut. Där säger
            man väldigt tydligt att det inte är aktuellt, men man vill ändå
            hålla en dörr öppen för framtiden. Det kan vara klokt att göra
            strukturaffärer i framtiden även på postområdet i syfte att tillhandahålla
            en fullgod postservice över hela landet. Ett starkt bolag med
            starka muskler har möjligen större möjligheter att göra det än
            ett bolag där man snävar åt och stänger dörrar.
          </note>
          <note>
            Överläggningen var härmed avslutad.
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 april
          </note>
          <note>
            Karin Svensson Smith
          </note>
          <note>
            Monica Green
          </note>
          <note>
            Monica Green
          </note>
          <note>
            Maria Stenberg
          </note>
          <note>
            Fredrik Olovsson
          </note>
          <note>
            Maria Stenberg
          </note>
          <note>
            Maria Stenberg
          </note>
          <note>
            Mona Sahlin
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 6 maj.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 april
          </note>
          <note>
            Désirée Pethrus Engström
          </note>
          <note>
            Allan Widman
          </note>
          <note>
            Hans Linde
          </note>
          <note>
            Olof Lavesson
          </note>
          <note>
            Hans Linde
          </note>
          <note>
            Amineh Kakabaveh
          </note>
          <note>
            Kalle Larsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 6 maj.
          </note>
          <note>
            13 § Kammaren åtskildes kl. 20.12.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
