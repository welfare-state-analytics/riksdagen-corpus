<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--56</head>
          <docDate when="2008-01-23">2008-01-23</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:56
          </note>
          <note>
            Onsdagen den 23 januari
          </note>
          <note>
            Kl. 09:00 - 16:16
          </note>
          <note>
            1 § Justering av protokoll
          </note>
          <note>
            Justerades protokollet för den 17 januari.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2007/08:318
          </note>
          <note>
            Interpellation 2007/08:318 Regeringen, fordonsindustrin och framtiden
          </note>
          <note>
            Interpellationen kommer att besvaras tisdagen den 12 februari
            2008.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Margareta Gårdmark Nylén
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            4 § Sveriges handlingsprogram för tillväxt och sysselsättning
            uppföljningsrapport 2007
          </note>
          <note>
            Föredrogs
          </note>
          <note type="speaker">
            Anf. 1 CARINA ADOLFSSON ELGESTAM (s):
          </note>
          <u>
            <seg>
              Herr talman! Sverige är ett litet exportberoende land som rönt
              stora framgångar på världsmarknaden, vilket har bidragit till
              att vi har kunnat utveckla vår välfärd och öka medborgarnas levnadsstandard.
              Tillsammans har vi med andra nordiska länder byggt upp samhällen
              som kombinerar ambitiösa välfärdsåtaganden med öppna, kunskapsintensiva
              och konkurrenskraftiga ekonomier.
            </seg>
          </u>
          <u>
            <seg>
              Den svenska välfärdsmodellen bygger på att både män och kvinnor
              arbetar. Genom att samhället reducerar de ekonomiska riskerna
              vid sjukdom och arbetslöshet ökar förtroendet och tilliten i samhället.
              När riskerna minskar för de anställda minskar också risktagandet
              för företagen.
            </seg>
          </u>
          <u>
            <seg>
              I Sverige finns en öppenhet för frihandel på grund av att svenska
              företag och medborgare har varit förändringsbenägna och flexibla.
              Förutsättningen för denna öppenhet har varit den trygghet som
              svenska arbetstagare känner i omställningen genom en bra arbetslöshetsförsäkring
              med höga ersättningsnivåer och en aktiv arbetsmarknadspolitik.
              Men regeringens åtgärder riskerar nu själva fundamentet till den
              svenska konkurrenskraften genom en konsekvent orättvis, omodern,
              ojämställd och oansvarig politik.
            </seg>
          </u>
          <u>
            <seg>
              Herr talman! Tänk att vara nummer ett! I går hade riksdagen besök
              av EU-kommissionären Günter Verheugen. Han sade att när man mäter
              EU:s olika tillväxtfaktorer är Sverige nummer ett. Tänk att vara
              bäst i klassen på tillväxt och sysselsättning! Det tycker jag
              att vi ska känna en stolthet över. Jag tror att vi som var i förstakammarsalen
              var och en kände lite stolthet.
            </seg>
          </u>
          <u>
            <seg>
              Men i det läget väljer den borgerliga regeringen att lägga om
              kursen så att förutsättningarna för Sveriges konkurrenskraft försämras.
              Det är svårt att förstå.
            </seg>
          </u>
          <u>
            <seg>
              Vad är det då vi ser? Regeringen subventionerar fram en lågproduktiv
              tjänstesektor i stället för att satsa på exportnäringar. Det blir
              ett tydligt systemskifte ur ett Lissabonperspektiv. Kunskap, kvalitet,
              högteknologi tillhör inte enligt regeringen längre Sveriges komparativa
              fördelar.
            </seg>
          </u>
          <u>
            <seg>
              Industrin ska klara sig själv utan dialog med staten och högskole-
              och universitetsforskning. Branschprogrammen lämnas att självdö.
              Inga nya satsningar görs, och när fordonsindustrin ställer frågor
              om samverkan inför framtiden så att jobb och utveckling kan finnas
              kvar i Sverige får de inga konkreta besked om fordonsforskningsprogrammens
              förutsättningar.
            </seg>
          </u>
          <u>
            <seg>
              Regeringen står handfallen och vägrar, som vi har uppfattat det,
              av ideologiska skäl att samarbeta med för Sverige så viktiga näringar.
              I stället satsar man på subventioner för vissa hushållstjänster
              och låser mitt i en pågående högkonjunktur fast arbetskraften
              i de sektorerna.
            </seg>
          </u>
          <u>
            <seg>
              Herr talman! Regeringen försämrar Sveriges konkurrenskraft genom
              höjda arbetsgivaravgifter och ökat krångel för småföretagen. Alliansen
              gick till val på att det skulle bli billigare att anställa. I
              stället höjer man arbetsgivaravgiften, först förra året och nu
              igen.
            </seg>
          </u>
          <u>
            <seg>
              Däremot får vissa tjänstesektorer sänkningar, men bara vissa
              utvalda. Till och med de som lovats sänkt arbetsgivaravgift får
              stora problem. De får en ökad administration. Dessutom skjuts
              förslaget nu på framtiden, vilket skapar en osäkerhet i näringslivet
              och då främst hos de små företagen. De känner sig lurade, och
              det var väl dem som regeringen sade att man ville värna om.
            </seg>
          </u>
          <u>
            <seg>
              I går kunde man läsa ett debattinlägg i Dagens Industri med rubriken
              Smörgåstårtor får olika arbetsgivaravgift: Som liten företagare
              inom cateringbranschen borde jag vara jublande glad över regeringens
              förslag till sänkta arbetsgivaravgifter inom tjänstesektorn. Det
              skulle ge 60 00070 000 kronor netto in i företaget, pengar som
              jag skulle kunna använda till att utveckla mitt företag. I stället
              tycker jag att förslaget är under all kritik. Regeringens förslag
              skapar problem.
            </seg>
          </u>
          <u>
            <seg>
              Jag gör två smörgåstårtor. En sänder jag i väg till catering
              och får full avdragsrätt på arbetsgivaravgiften. Den andra smörgåstårtan
              går till butik för försäljning utan rätt till avdrag på arbetsgivaravgiften,
              eftersom den räknas som produktion och inte som tjänst.
            </seg>
          </u>
          <u>
            <seg>
              Det var ord från en företagare.
            </seg>
          </u>
          <u>
            <seg>
              Det blir inte bara krångligare. Det blir också en osund konkurrens
              mellan företag inom samma bransch, vilket kommer att leda till
              konkurrenssnedvridande effekter. Vad säger då regeringen? Vad
              säger statsrådet Cecilia Malmström som är med här i kammaren i
              dag till den här småföretagaren om hans möjligheter att konkurrera
              och fortsätta att driva sitt företag på lika villkor?
            </seg>
          </u>
          <u>
            <seg>
              Vi socialdemokrater anser att rättvisa arbetsgivaravgifter är
              bättre än sänkta arbetsgivaravgifter. Det handlar om sjysta villkor
              i näringslivet. Goda och likvärdiga villkor för alla företag skapar
              bättre förutsättningar för en långsiktig utveckling.
            </seg>
          </u>
          <u>
            <seg>
              Under rubriken Makroekonomisk politik står det att läsa om regeringens
              politik för att minska utanförskapet, det vill säga göra det mer
              lönsamt att arbeta. Regeringens lösning är sänkta ersättningar
              i våra trygghetssystem och åtgärder mot fusk och överutnyttjande.
            </seg>
          </u>
          <u>
            <seg>
              Vi socialdemokrater, precis som svenska folket, är emot fusk
              och överutnyttjande. Men för den skull får man inte tro att det
              bara är medborgare som av olika anledningar är i behov av våra
              trygghetssystem som fuskar. Det är precis som att man söker fler
              jobb och blir friskare bara för att man får lägre ersättning.
            </seg>
          </u>
          <u>
            <seg>
              Hungriga vargar jagar inte bättre, men det tycks den borgerliga
              regeringen tro. Vi tror att trygga människor vågar. Därför vill
              vi ha ett trygghetssystem med höga ersättningsnivåer.
            </seg>
          </u>
          <u>
            <seg>
              I skrivelsen står att läsa om de reella satsningar man gör för
              långtidsarbetslösa. Det handlar om nystartsjobb och instegsjobb.
              Ingen av de satsningarna har väl hitintills blivit någon större
              succé 12 000 nystartsjobb och 900 instegsjobb.
            </seg>
          </u>
          <u>
            <seg>
              Regeringen påstår också i samma del att det är en rejäl satsning
              på entreprenörskap, att det ger arbetsgivarna en möjlighet att
              snabbt få tag på kompetent arbetskraft.
            </seg>
          </u>
          <u>
            <seg>
              Lite grann får man känslan av att vi lever i olika världar. När
              jag är ute och möter företagare pratar de om att de har svårt
              att få tag i kompetent arbetskraft. Senast i Skops företagsbarometer
              från oktober sade fyra av fem företagare att de har problem med
              att hitta kvalificerad arbetskraft.
            </seg>
          </u>
          <u>
            <seg>
              Regeringens svar när det gäller ökad sysselsättning och tillväxt
              i en tid då det är brist på kvalificerad arbetskraft är just nystartsjobb.
              Men det handlar ju om sänkt arbetsgivaravgift, det vill säga sänkt
              skatt för företagen i stället för en satsning på arbetsmarknadsutbildningar.
            </seg>
          </u>
          <u>
            <seg>
              Vi socialdemokrater vill satsa på att utbilda människor som har
              varit arbetslösa länge och då till yrken där det är brist på arbetskraft.
              Vi föreslår i vår budgetmotion 20 000 utbildningsplatser för långtidsarbetslösa.
            </seg>
          </u>
          <u>
            <seg>
              I ett Sverige där kvinnor och män ska ha samma villkor på arbetsmarknaden,
              och vi är bäst i Europa på arbetskraftsdeltagande bland kvinnor
              både med och utan barn, väljer Sveriges borgerliga regering att
              införa en reform som det faktiskt står i skrivelsen som gör det
              möjligt att införa vårdnadsbidrag. Man ska alltså kunna välja
              bort att arbeta och i stället gå över till ett bidrag. Detta skulle
              leda till att öka sysselsättningen och tillväxten. Finns det egentligen
              någon som tror på det? Vi i oppositionen gör det inte, och frågan
              är om svenska folket gör det.
            </seg>
          </u>
          <u>
            <seg>
              Vi tror att nyckeln till ett ökat arbetskraftsutbud bland småbarnsföräldrar
              är en bra förskola med plats för alla barn och deras föräldrar
              som efterfrågar en förskoleplats.
            </seg>
          </u>
          <u>
            <seg>
              Herr talman! Kontentan av vad jag har redovisat om regeringens
              politik som finns i skrivelsen är att regeringen är oansvarig.
            </seg>
          </u>
          <u>
            <seg>
              Europeiska rådet gav arbetet med Lissabonstrategin en nystart
              genom sitt beslut vid toppmötet i mars 2005. Ett verktyg för att
              främja denna nystart är det nationella program för tillväxt och
              sysselsättning som alla medlemsländer ålades att lägga fram.
            </seg>
          </u>
          <u>
            <seg>
              Regeringen bör även framöver verka för Lissabonstrategin i enlighet
              med det synsätt som Europeiska rådet i mars 2005 fortsatt ställer
              sig bakom. Strategin bör ses som tredelad, det vill säga att socialpolitiken,
              den ekonomiska politiken och miljöpolitiken ömsesidigt stöder
              varandra. Detta innebär inte att EU ska utvidga sina kompetensområden
              till sådana som för närvarande tillhör medlemsstaternas nationella
              angelägenheter. Men det är viktigt att arbetet med Lissabonstrategin
              fortsättningsvis utgår från synsättet att det är en väl fungerande
              marknad, utbildning, en aktiv välfärdspolitik och en progressiv
              miljöpolitik som tillsammans bidrar till tillväxt och jobbskapande.
            </seg>
          </u>
          <u>
            <seg>
              Vi ser det därför som nödvändigt att de nationella handlingsprogrammen
              även framöver innehåller dessa dimensioner och pekar på hur det
              bidrar till det övergripande målet, nämligen tillväxt och skapande
              av nya arbetstillfällen.
            </seg>
          </u>
          <note>
            Med detta, herr talman, yrkar jag bifall till reservation 1.
          </note>
          <note type="speaker">
            Anf. 2 KENT PERSSON (v):
          </note>
          <u>
            <seg>
              Herr talman! Jag vill hälsa statsrådet välkommen. Jag tycker
              att det är trevligt att ha ett statsråd med i debatten.
            </seg>
          </u>
          <u>
            <seg>
              När vi diskuterar Lissabonstrategin så synes det väl inte direkt
              vara någon kioskvältare. Det kan jag förstå om man bara ser ytligt
              på det. Men det ingår ju som en del i regeringspolitiken, och
              dessvärre är det ganska allvarligt hur det slår.
            </seg>
          </u>
          <u>
            <seg>
              För drygt åtta år sedan träffades stats- och regeringschefer
              i Lissabon och antog då ett program för Europa, hur man skulle
              jobba för att det skulle bli den mest konkurrenskraftiga, dynamiska
              och kunskapsbaserade ekonomin i världen 2010.
            </seg>
          </u>
          <u>
            <seg>
              Nu är det så att vi tävlar om väldigt mycket. Det har vi sett
              under de veckor som gått, och varför inte också tävla om ekonomi.
              Men den här strategin innehåller också direktiv om social trygghet
              och hållbar utveckling. Strategin innehåller en rad riktlinjer
              på en rad områden, till exempel miljö, sysselsättning, ekonomi
              och sociala frågor.
            </seg>
          </u>
          <u>
            <seg>
              Det är alltså en viktig strategi, och det är inte ambitionerna
              det är fel på utan snarare de sätt och de medel som förespråkas.
              Genomgående handlar det om avregleringar, konkurrensutsättning
              av offentlig verksamhet, privatiseringar och försämringar i försäkringssystemen
              som föreslås för ett förverkligande av målen i Lissabonstrategin.
              Detta är en politik som Vänsterpartiet avvisar.
            </seg>
          </u>
          <u>
            <seg>
              Regeringens skrivelse är dels en uppföljningsrapport, dels en
              redovisning av vilka åtgärder regeringen tänker vidta för att
              nå målen.
            </seg>
          </u>
          <u>
            <seg>
              Lissabonstrategin återspeglas i regeringens budgetmotion och
              är det verktyg som regeringen också använder sig av för att främja
              en liberalisering av ekonomin, privatisering av allmännyttiga
              företag och tjänster, arbetsmarknadens flexibilitet och anpassningsbarhet,
              eller med andra ord avreglering, privatisering av gemensam egendom
              och försämring i de sociala trygghetssystemen. Jag kan konstatera
              att regeringen har tagit sitt uppdrag på största allvar.
            </seg>
          </u>
          <u>
            <seg>
              Hur har då resultatet blivit? Det är ändå det människor ser och
              upplever i sin vardag. Förmögenhetsskatten avskaffas. Två extra
              karensdagar införs. Deltidsanställda utförsäkras efter 75 dagar.
              Ersättningen i sjukförsäkringen sänks. Medlen till arbetsmarknadsutbildningen
              minskar. Det livslånga lärandet i form av komvux får mindre resurser.
              Satsningen på forskning och utveckling i små och medelstora företag,
              framför allt med inriktning på miljöteknik, är otillräcklig. Listan
              skulle kunna göras betydligt längre.
            </seg>
          </u>
          <u>
            <seg>
              Till detta har vi också fått nya skattesänkningar. Jobbskatteavdragets
              del två införs. Jag kan konstatera att jag som högavlönad får
              477 kronor mer per månad tack medan en som tjänar 15 000 i månaden
              får 174 kronor mer per månad. Det är skillnad.
            </seg>
          </u>
          <u>
            <seg>
              Det behövs en ny strategi för att Europa ska kunna nå målen som
              Lissabonstrategin stakat ut. En sådan politik måste utgå från
              att full sysselsättning är överordnad inflationsbekämpningen och
              att anständiga arbeten med rättigheter, social och ekonomisk sammanhållning
              samt social trygghet gäller alla. Det handlar om tillväxt, sysselsättning
              och social trygghet som vilar på en ekologiskt hållbar utveckling
              i Europa.
            </seg>
          </u>
          <u>
            <seg>
              Det är en politik som bör ta hänsyn till utvecklingsbehoven i
              varje enskild medlemsstat och i synnerhet i de mindre utvecklade
              medlemsstaterna för att främja en verklig konvergens som bidrar
              till att minska utvecklingsklyftorna mellan medlemsstaterna och
              de befintliga ekonomiska, sociala och regionala skillnader som
              finns i Europa. Regeringens politik ger flexibilitet men inte
              trygghet.
            </seg>
          </u>
          <u>
            <seg>
              Den ekonomiska politiken står inför stora utmaningar: att garantera
              social trygghet, full sysselsättning och ekologisk hållbarhet.
              Miljöhänsyn är ett grundläggande mänskligt behov. Vi behöver också
              ha det för att vi ska kunna lämna efter oss en värld till våra
              barn och barnbarn.
            </seg>
          </u>
          <u>
            <seg>
              För detta krävs en långsiktig politik som är inriktad på resurssparande.
              Det behövs en ny energipolitik som bygger på framtagande av nya
              energikällor och energisparande. Därför måste också framtagande
              av förnybara energikällor vara en viktig del i en sådan politik.
              Här saknar regeringen konkret politik.
            </seg>
          </u>
          <u>
            <seg>
              I den nya europeiska sociala modellen måste särskild uppmärksamhet
              också ägnas åt integrering av ett jämställdhetsperspektiv. Detta
              kräver en omdefiniering av politiska värderingar. Ett jämställdhetsperspektiv
              måste integreras i samtliga politikområden. Det är just det som
              har varit utmärkande för Sverige jämfört med många andra EU-länder.
              Grunden för det är den omfattande offentliga sektorn, vilken främjar
              framför allt kvinnors sysselsättning. De generella och generösa
              socialförsäkringssystemen främjar strukturomvandlingen och har
              dämpat konjunktursvängningar. Den omfattande arbetsmarknadspolitiken
              har gjort det möjligt med omställning och kompetenshöjning av
              arbetskraften, och den unikt starka ställningen för kollektivavtalen
              främjar flexibilitet och arbetsfred.
            </seg>
          </u>
          <u>
            <seg>
              När nu regeringen presenterar sin strategi för tillväxt och sysselsättning
              är det just dessa institutioner som skjuts i sank. Genom att närma
              sig modeller med högre arbetslöshet, lägre sysselsättningsgrad,
              färre kvinnor i förvärvsarbete samt lägre utbildningsnivå och
              tillväxt ska alltså Sverige stå bättre rustat att möta framtiden
              enligt regeringen.
            </seg>
          </u>
          <u>
            <seg>
              Jag anser att regeringen inom ramen för Lissabonstrategin ska
              verka för att målet för full sysselsättning och ekologiskt hållbar
              tillväxt ska uppnås genom jämställdhetssatsningar, expansion av
              offentlig sektor, ökning av forskning och utveckling i små och
              medelstora företag samt investeringar i miljöteknik. Vi ska ha
              ett utbildningsväsende som uppmuntrar till livslångt lärande,
              en omställning på arbetsmarknaden och en politik som utgår från
              ett ekologiskt hållbart samhälle.
            </seg>
          </u>
          <u>
            <seg>
              Regeringens politik går precis i motsatt riktning. Därför måste
              vi säga att regeringens politik i många stycken är ett misslyckande.
              Vänsterpartiet har i sin budgetmotion pekat ut en rad områden
              som behöver ytterligare satsningar för att vi ska nå upp till
              vad Lissabonstrategin säger. Framför allt gäller det forskning,
              utveckling och lärande. Vi kan konstatera att regeringens politik
              genom sina indragningar på högskolor och forskning går i precis
              motsatt riktning. Det gäller också frysningen av statsbidragen,
              som gör det omöjligt för kommunerna och landstingen att i framtiden
              leva upp till de högt ställda målen i Lissabonstrategin.
            </seg>
          </u>
          <note>
            Herr talman! Jag yrkar bifall till reservation 2.
          </note>
          <note type="speaker">
            Anf. 3 PER BOLUND (mp):
          </note>
          <u>
            <seg>
              Herr talman, statsrådet, ärade ledamöter och åhörare! Jag vill
              börja med att yrka bifall till Miljöpartiets reservation nr 3.
            </seg>
          </u>
          <u>
            <seg>
              Vi tycker att rapporten från regeringen är tråkig läsning. Det
              tråkiga består i att regeringen har lagt allt fokus på ett av
              de tre ben som är basen för Lissabonstrategin. Nu balanserar man
              betänkligt på bara det ekonomiska benet, medan man helt har tappat
              bort miljöbenet och det sociala benet. Det är extra bekymmersamt
              i och med att Sverige tidigare har varit pådrivande för att få
              med miljöaspekterna i Lissabonstrategin. Det har varit med tanke
              på att miljöaspekterna är en viktig förutsättning för en långsiktigt
              fungerande ekonomi.
            </seg>
          </u>
          <u>
            <seg>
              Det är tydligt att det brister i strategin på det sociala området.
              Det ser vi inte minst genom att utskottet delvis har tillstyrkt
              Miljöpartiets motionsförslag om att satsa hårdare på jämställdhet
              och vikten av sociala företag.
            </seg>
          </u>
          <u>
            <seg>
              När det gäller miljödelen anser vi att regeringen snabbt måste
              ta fram en tydligare strategi med konkreta förslag inom klimat-
              och havsmiljöfrågan att driva igenom i EU inför kommande uppdateringar
              av EU:s Lissabonstrategi.
            </seg>
          </u>
          <u>
            <seg>
              På det sociala området borde regeringen tydligare lyfta fram
              de sociala företagen, inte minst för att de ger en stor möjlighet
              att integrera människor som står långt från arbetsmarknaden. Med
              anledning av det tycker vi att det är glädjande att utskottet
              enigt har ställt sig bakom att regeringen borde ha en högre ambition
              att lära av andra länder i EU hur de arbetar med frågor om socialt
              företagande.
            </seg>
          </u>
          <u>
            <seg>
              Utvecklingspotentialen i den sociala ekonomin är stor i Sverige,
              och de samhälleliga vinsterna av att utveckla sektorn är också
              stora. Inom den sociala ekonomin får människor möjlighet att använda
              sin kreativitet och initiativförmåga att skapa en verksamhet som
              kommer både dem själva och andra till del. Människor ges en möjlighet
              att utvecklas i gemenskap och i engagemang i enskilda organisationer.
              Det är oftast ett slags skola i demokrati. Socialt företagande
              ger arbetstillfällen, ofta även för människor som begränsas av
              hinder för att komma ut på den reguljära, vanliga, arbetsmarknaden.
            </seg>
          </u>
          <u>
            <seg>
              Miljöpartiet har en rad förslag för att ta bort de hinder som
              finns för sociala företag i dagens regelsystem. De finns bland
              annat med i Miljöpartiets partimotion om social ekonomi en sektor
              med möjligheter. Vi uppmanar regeringen att använda förslag från
              motionen i nästa års strategi.
            </seg>
          </u>
          <u>
            <seg>
              Begreppet social ekonomi är ett samlingsnamn för en stor mångfald
              av olika verksamheter och organisationsformer. Gemensamt för verksamheterna
              är att de har ett samhälleligt mål för sin verksamhet där den
              ekonomiska delen och eventuell vinst är ett medel för att uppnå
              detta och inte ett mål i sig. Inom den sociala ekonomin förekommer
              både frivilligt arbete och professionellt arbete, både volontärer
              och anställda. Den sociala ekonomin borde enligt Miljöpartiet
              vara lika uppmärksammad som den offentliga och den privata sektorn
              är. Så är absolut inte fallet i regeringens skrivelse.
            </seg>
          </u>
          <u>
            <seg>
              Det går egentligen inte att dra någon tydlig gräns mot de två
              etablerade sektorerna, utan den sociala ekonomin verkar emellan
              och samverkar med både den privata och den offentliga sfären.
              Man kan säga att den sociala ekonomin har en överlappande roll
              och fyller ut de hål som lämnas av de två andra sektorerna. Verksamheter
              uppstår i den sociala ekonomin när den offentliga sektorn eller
              det lokala privata näringslivet brister eller drar sig ur åtaganden
              de har i ett lokalt område. Innehållet i verksamheten i den sociala
              ekonomin varierar ofta mycket beroende på de behov som finns i
              lokalsamhället.
            </seg>
          </u>
          <u>
            <seg>
              Med anledning av de sociala företagens många positiva effekter
              på samhället välkomnar vi nu att utskottet gemensamt har kommit
              fram till att det borde vara en tydligare strategi från regeringen
              när det gäller den sociala ekonomin. Man borde tydligare studera
              andra länders arbete. Andra länder har kommit längre än vad Sverige
              har gjort på området. Det kan Sverige lära sig av. Vi ser fram
              emot tydliga och konkreta skrivningar i nästa års handlingsprogram
              med anledning av utskottets ställningstagande.
            </seg>
          </u>
          <u>
            <seg>
              Nu är det tyvärr inte bara på det sociala området utan även på
              miljöområdet som vi känner en viss besvikelse när vi läser handlingsprogrammet.
              Det är inte minst för att Sverige var pådrivande för att få in
              miljöbenet i Lissabonstrategin som vi tycker att det är tråkigt
              att regeringen i princip har lämnat den helt och hållet. Vi tycker
              att man inriktar sin politik helt på den klassiska ekonomiska
              politiken och inte tar någon som helst hänsyn till vikten av miljöaspekterna.
              Regeringen verkar ha missat klimatdebatten helt och hållet, som
              har varit dominerande under det senaste året. Man har missat de
              krav som måste ställas på politiken, bland annat utifrån de skarpa
              varningar för snabbt växande klimatförändringar som rapporteras
              i FN:s IPCC-rapporter och också de kraftigt ökade samhällskostnader
              av en galopperande växthuseffekt som redovisas i till exempel
              Sternrapporten. Just Sternrapporten visar tydligt på att åtgärder
              på miljöområdet är en förutsättning för att det ska bli den ekonomiska
              utveckling som regeringen eftersträvar, åtminstone på sikt. Genom
              att regeringen inte vidtar tillräckligt stringenta åtgärder på
              miljö- och klimatområdet undergräver man också den ekonomiska
              utveckling man säger sig eftersträva. Det ser vi som ett stort
              problem. I stället ser vi hur regeringen skjuter klimatfrågan
              framför sig genom att bland annat hänvisa till Klimatberedningen
              och andra utredningar.
            </seg>
          </u>
          <u>
            <seg>
              Miljöfrågan avspeglas tyvärr inte på ett sätt som visar att strategin
              är just tredelad. Det beklagar vi djupt från Miljöpartiets sida.
              I bilagorna till rapporten saknas det till stor del gröna nyckeltal.
              Det är nyckeltal som visar hur utvecklingen sker på miljöområdet.
              Det är något som borde skärpas i framtiden. Det som finns är utsläpp
              av växthusgaser, energiintensitet i ekonomin och godstransporter
              i relation till bnp. Carina Adolfsson Elgestam var inne på vad
              kommissionär Verheugen sade i sitt tal när han berömde Sverige
              för att ligga långt framme på många områden. Just därför är det
              intressant att se att inte inom något av de områdena, de gröna
              nyckeltal som finns, ligger Sverige i topp inom EU. Samtidigt
              som vi ligger bra till när det gäller ekonomiska indikatorer ligger
              vi inte alls lika bra till i Lissabonstrategin när det gäller
              de miljörelaterade indikatorerna. Det är uppenbart att Sverige
              har en stor läxa att göra på miljö- och klimatområdena. Det är
              därför beklagligt att regeringen inte arbetar mer aktivt med frågorna
              och försöker bli bättre. I stället ligger fokus i regeringens
              skrivelse helt och hållet på det ekonomiska området där Sverige
              redan ligger bra till.
            </seg>
          </u>
          <u>
            <seg>
              Hur tänker regeringen egentligen agera, Cecilia Malmström, för
              att placera Sverige i topp även på miljöområdet när det gäller
              de gröna indikatorerna i Lissabonstrategin?
            </seg>
          </u>
          <u>
            <seg>
              I rapporten skriver regeringen att man prioriterar åtgärder som
              minskar utsläppen av koldioxid och andra klimatpåverkande gaser.
              Det är givetvis bra och vackra ord, men det vore ännu mer välkommet
              om man också följde upp de vackra orden med konkreta förslag på
              åtgärder på både kort och lång sikt för att uppnå den prioriteringen.
              Om regeringen i sitt ganska nymornade intresse för miljöfrågor
              inte har hunnit tänka ut några bra åtgärder rekommenderar jag
              att man läser Miljöpartiets budgetmotion där det finns förslag
              på ett stort antal både konkreta och snabbt genomförda åtgärder.
            </seg>
          </u>
          <u>
            <seg>
              När man jämför årets skrivelse om Lissabonstrategin med förra
              årets undrar man också vart regeringens prioritering som fanns
              med förra året, havsmiljö, har tagit vägen. Vi tycker att det
              vore bra om regeringen kunde hålla fast vid sina prioriteringar
              i mer än bara ett år. Det är inte så att miljöproblemen i Östersjön
              har lösts på det år som har gått. Vi ser tydligt att förra årets
              prioritering inte är uppnådd, och därmed borde ambitionerna för
              havsmiljön finnas kvar som ett mål i strategin med tydliga åtgärder.
              Det saknar vi.
            </seg>
          </u>
          <u>
            <seg>
              Tråkigt nog verkar regeringen också aktivt backa från åtagandet
              att hejda förlusten av den biologiska mångfalden, som är ett mål
              som EU har satt upp fram till 2010. Det är under den här regeringens
              mandatperiod. Även på det området krävs aktiva åtgärder för att
              vi ska klara våra miljömål och klara den ekonomiska utvecklingen
              framöver. Den är beroende av inte minst fungerande ekosystem och
              de ekosystemtjänster vi får från naturen.
            </seg>
          </u>
          <u>
            <seg>
              En ekonomisk tillväxt och sysselsättning som bygger på en ohållbar
              användning av naturresurser, som bygger på ohållbara utsläpp,
              kommer inte att vara beständig. Ju längre vi dröjer med en anpassning
              av samhället till minskad klimatpåverkan desto svårare och desto
              dyrare blir omställningen. Den här insikten måste ligga till grund
              för regeringens arbete med sysselsättning och tillväxt. Vi ser
              fram emot nästa års handlingsprogram. Som vi ser det kan det bara
              bli bättre.
            </seg>
          </u>
          <note type="speaker">
            Anf. 4 MARIE WEIBULL KORNIAS (m):
          </note>
          <u>
            <seg>
              Herr talman! Tack vare Lissabonstrategins nystart 2005 blev det
              ett nytt förnyat fokus på tillväxt och sysselsättning, och medlemsländerna
              har visat en positiv utveckling de senaste åren. Europa har numera
              en gemensam integrerad agenda, en uppsättning verktyg för att
              tillsammans angripa gemensamma framtida utmaningar. De 24 riktlinjerna
              är viktiga för att samordna medlemsländernas ekonomiska politik
              och svara mot framtida utmaningar, som globaliseringen, klimatförändringarna
              och den åldrande befolkningen. Fokus ska ligga just på främjandet
              av konkurrenskraft och tillväxt.
            </seg>
          </u>
          <u>
            <seg>
              Riktlinjerna fungerar som en ram inom vilka medlemsländerna på
              olika utvecklingsnivåer och med olika sociala system och strukturer
              kan pusha på sina egna nationella handlingsprogram. Det är av
              största vikt att unionen utnyttjar hela sin potential som aktör
              på den globala scenen för att utveckla välståndet i Europa. Den
              inre marknaden har här spelat en central roll för samtliga medlemsländer
              som motto för just tillväxt och sysselsättning när det gäller
              att uppnå de prioriterade målen i Lissabonstrategin. Det är tack
              vare EU:s inre marknad som det har skapats en reell marknad för
              över 500 miljoner konsumenter. Många nya arbetstillfällen har
              tillkommit, och tillväxten har stimulerats. Människor, kunskap
              och kapital rör sig nu lätt över nationsgränserna. Men, som kommissionär
              Günter Verheugen framhöll i går i sitt anförande i förstakammarsalen,
              är det endast 8 procent av företagen som i dag sysslar med gränsöverskridande
              handel av varor och tjänster. Här finns en stor potential.
            </seg>
          </u>
          <u>
            <seg>
              Euron har spelat en viktig roll som den stabiliserande faktorn
              som länkar samman marknader och suddar ut nationsgränser för människor
              och företag. Euron infördes i januari 2002 och är en del av vardagen
              för 315 miljoner européer. I dag använder 15 av 27 medlemsländer
              euron, och fler lär det bli. Jag hade gärna sett att Sverige tog
              det tredje steget i EMU-samarbetet och införde den gemensamma
              valutan, men dessvärre vann nej-sidan i folkomröstningen 2003,
              och resultatet blev bindande. Därmed har frågan blivit en icke-fråga
              i svensk politik. Det är synd.
            </seg>
          </u>
          <u>
            <seg>
              Detta är en viktig konkurrensfråga för Sverige. Merparten av
              svensk export går just till Europaområdet Europamarknaden. Här
              visar ny statistik att svenska företag tappar marknadsandelar.
              Det är mycket oroväckande. För de stora företagen är inte valutarisken
              ett problem, men det är den för de små och medelstora företagen.
              Jag är övertygad om att ett litet handelsberoende land som Sverige
              skulle främjas av att införa den gemensamma valutan, både för
              företag och för konsumenter.
            </seg>
          </u>
          <u>
            <seg>
              Efter avstämningen av Lissabonstrategin som nu har gjorts på
              nationell nivå kan vi konstatera att de åtgärder som Sverige har
              prioriterat har ökat framstegstakten betydligt det senaste året.
              Alliansen har en stark reformagenda för att minska det omfattande
              utanförskapet. Vi har genom jobbskatteavdraget gjort det mer lönsamt
              att arbeta. På ett år har 164 000 människor lämnat utanförskapet.
              Vi har återupprättat arbetslinjen, men fortfarande har vi en bristande
              rörlighet på arbetsmarknaden. Fortfarande står stora grupper utan
              ett riktigt jobb. När hela 9 procent av Sveriges befolkning i
              arbetsför ålder uppbär ersättningar relaterade till ohälsa är
              det lätt att konstatera att här finns mer att göra. För varje
              människa som går till arbete från arbetslöshet eller sjukskrivning
              är det en seger för individen, inte bara för politiken framför
              allt för varje enskild människa.
            </seg>
          </u>
          <u>
            <seg>
              Försäkringskassans nya roll att fortsättningsvis se och värdera
              det friska hos människor och inte som tidigare vad de inte klarade
              av i arbetslivet anser jag i grunden vara både sunt och positivt.
              Alliansen har nyttjat det gynnsamma konjunkturläget för att genomföra
              nödvändiga reformer för att stärka Sveriges konkurrenskraft såväl
              inom EU som globalt. Vi driver en politik för att göra det mer
              lönsamt att starta och driva företag. Helt i linje med de övriga
              medlemsländerna i unionen har Sverige beslutat att minska företagens
              administrativa kostnader med 25 procent till 2010. För övriga
              medlemsländer är det fram till 2012 som gäller. Vi ska inte glömma
              att det faktiskt finns medlemsländer som redan har lyckats med
              den tuffa uppgiften som den förra regeringen gick bet på. Holland
              och Danmark är föregångsländer som vi har mycket att lära av vad
              gäller regelförenkling.
            </seg>
          </u>
          <u>
            <seg>
              Ett område där Sverige utmärker sig internationellt är satsningen
              på forskning och utveckling. De offentliga forskningssatsningarna
              i Sverige ligger högt, och det är framför allt näringslivet som
              står för tre fjärdedelar av finansieringen av svensk FoU. Det
              är viktigt att se att näringslivets satsningar är koncentrerade
              till ett fåtal företag, vilket gör Sverige oerhört sårbart om
              något av dessa företag skulle dra ned på sin verksamhet här. Därför
              bör kedjan stärkas mellan utbildning, forskning och innovation.
              De statliga medlen för forskning och utveckling har under tidigare
              regering tillåtits urgröpas under ett antal år. Men alliansens
              målsättning är att avsätta 1 procent av bnp för forskning och
              utveckling från och med 2009. Det är angeläget att Sverige, som
              är ett av de dominerande länderna inom EU vad beträffar patent
              per invånare, är pådrivande i den komplexa och svårlösta frågan
              om ett gemensamhetspatent. Denna fråga har dessvärre dragits i
              långbänk under många år, och det är av största vikt för medlemsländerna
              att få till stånd ett gemensamt EU-patent som gör hanteringen
              av immaterialrätt billigare, enklare och mer rättssäker för små
              och medelstora företag. Vilka fördelar skulle det inte innebära
              för det lilla företaget som tar sina första stapplande steg på
              exportmarknaden och som i dag tvingas söka patent i vart och ett
              av de länder där företaget är intresserat av att skydda sina innovationer,
              med stora kostnader till följd av ansökningar, översättningar
              med mera. Skulle företaget råka hamna i en tvist kan det tvingas
              processa i olika domstolar i olika länder om det vill sig riktigt
              illa. Sverige har allt att vinna på att driva denna angelägna
              fråga. Genom att främja entreprenörskap, konkurrens och bättre
              företagsklimat som stärker små och medelstora företag möjliggör
              vi en positiv tillväxt.
            </seg>
          </u>
          <u>
            <seg>
              Herr talman! Utskottet kan delvis tillstyrka tre av de motionsyrkanden
              som har väckts gällande insatser för sociala företag, jämställdhetsfrågor
              och att bekämpa svartjobb. Med bäring på Lissabonstrategin bör
              dessa frågor ges större utrymme i det nya svenska handlingsprogrammet
              som kommer att arbetas fram under 2008. Med detta yrkar jag avslag
              på övriga motioner.
            </seg>
          </u>
          <note type="speaker">
            Anf. 5 KENT PERSSON (v) replik:
          </note>
          <u>
            <seg>
              Herr talman! Till Marie Weibull Kornias skulle jag vilja ställa
              några frågor när det gäller tillväxt och sysselsättning i svensk
              ekonomi. Vi kan i dag konstatera att produktiviteten minskar för
              tredje kvartalet i rad i Sverige. Det samlade förädlingsvärdet
              i svensk ekonomi minskar. Det här är givetvis ingen slump, utan
              det beror på den politik som regeringen för.
            </seg>
          </u>
          <u>
            <seg>
              En av grundförutsättningarna för tillväxt i svensk ekonomi är
              satsning på forskning och utbildning, precis som Marie Weibull
              Kornias sade. Därför framstår det för mig väldigt konstigt när
              ni drar ned antalet platser på högskolan genom att inte skriva
              upp förvaltningsanslagen till högskolorna.
            </seg>
          </u>
          <u>
            <seg>
              Ni minskar anslagen till den kommunala vuxenutbildningen, som
              har varit oerhört positiv i Sverige. Framför allt är det många
              kvinnor som har getts en ny möjlighet att utbilda sig. Ni har
              dragit ned och minskat anslagen till arbetsmarknadsutbildningen,
              som är så viktig för framför allt småföretag när vi har högkonjunktur
              och det behövs omskolning och nya insatser för att få ut den arbetskraft
              som behövs.
            </seg>
          </u>
          <u>
            <seg>
              Jag skulle vilja ha svar på detta. Vad tänker ni göra för att
              underlätta för produktiviteten att öka igen? Det är ju en förutsättning
              för att vi ska kunna konkurrera på en världsmarknad.
            </seg>
          </u>
          <note type="speaker">
            Anf. 6 MARIE WEIBULL KORNIAS (m) replik:
          </note>
          <u>
            <seg>
              Herr talman! Som Kent Persson säkert vet har svenskt näringsliv
              uppvisat en fantastisk produktivitetsökning de senaste åren. Det
              är kanske det som är förklaringen till de siffror som du nu konstaterar.
              Mycket har redan gjorts.
            </seg>
          </u>
          <u>
            <seg>
              Du nämner anslagen till komvux. Det är bara att konstatera att
              många som tidigare skulle ha valt att söka sig till komvux har
              gått från arbetslöshet direkt till ett reguljärt arbete. Då finns
              det ju ingen anledning att ha kvar en massa tomma platser i komvux.
            </seg>
          </u>
          <u>
            <seg>
              När det gäller högskolan vill jag peka på att många högskolor
              och universitet har haft problem att fylla sina tomma platser
              de senaste åren. De har helt enkelt haft för stor kostym.
            </seg>
          </u>
          <u>
            <seg>
              Jag är övertygad om att den politik som alliansen för i dag,
              där fler och fler får gå till ett reguljärt arbete, i grunden
              är bra för samhället och individen. Vi har kunnat bryta utanförskapet,
              och att vi under det senaste året har kunnat se 164 000 människor
              gå från utanförskap till reguljärt arbete är en stor succé, som
              jag ser det.
            </seg>
          </u>
          <note type="speaker">
            Anf. 7 KENT PERSSON (v) replik:
          </note>
          <u>
            <seg>
              Herr talman! Jag tror att det är viktigt att komma ihåg hur det
              ser ut i kommunerna i Sverige. Förutsättningarna i Sveriges kommuner
              är väldigt olika. Kommunal vuxenutbildning spelar fortsättningsvis
              en väldigt viktig roll och kommer att fortsätta göra det. Det
              behövs fler och nya insatser för att hjälpa människor att få grundutbildning
              och kunna gå vidare till högskolor.
            </seg>
          </u>
          <u>
            <seg>
              Jag konstaterar att du tycker att det är bra att man drar ned
              på anslagen till komvux och att det är naturligt att det blir
              färre platser på högskolan. Men det är ju just den delen av utbildningen
              som är så viktig om vi vill ha en produktivitetsutveckling i Sverige.
              Det är ju detta som har gjort att vår industri står stark och
              att vi kan konkurrera på världsmarknaden.
            </seg>
          </u>
          <u>
            <seg>
              Förstår man inte detta samband i utbildningskedjan mellan insats
              och investeringar blir det naturligt att man satsar på lågproduktiva
              arbeten. Jag menar inte att nedvärdera sådana arbeten, men det
              är inte arbetstillfällen inom hamburgerkedjor som gör att vi får
              ökad tillväxt och utveckling i Sverige. Det är i så fall en helt
              felriktad politik.
            </seg>
          </u>
          <u>
            <seg>
              I dag upplever vi att många företag har svårt att få tag i arbetskraft.
              Där har arbetsmarknadsutbildningen sådan den tidigare varit utformad
              i många stycken varit ett mycket bra komplement som har gett möjligheter
              för små företag. De har oftast inte råd att själva utbilda arbetskraft.
              Därför är neddragning på arbetsmarknadsutbildningar ett hårt slag
              mot dessa företag.
            </seg>
          </u>
          <note type="speaker">
            Anf. 8 MARIE WEIBULL KORNIAS (m) replik:
          </note>
          <u>
            <seg>
              Herr talman! Som Kent Persson säger är det livslånga lärandet
              viktigt. Att man kan vidareutbilda sig är viktigt. Men komvux
              är trots allt inte den enda aktören på marknaden. Det finns andra
              vägar att gå.
            </seg>
          </u>
          <u>
            <seg>
              Om arbetsmarknadsåtgärder hade varit så framgångsrika, hur förklarar
              då Kent Persson att industrin har så svårt att hitta kompetent
              arbetskraft i dag? Under år efter år har man satsat så stort på
              just arbetsmarknadsutbildning. Varför finns det då så stor brist
              på kompetent arbetskraft inom näringslivet? Varför hittar inte
              verkstadsindustrin utbildade elektriker, svetsare och så vidare?
              Svara på den frågan, Kent Persson!
            </seg>
          </u>
          <u>
            <seg>
              (FÖRSTE VICE TALMANNEN: Kent Persson har inte fler repliker i
              detta replikskifte, så han kan inte svara på detta.)
            </seg>
          </u>
          <note type="speaker">
            Anf. 9 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Det var ett intressant anförande Marie Weibull Kornias
              höll. Med tanke på hur det ser ut i Sverige, inte minst med den
              ekonomiska politiken och de försämringar som är på gång finansministern
              har ju nu tydligt sagt att man får räkna ned tillväxtprognoserna,
              och börsen går kraftigt ned är det intressant att notera att Marie
              Weibull Kornias väljer att tala om euron och dess eventuella ekonomiska
              konsekvenser för Sverige. Detta är intressant eftersom regeringen
              medvetet har valt att inte göra så stora satsningar på exportfrämjande
              åtgärder för det lilla landet Sverige, som behöver vara så konkurrenskraftigt,
              som Marie Weibull Kornias sade i sitt anförande.
            </seg>
          </u>
          <u>
            <seg>
              Detta går inte riktigt ihop. Det kunde vara intressant om hon
              kunde utveckla detta kring konkurrenskraften lite.
            </seg>
          </u>
          <u>
            <seg>
              När man tänker på vikten av att ha bra konkurrenskraft i en alltmer
              globaliserad värld kan man inte låta bli att ställa sig en del
              frågor med tanke på de förändringar av arbetsgivaravgifterna som
              regeringen nu har föreslagit. Det blir skillnad mellan producerande
              företag och tjänsteföretag. Detta leder till snedfördelningar
              i konkurrensen. Hur ska regeringen åtgärda detta? Avser Marie
              Weibull Kornias att vidta några åtgärder för att minimera skadorna
              för de mindre företagen till följd av de redan genomförda arbetsgivaravgiftshöjningarna?
            </seg>
          </u>
          <note type="speaker">
            Anf. 10 MARIE WEIBULL KORNIAS (m) replik:
          </note>
          <u>
            <seg>
              Herr talman! Carina Adolfsson Elgestam har svårt att se hur det
              går ihop. Jag kan inte riktigt förstå vad hon tycker inte hänger
              ihop.
            </seg>
          </u>
          <u>
            <seg>
              Allting hänger ihop. Det hänger ihop att det skapas fler jobb
              i Sverige. Det hänger ihop att folk går till riktiga arbeten,
              och det hänger ihop att vi fortsättningsvis kommer att satsa på
              exportfrämjande åtgärder i Sverige för att små och medelstora
              företag ska växa och röna framgång på exportmarknaden.
            </seg>
          </u>
          <note type="speaker">
            Anf. 11 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Jag konstaterar att jag egentligen inte fick något
              svar på min fråga. Det är väl just för att det hela faktiskt inte
              går ihop.
            </seg>
          </u>
          <u>
            <seg>
              Regeringen har nästan halverat de exportfrämjande åtgärderna,
              och med tanke på det blir väl Marie Weibull Kornias mig svaret
              skyldig. Det gäller också min fråga om hur regeringen ska hantera
              konkurrensneutraliteten mellan producerande företag och tjänsteföretag.
            </seg>
          </u>
          <u>
            <seg>
              Precis som jag sade i mitt anförande jag nämnde en företagare
              som har cateringfirma och gör smörgåstårtor blir det skillnader
              och ökat regelkrångel, trots att regeringen har sagt att detta
              ska minska.
            </seg>
          </u>
          <u>
            <seg>
              Hur går detta ihop? Försök att redogöra för oss som är här, inte
              minst från oppositionen, för hur ni ska få detta att gå ihop.
              Hur ska Sverige på detta sätt bli konkurrenskraftigt?
            </seg>
          </u>
          <u>
            <seg>
              Marie Weibull Kornias talar om forskning och utveckling i Sverige.
              När Volvo i Göteborg räcker ut handen för samverkan mellan näringsliv
              och politik när det gäller just forskning och utveckling för att
              vi ska stå starka i en alltmer globaliserad värld väljer regeringen
              att inte ta den handen. Man avvaktar och passar. Vi har inte fått
              någon tydlig redogörelse för hur Sverige och regeringen ska arbeta
              inför framtiden.
            </seg>
          </u>
          <u>
            <seg>
              Det som vi har satsat på när det gäller branschprogram säger
              regeringen och Marie Weibull Kornias nej till. På vilket sätt
              ökar detta konkurrenskraften för svenskt näringsliv?
            </seg>
          </u>
          <note type="speaker">
            Anf. 12 MARIE WEIBULL KORNIAS (m) replik:
          </note>
          <u>
            <seg>
              Herr talman! Carina Adolfsson Elgestam refererar till ett förslag
              om att sänka arbetsgivaravgifterna inom tjänstesektorn. Det är
              fortfarande bara ett förslag, och det har gått ut på remiss. Det
              är inte antaget än, så problemet med smörgåstårtorna får vänta.
            </seg>
          </u>
          <u>
            <seg>
              Syftet med att sänka arbetsgivaravgifterna inom tjänstesektorn
              är, precis som Carina Adolfsson Elgestam väl känner till, det
              utbredda svartarbetet inom många sektorer, till exempel på restauranger
              och frisersalonger, inom taxinäringen och inte minst bygg- och
              städbranscherna. Det är där alliansregeringen vill stävja det
              otyg som svartarbete utgör.
            </seg>
          </u>
          <u>
            <seg>
              Genom att sänka arbetsgivaravgifterna inom dessa sektorer kan
              man få bukt med detta, men hur det färdiga förslaget konkret kommer
              att se ut återstår att se.
            </seg>
          </u>
          <note type="speaker">
            Anf. 13 Statsrådet CECILIA MALMSTRÖM (fp):
          </note>
          <u>
            <seg>
              Herr talman! Ärade ledamöter! Ett viktigt syfte med den förnyelse
              och förstärkning av EU:s strategi för tillväxt och sysselsättning,
              Lissabonstrategin, som ägde rum 2005, var att öka det nationella
              ägandeskapet och i högre grad involvera olika aktörer, inte minst
              de nationella parlamenten, i genomförandet av strategin på hemmaplan.
              Jag tycker därför att den här årliga behandlingen av Sveriges
              handlingsprogram och denna debatt i riksdagen är ett väldigt viktigt
              inslag i arbetet för att leva upp till Lissabonstrategins mål
              och ambitioner.
            </seg>
          </u>
          <u>
            <seg>
              Ambitioner, hur högt ställda de än är, hos statschefer och regeringschefer
              på toppmöten i Bryssel blir inte verklighet om de inte blir en
              del av politiken på nationell, regional och lokal nivå och om
              man inte involverar arbetsmarknadens parter och andra viktiga
              aktörer i samhället. Därför har det för mig varit viktigt att
              öka engagemanget på olika nivåer i samhället för att genomföra
              Lissabonstrategin. Jag har under året rest runt i Sverige och
              träffat och fört dialog med regionala och lokala företrädare om
              hur man konkret arbetar med Lissabonstrategin. Det är ju där mycket
              av arbetet med genomförandet sker.
            </seg>
          </u>
          <u>
            <seg>
              I arbetet med uppföljningsrapporten 2007 bjöds ett sjuttiotal
              organisationer från det civila Sverige arbetsmarknadens parter,
              branschorganisationer, myndigheter och så vidare in till diskussioner
              om genomförandet av tillväxtstrategin i Sverige. Organisationerna
              gavs också möjlighet att inkomma med skriftliga förslag och bidrag,
              och detta hörsammades av ett mycket stort antal organisationer.
            </seg>
          </u>
          <u>
            <seg>
              Vidare har regeringen inrättat ett nationellt forum för regional
              konkurrenskraft, entreprenörskap och sysselsättning för att vidareutveckla
              dialogen mellan nationella, regionala och lokala nivåer om de
              regionala tillväxtfrågorna och därigenom öka möjligheten till
              inflytande och ansvar. Denna förankring av Lissabonstrategin är
              helt nödvändig för att vi ska kunna nå målen.
            </seg>
          </u>
          <u>
            <seg>
              Herr talman! Hösten 2006 presenterade den nytillträdda alliansregeringen
              sitt handlingsprogram för tillväxt och sysselsättning för åren
              20062008. Programmet redovisade regeringens politik som lägger
              grunden för en långsiktigt hållbar ekonomisk utveckling, skapar
              utrymme för ökad välfärd och rustar Sverige för kommande utmaningar.
              Det krävs för att vi ska kunna få en stark ekonomi som kan svara
              upp mot den ökande efterfrågan på välfärdstjänster i takt med
              en allt äldre befolkning. Det kräver en ekonomi som ger människor
              en bättre vardag, motverkar fattigdomsfällor och ger trygghet,
              en ekonomi som är långsiktigt hållbar och gör det möjligt att
              vidta åtgärder mot klimatförändringar och miljöhot. Det kräver
              en stark ekonomi som kan möta en konjunkturnedgång och som står
              sig väl i den globala konkurrensen.
            </seg>
          </u>
          <u>
            <seg>
              Regeringens allt övergripande mål är att minska utanförskapet
              och få fler i arbete. Fler i arbete lägger grunden för långsiktig
              tillväxt, och det säkrar våra välfärdssystem med bibehållna starka
              offentliga finanser.
            </seg>
          </u>
          <u>
            <seg>
              Vägen dit går via ett dynamiskt näringsliv. Det måste bli mer
              lönsamt att starta och driva företag i Sverige. Ett bra entreprenörs-
              och företagarklimat i hela landet är också nödvändigt för att
              svensk ekonomi ska kunna växa och vara livskraftig.
            </seg>
          </u>
          <u>
            <seg>
              Regeringens handlingsprogram mottogs väl av EU-kommissionen och
              de övriga medlemsländerna i rådet. Kommissionen skrev i sin bedömning
              att Sverige gör goda framsteg i genomförandet av Lissabonstrategin.
              Kommissionen framhöll regeringens åtgärder för att göra det mer
              lönsamt att arbeta och enklare och mer lönsamt att driva företag
              som styrkor i programmet. Insatser och åtgärder i Sverige för
              att främja en mer hållbar energianvändning hör till de bästa i
              Europa, enligt kommissionen.
            </seg>
          </u>
          <u>
            <seg>
              Kommissionen valde att inte ge Sverige några formella rekommendationer.
              Man underströk vikten av att Sverige fortsätter på den inslagna
              vägen och vidtar ytterligare åtgärder för att öka arbetskraftsutbudet
              och stärka konkurrensen. Regeringen delar fullt ut denna bedömning.
            </seg>
          </u>
          <u>
            <seg>
              Arbetslösheten är nu nere under 4 procent. Det är mer än 1 procent
              lägre än för ett år sedan. Trots detta återstår saker att göra
              för att Sverige ska vara ett land där alla som vill och kan ska
              ha ett jobb och där människor inte kvarstår i passivitet utan
              deras förmåga tas till vara.
            </seg>
          </u>
          <u>
            <seg>
              I regeringens uppföljningsrapport för 2007 som presenterades
              i oktober det är den vi debatterar här i dag redovisas nästa steg
              i regeringens politik för långsiktigt hållbar tillväxt och varaktig
              sysselsättning i Sverige.
            </seg>
          </u>
          <u>
            <seg>
              Utgångspunkten för regeringens politik är att stärka arbetslinjen.
              För att uppnå det står bättre matchning på arbetsmarknaden i fokus.
              Resurser satsas på dem som befinner sig långt från arbetsmarknaden.
              Vägar och drivkrafter till arbete stärks. Hit hör bland annat
              andra steget i jobbskatteavdraget och förstärkt arbetslinje i
              arbetslöshetsförsäkringen.
            </seg>
          </u>
          <u>
            <seg>
              Regeringen genomför ett reformpaket för att minska ungdomsarbetslösheten,
              öka efterfrågan på ungas arbetskraft och stärka deras möjligheter
              till utbildning och arbete. I det ingår jobbgarantin för unga,
              sänkt arbetsgivaravgift för personer under 25 år, satsningar på
              gymnasieskolan, lärlings- och yrkesutbildning med mera.
            </seg>
          </u>
          <u>
            <seg>
              Regeringen genomför också en rad åtgärder för att skapa fler
              vägar från sjukfrånvaro tillbaka till arbete. En rehabiliteringskedja
              med fasta hållpunkter för prövning av arbetsförmågan införs och
              förmånsreglerna förtydligas.
            </seg>
          </u>
          <u>
            <seg>
              Möjligheter för personer med sjukersättning att pröva sin arbetsförmåga
              förstärks och stödet till sjukskrivna att återvända till arbetsmarknaden
              förbättras. En rehabiliteringsgaranti införs, och företagshälsovården
              förbättras och utvecklas.
            </seg>
          </u>
          <u>
            <seg>
              Flertalet av de reformer som genomförs kommer också att öka invandrarnas
              möjligheter på arbetsmarknaden. Det gäller främst jobbavdraget,
              införandet av instegsjobb och nystartsjobb, jobb- och utvecklingsgarantin
              samt jobbgarantin för ungdomar. Satsningar görs också på yrkesbedömning
              och kompletterande högskoleutbildning.
            </seg>
          </u>
          <u>
            <seg>
              Detta har gett resultat. År 2006 gick inte ens vart fjärde nytt
              jobb till personer med utländsk bakgrund. Arbetsförmedlingens
              prognoser visar på att i år kommer hälften av alla nya jobb att
              gå till just denna grupp. Det innebär att vi är på god väg att
              bryta det utanförskap som så många har suttit fast i.
            </seg>
          </u>
          <u>
            <seg>
              Varaktig sysselsättning och ett stigande välstånd skapas genom
              ett bra företagarklimat och ett bra innovationsklimat i hela landet.
              Tillsammans med satsningar på utbildning och forskning av hög
              kvalitet lägger det grunden för ekonomisk tillväxt i hela Sverige
              i en allt hårdare global konkurrens.
            </seg>
          </u>
          <u>
            <seg>
              Regeringens arbete med att göra det mer lönsamt att driva företag
              och enklare att anställa fortsätter. Arbetet med att uppnå målet
              att minska den administrativa bördan och kostnaderna med minst
              25 procent till 2010 intensifieras. Särskilda insatser görs för
              att öka företagandet bland kvinnor och personer med utländsk bakgrund.
            </seg>
          </u>
          <u>
            <seg>
              Regeringen arbetar brett med åtgärder för att förbättra konkurrensläget
              och öppna för fler aktörer, inte minst små företag. För att underlätta
              företagens kapitalbildning har förmögenhetsskatten avskaffats.
              Skattesystemet ska i större utsträckning främja entreprenörskap
              bland annat genom skattereduktioner i tjänstesektorn. Redovisningen
              av moms underlättas för små företag.
            </seg>
          </u>
          <u>
            <seg>
              Ett samlat grepp om miljöfrågan är nödvändigt. Det är en viktig
              del i regeringens arbete, inte bara med Lissabonstrategin utan
              i det dagliga arbetet. Jag vänder mig emot beskrivningen att regeringen
              inte har insett att det pågår en klimatdiskussion. Just i dag
              är det väl mer påtagligt än någonsin att det pågår en klimatdiskussion
              i det här landet. Regeringen är mycket engagerad i den.
            </seg>
          </u>
          <u>
            <seg>
              Vi prioriterar åtgärder som minskar utsläppen av koldioxid och
              andra klimatpåverkande gaser. Vi har en kommission för hållbar
              utveckling. Den leds av statsministern själv. Vi har en parlamentarisk
              klimatberedning som gör en översyn av den svenska klimatpolitiken.
              Det ska resultera i en klimatproposition under året.
            </seg>
          </u>
          <u>
            <seg>
              Regeringen arbetar också målmedvetet med att försöka förena miljö-
              och näringspolitik. Ekonomiska styrmedel och offentligt finansierad
              forskning har bidragit till att Sverige på många områden är världsledande
              inom miljö- och energiteknik. Det stärker svensk konkurrenskraft.
              Det bidrar till nya jobb och en stark ekonomi och mångdubblar
              miljönyttan av svensk miljöteknik.
            </seg>
          </u>
          <u>
            <seg>
              Glädjande nog konstaterar kommissionen även i den senaste bedömningen
              att Sveriges genomförande av Lissabonstrategin gör att vi gör
              mycket bra ifrån oss och att politiken bör fortsätta i samma riktning.
            </seg>
          </u>
          <u>
            <seg>
              Herr talman! Låt mig avsluta med att säga några ord om Lissabonstrategin
              för den kommande treårsperioden. Regeringen prioriterar det här
              arbetet högt. Lissabonstrategin är, som flera talare har sagt,
              EU:s gemensamma verktyg för att vi ska kunna rusta oss för de
              gemensamma utmaningarna i dag och i framtiden. Det är ett arbete
              som visar på det mervärde som finns i att vi tillsammans skapar
              bättre förutsättningar för att ta till vara globaliseringens möjligheter,
              men också tackla de problem vi står inför med klimat- och miljöhot
              och en åldrande befolkning. Det är en strategi som respekterar
              roll och kompetensfördelningen mellan EU och medlemsstaterna.
            </seg>
          </u>
          <u>
            <seg>
              Där det behövs en gemensam lagstiftning ska vi verka för ett
              väl fungerande regelverk som underlättar för individer och företag
              att verka på den inre marknaden. Där det råder nationell kompetens
              jobbar vi mot gemensamma mål och intentioner och lär av varandras
              erfarenheter, både de goda och de mindre goda. Det är hela poängen
              med Lissabonstrategin.
            </seg>
          </u>
          <u>
            <seg>
              I det Lissabonpaket som kommissionen presenterade före jul inför
              vårtoppmötet i mars som ska anta detta föreslår kommissionen oförändrade
              riktlinjer för genomförande av strategin under den återstående
              treårsperioden. Det är bra. Det skapar förutsättningar för ett
              långsiktigt reformarbete i medlemsländerna och underlättar möjligheten
              att bättre involvera aktörer på alla nivåer.
            </seg>
          </u>
          <u>
            <seg>
              Det är viktigt att vi inte hemfaller åt långdragna diskussioner
              om hur formuleringarna i riktlinjerna ska utformas utan i stället
              lägger all kraft på att genomföra den hemläxa vi alla har satt
              upp som mål att genomföra.
            </seg>
          </u>
          <note type="speaker">
            Anf. 14 PER BOLUND (mp) replik:
          </note>
          <u>
            <seg>
              Herr talman! Jag välkomnar att regeringen, enligt Cecilia Malmström,
              har insett klimatfrågans vikt. Det är ett bra första steg. Man
              brukar säga att man först måste komma till insikt för att sedan
              gå till handling. Jag kan bara konstatera av handlingsprogrammet
              att så långt som till handling har inte regeringen kommit ännu.
              Det är först när orden omsätts i handling som det blir en konkret
              effekt på klimatfrågan.
            </seg>
          </u>
          <u>
            <seg>
              Jag oroas lite av den inställning som Cecilia Malmström ger uttryck
              för, nämligen att det först måste till ekonomiska framsteg för
              att man sedan ska kunna vidta klimatåtgärder. Det kan lite förklara
              logiken i regeringens hantering. Man tycker att Sverige inte har
              haft tillräckligt god ekonomi för att vidta klimatåtgärder tidigare.
              Jag delar absolut inte den bedömningen. Det finns väldigt stora
              möjligheter att vidta klimatåtgärder. De behöver inte kosta pengar.
              De kan till och med vara lönsamma i många fall.
            </seg>
          </u>
          <u>
            <seg>
              Vi vet att hela världen måste röra sig åt det hållet och gå mot
              en mer kolsnål ekonomi. De som går före och tar fram tekniken
              för det är de som kommer att skörda frukterna av det. De kommer
              att kunna exportera den tekniken till andra länder. Av den anledningen
              är det väldigt oroande att regeringen är så passiv i den här frågan.
            </seg>
          </u>
          <u>
            <seg>
              Vi har sett rapport efter rapport som har slagit fast klimatfrågans
              allvar. Klimat- och sårbarhetsutredningen här i Sverige har konstaterat
              att klimatfrågan kommer att få dramatiska konsekvenser här i Sverige.
              Försvarsberedningen har konstaterat att klimatfrågan är det största
              säkerhetspolitiska hotet mot Sverige.
            </seg>
          </u>
          <u>
            <seg>
              Jag är allvarligt oroad inför Sveriges ordförandeskap 2009. Man
              har från regeringens sida sagt att klimat- och miljöfrågorna ska
              vara högt prioriterade, men man verkar inte inse att vägen fram
              till ordförandeskapet kommer att vara avgörande för hur väl man
              lyckas med det. Att bara prata vackert kommer inte att ge något
              förtroende hos de andra medlemsstaterna. Det kommer inte att göra
              att de är beredda att ta på sig stora åtaganden.
            </seg>
          </u>
          <u>
            <seg>
              Jag vill fråga ministern om man kan räkna med mer skarpa åtgärder
              i nästa års handlingsprogram eftersom de helt saknas i det här
              årets.
            </seg>
          </u>
          <note type="speaker">
            Anf. 15 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Jag förstår att Miljöpartiet på många sätt känner
              sig uppgivet över att alla partier i dag pratar så mycket om miljön.
              Jag tycker att man i stället borde vara glad över att miljöfrågorna
              har en så framträdande plats i debatten, både i Sverige och internationellt,
              och att vi alla har så mycket underlag och kunskap om de enorma
              utmaningar och hot vi står inför så att ingen är handlingsförlamad.
            </seg>
          </u>
          <u>
            <seg>
              Jag tycker att vi gör ganska mycket både inom ramen för Lissabonstrategin
              och inom ramen för det dagliga klimat- och miljöarbetet. Sverige
              är i dag på många sätt ledande när det gäller miljöexport. Vi
              försöker främja det på många sätt. Vi försöker hitta en kombination
              att använda marknadsekonomi, styrmedel och forskning för att stärka
              den gröna dimensionen inom tillväxten och näringslivet. Vi för
              också en mycket omfattande dialog med svenskt näringsliv om hur
              det ska kunna öka. Det finns otroligt mycket idéer och vilja att
              vara ledande.
            </seg>
          </u>
          <u>
            <seg>
              Vi har en klimatmiljard som satsas just på forskning och olika
              typer av energieffektivitet. Vi ska alldeles snart tillsätta en
              delegation för hållbara städer där man ska diskutera hållbarhetsfrågorna
              ur ett stadsperspektiv. Vi har en klimatberedning. Det kommer
              en klimatproposition senare i år. Vi har vår kommission för hållbar
              utveckling där årets tema är just klimat. Vi diskuterar de här
              frågorna. Vi har en miljöbilspremie. Vi håller på att ta fram
              en handlingsplan för hur man ska kunna stärka miljödimensionen
              i den offentliga upphandlingen till exempel. Vi gör redan väldigt
              mycket.
            </seg>
          </u>
          <u>
            <seg>
              Som Per Bolund var inne på kommer miljö-, klimat- och energifrågorna
              att spela en mycket stor roll under det svenska ordförandeskapet.
              Jag delar helt bedömningen att vi inte kan börja med dem då. De
              ska prägla det arbete vi gör hela tiden. Det gör de också. De
              har redan en mycket stor plats i Sveriges EU-arbete. De kommer
              att ha en mycket stor plats i det 18-månadersprogram där vi tillsammans
              med Tjeckien och Frankrike ska jobba för de här frågorna så att
              vi förhoppningsvis kan komma till viktiga beslut inte minst när
              det gäller post Kyoto i december 2009.
            </seg>
          </u>
          <note type="speaker">
            Anf. 16 PER BOLUND (mp) replik:
          </note>
          <u>
            <seg>
              Herr talman! Problemet är att halva mandatperioden snart har
              gått och det har kommit fram alldeles för lite åtgärder på klimatområdet.
              Det är helt uppenbart för alla externa bedömare att det är så.
              Man är inte i närheten av tillräckligt stringenta åtgärder för
              att vi ska vara en positivt bidragande kraft inom EU eller internationellt.
            </seg>
          </u>
          <u>
            <seg>
              Regeringen har ju lagt stor tonvikt vid att det är internationellt
              man ska arbeta med klimatfrågan. Uppenbarligen innebär det för
              regeringens del att man abdikerar från åtgärder inom Sverige.
              Än så länge har vi inte fått tillnärmelsevis det som skulle behövas.
            </seg>
          </u>
          <u>
            <seg>
              Man blir ännu mer oroad när man ser att det inte bara är så att
              regeringen inte vidtar åtgärder, utan man motverkar åtgärder aktivt.
              När regeringen har varit i Bryssel och förhandlat fram energipaket
              och klimatpaket har man väldigt stora ord och säger att det är
              ett stort steg för klimatet. När det ska genomföras i praktiken,
              när åtgärderna ska sorteras ned på nationsnivå, säger inte regeringen
              tack, vi vill gärna göra det här. Man åker till Bryssel och försöker
              förhandla ned sina åtaganden. Man åker dit och försöker att få
              Sveriges åtaganden på klimatområdet att bli mindre. Vi ska inte
              göra så mycket. Vi kräver att andra ska göra mer.
            </seg>
          </u>
          <u>
            <seg>
              På vilket sätt är det att vara en ledare inför Sveriges ordförandeskap
              2009? Det innebär ju att de andra länderna kommer att se på Sverige
              som ett land som går bakåt i klimatfrågan snarare än framåt. Jag
              hävdar bestämt att det kommer att göra att vi inte har något initiativ
              i Sveriges ordförandeskap. Det oroar mig väldigt mycket.
            </seg>
          </u>
          <u>
            <seg>
              Jag vill specifikt fråga ministern. Hur ser ministern på att
              Sverige ligger i topp på många av de ekonomiska indikatorer som
              finns inom handlingsprogrammet och Lissabonstrategin? Det är positivt
              att de gör det.
            </seg>
          </u>
          <u>
            <seg>
              Om man däremot tittar på de miljömässiga indikatorerna ligger
              Sverige inte i topp i fråga om någon av dem. Indikerar inte det
              på något sätt att Sverige har gjort för lite än så länge på klimatområdet?
              Indikerar inte det att regeringen måste skärpa sitt arbete, så
              att vi kommer i topp även på dessa områden? Det är först när vi
              ligger i topp som vi kan leda andra nationer under ordförandeskapet
              2009.
            </seg>
          </u>
          <note type="speaker">
            Anf. 17 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Sverige är ledande på många sätt redan i dag inom
              Europa och i världen, men vi kan bli mycket bättre. Det finns
              naturligtvis mycket att göra. Ambitionen är att vi ska ligga i
              topp på alla områden. Det tror jag är en ambition som riksdagen
              kan dela.
            </seg>
          </u>
          <u>
            <seg>
              Jag har också försökt att ge exempel på saker som vi kan göra.
              Vi kan göra en del lokalt, och vi kan göra en del regionalt och
              nationellt. Men de stora miljöproblemen är internationella och
              globala. Och där är EU ett fantastiskt forum för samarbete, ett
              forum som Miljöpartiet vill lämna. Men där har vi möjligheter
              att fatta bindande beslut för 27 länder.
            </seg>
          </u>
          <u>
            <seg>
              Detta arbete kommer precis i dag, om några timmar, att leda till
              att kommissionen presenterar sitt bördefördelningsförslag som
              kommer att leda till en omfattande diskussion. Det är klart att
              Sverige, precis som alla länder, har försökt lägga fram vilka
              förutsättningar som vi har och vad vi tror är våra styrkor och
              svagheter för att genomföra detta. Men vi var pådrivande för att
              det skulle bli bindande, och sedan ville vi gärna se ännu högre
              målsättningar. Det har jag och många andra ministrar redovisat
              i riksdagen flera gånger.
            </seg>
          </u>
          <u>
            <seg>
              Detta kommer att leda till diskussioner under en lång tid med
              riksdagen och internt om hur vi på nationell nivå ska implementera
              de gemensamma åtaganden som vi har gjort. Detta är naturligtvis
              oerhört viktigt, och vi ska göra detta på bästa sätt. Men det
              vore väldigt konstigt om vi inte framförde våra synpunkter inför
              dessa kvoter.
            </seg>
          </u>
          <u>
            <seg>
              Sedan gör vi, som jag sade, en hel del nationellt, och det finns
              också mycket förberett. Utmaningarna är så stora. Vi måste ha
              kunskap, och vi måste ha en gemensam strategi. Det är det som
              man ska försöka lägga fram, dels i den hållbarhetskommission som
              diskuteras, dels i den klimatproposition som kommer senare i år.
              Det pågår nu ett arbete med kunskapinsamlande och en brett förankrad
              diskussion för att man ska kunna slå fast en strategi. Det tror
              jag är mycket bättre än att dutta runt med lite olika åtgärder.
              Det kan man också göra. Men man behöver en sammanhållande strategi
              som kommer i klimatpropositionen.
            </seg>
          </u>
          <u>
            <seg>
              Vi gör alltså väldigt mycket, och jag kan försäkra Per Bolund
              att Sverige bland EU-länderna i mycket ses som en förebild. Men
              vi ska inte nöja oss med det, utan vi har mycket kvar att göra.
              Målsättningen är naturligtvis att vi ska hamna i topp.
            </seg>
          </u>
          <note type="speaker">
            Anf. 18 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! Det är glädjande att höra minister Cecilia Malmström
              säga att regeringen prioriterar arbetet med Lissabonstrategin,
              sysselsättning och tillväxt högt. Jag hoppas att majoriteten i
              riksdagens näringsutskott delar den uppfattningen, alltså vikten
              av att sätta fanan högt i detta arbete. Med tanke på hur många
              debattörer som medverkar i denna viktiga fråga kan man känna en
              viss oro inför detta. Men det är bra att regeringen tycker att
              detta är en viktig fråga.
            </seg>
          </u>
          <u>
            <seg>
              Jag kan ändå inte låta bli att ställa två frågor till ministern.
              Det ska bli enklare att driva företag, och konkurrensen ska stärkas.
              Ministern var också inne på vikten av att satsa på miljö och klimat.
              Hur kan det då komma sig att man inför högre arbetsgivaravgifter
              för de företag som producerar miljöprodukter som gör att vi kan
              förbättra miljön på flera olika sätt, inte minst inom vatten och
              luft? Stärker det deras konkurrenskraft i en värld där globaliseringen
              ökar?
            </seg>
          </u>
          <u>
            <seg>
              När det gäller tjänsteföretagen uppgav Marie Weibull Kornias
              här tidigare att det just nu bara är ett förslag som föreligger
              när det gäller sänkta arbetsgivaravgifter för vissa tjänsteföretag.
              Detta skapar en osäkerhet bland de företag som finns inom dessa
              olika branscher. På vilket sätt ökar det långsiktigt konkurrenskraften
              och tillväxten om man som företagare har denna otrygghet?
            </seg>
          </u>
          <note type="speaker">
            Anf. 19 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Jag är glad över Carina Adolfsson Elgestams engagemang
              i Lissabonprocessen eftersom detta är viktigt. Som tidigare debattör
              sade kanske Lissabonstrategin inte är någon kioskvältare, men
              den innehåller moment som är viktiga för svensk ekonomi och välfärd
              men också för Europa.
            </seg>
          </u>
          <u>
            <seg>
              Att stärka vår konkurrenskraft är naturligtvis en viktig fråga.
              I fråga om detta sade kommissionen att vi behöver göra lite mer.
              Vi satsar på stora investeringar i till exempel forskning. Vi
              försöker stötta företag, och vi för en regelbunden dialog med
              svenskt näringsliv om hur vi kan öka detta och för att finna en
              långsiktig strategi för hur vi ska kunna öka exportandelen. Exportrådet
              och flera andra aktörer tittar just nu på hur vi ska kunna arbeta
              nationellt för att främja svensk export, inte minst på miljöområdet,
              men också hur vi ska arbeta internationellt för att ta bort fler
              hinder. Där är Sverige pådrivande. Vi öppnar också för konkurrens
              inom vård och omsorg.
            </seg>
          </u>
          <u>
            <seg>
              Det förs en stor diskussion på miljöområdet med svenskt näringsliv
              om klimatfrågan. Vi har kommit långt, men vi kan göra mycket mer,
              i fråga om hur vi ska kunna stärka denna andel, dels för att uppfylla
              våra internationella åtaganden, som diskuterades i tidigare inlägg,
              dels för att kunna stärka vår exportandel på detta område.
            </seg>
          </u>
          <u>
            <seg>
              Tjänstesektorn är det område som växer och expanderar mest i
              ekonomin både i Europa och i Sverige. Därför har vi satsat extra
              mycket på att underlätta anställning och underlätta tillväxt i
              företagen på detta område. Då blir det denna typ av svåra gränsdragningar.
              Den förra socialdemokratiska regeringen hade differentierade momssatser
              i fråga om take away -mat och restaurangmat. Det blir en del svåra
              gränsdragningar som ska göras. Men det är ett sätt att försöka
              stimulera tjänstesektorn ytterligare. I kombination med tjänstedirektivet
              som snart träder i kraft och där man undanröjer en hel del hinder
              tror vi att detta kommer att spela en väldigt stor roll för svensk
              ekonomi.
            </seg>
          </u>
          <note type="speaker">
            Anf. 20 CARINA ADOLFSSON ELGESTAM (s) replik:
          </note>
          <u>
            <seg>
              Herr talman! I en tid då vi ska satsa på miljö och klimat väljer
              regeringen att höja arbetsgivaravgiften för miljöteknikföretag
              och väljer att satsa på att sänka arbetsgivaravgiften för vissa
              tjänsteföretag som växer starkt, vilket ministern redogör för
              här. Man kan fundera på detta med ökad konkurrenskraft utifrån
              de satsningar som man gör och samtidigt fundera på konkurrensneutralitet
              och hur detta slår och hur det blir sjysta spelregler och minskat
              regelkrångel för företagen. Blir det minskat regelkrångel för
              företagen om ett besök hos sjukgymnasten för att öka välbefinnandet
              ger en låg arbetsgivaravgift, medan ett besök hos samma sjukgymnast
              av medicinska skäl ger en höjd arbetsgivaravgift? Blir det då
              minskat regelkrångel för tjänsteföretaget? Det är lite svårt att
              se helheten i detta perspektiv.
            </seg>
          </u>
          <u>
            <seg>
              Man kan ta våra olika restauranger som exempel. Det finns ju
              olika storlekar på restauranger. Den svenska hamburgerkedjan Max
              äger själv sina restauranger. Varför ska de behöva betala högre
              arbetsgivaravgifter, medan McDonalds och Burger King, som bara
              delvis äger sina restauranger och är franchisingföretag, ska få
              sänkta arbetsgivaravgifter och konkurrera på samma marknad? Är
              det sjysta och konkurrensneutrala villkor? Ökar det tillväxten
              och konkurrenskraften?
            </seg>
          </u>
          <u>
            <seg>
              Om man nu har 249 anställda och har behov av att anställa den
              250:e, hur blir det då? Vad kostar det företaget att anställa
              denna 250:e person?
            </seg>
          </u>
          <note type="speaker">
            Anf. 21 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Tjänstesektorn är viktig. Det är en viktig prioritering
              för Sveriges regering och för hela Europa att vidareutveckla tjänstesektorn
              och att undanröja hinder och se till att det blir lättare att
              anställa. Det är också den dominerande delen av svensk ekonomi,
              och den växer. Vi ser också resultat, och det skapas jobb och
              tillväxt där, och det är väldigt bra. Det ska vi fortsätta med.
            </seg>
          </u>
          <u>
            <seg>
              Det är likaså en väldigt viktig ambition för oss och för alla
              EU-länder att förenkla för företagande. Det är ett arbete som
              pågår. Det är ett svårt arbete, men det är ett arbete som pågår.
              Det är naturligtvis viktigt. Vi har genomfört en mängd sådana
              åtgärder för företagande.
            </seg>
          </u>
          <u>
            <seg>
              Det är hela tiden fråga om svåra avgränsningar när det gäller
              att stimulera tjänstesektorn. Det finns dels svenska regelverk,
              dels europeiska regelverk. Det krävs avgränsningar. Beträffande
              momssatser, något som också den förra regeringen arbetade med,
              får man hela tiden göra gränsdragningar.
            </seg>
          </u>
          <u>
            <seg>
              När man tar sådana exempel som de som Carina Adolfsson Elgestam
              tar upp kan det låta absurt, men det finns en logik bakom det
              hela. Jag både tror och är övertygad om dessutom visar statistiken
              hittills på detta att det faktiskt ger resultat. Det kommer vi
              att se.
            </seg>
          </u>
          <u>
            <seg>
              Sedan får man naturligtvis hela tiden hålla ögonen på detta om
              det slår fel på något sätt eller om det behövs modifieringar eller
              andra justeringar. Vi följer detta mycket noga. Hittills verkar
              det fungera bra. Vi kommer att fortsätta i den här riktningen.
            </seg>
          </u>
          <note type="speaker">
            Anf. 22 KENT PERSSON (v) replik:
          </note>
          <u>
            <seg>
              Herr talman! Jag måste tillstå att Cecilia Malmström visar ett
              stort engagemang i EU-frågor, inte minst gäller det handlingsprogrammet.
              Är det någonstans vi och regeringen lyckats väldigt väl är det
              i den dialog som lett fram till regeringens skrivelse. Men jag
              instämmer inte i innehållet i den och håller inte heller med om
              effekterna. Ett engagemang har dock funnits. Kanske är vi även
              där bäst i klassen.
            </seg>
          </u>
          <u>
            <seg>
              Jag skulle vilja göra några kommentarer till Cecilia Malmströms
              anförande. Du pratar väldigt mycket om utanförskap och om hur
              regeringen jobbar för att minska det. Jag har svårt att förstå
              logiken i detta när ni samtidigt sänker ersättningar och försämrar
              försäkringssystemet. På vilket sätt minskar man då utanförskapet,
              och var finns den sociala aspekten i det som är ett av de ben
              som Lissabonstrategin faktiskt står på?
            </seg>
          </u>
          <u>
            <seg>
              Sett till effekterna av politiken kan vi konstatera att det i
              dag finns fler långtidsarbetslösa ungdomar än det fanns 2006.
              Är också det en effekt när det gäller att bekämpa utanförskapet?
            </seg>
          </u>
          <u>
            <seg>
              I tisdags hade Europaparlamentet sin första session. På det mötet
              fattades en rad beslut. Ett av dem rör det goda arbetet, arbetsmiljön
              på arbetsplatserna. I det beslutet säger man att det behövs en
              upprustning av arbetsmiljön på arbetsplatserna i Europa. Antalet
              arbetsmiljöinspektörer behöver öka. Man talar om ungefär en arbetsmiljöinspektör
              per 10 000 arbetstagare som en riktlinje. Här kan vi se att Sveriges
              politik går precis tvärtemot det med 0,7 arbetsmiljöinspektörer
              per 10 000 arbetstagare och neddragningar på Arbetsmiljöverket.
            </seg>
          </u>
          <note type="speaker">
            Anf. 23 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Jag delar, som sagt, Kent Perssons engagemang i
              de här frågorna och tycker att det är roligt att utskottet tar
              upp detta. Jag hade gärna sett att fler engagerade sig. Även om
              vi har lite olika infallsvinklar är det mycket viktiga frågor
              som vi diskuterar. Jag är tacksam för att jag har fått komma hit
              i dag.
            </seg>
          </u>
          <u>
            <seg>
              Utanförskapet är det största problemet som vi stått inför. Alltför
              många människor har inte haft ett jobb att gå till. Alltför många
              människor har inte känt sig behövda. Alltför många människor har
              inte känt att de har en plats, en uppgift att fylla.
            </seg>
          </u>
          <u>
            <seg>
              Att långsamt bryta detta utanförskap är regeringens övergripande
              mål. Vi går åt rätt håll, men fortfarande finns det en hel del
              att göra. Tack och lov återstår två och ett halvt år av mandatperioden!
            </seg>
          </u>
          <u>
            <seg>
              Faktum är att fler människor än någonsin nu har ett jobb att
              gå till. Sverige håller på att bli ett mycket rättvisare samhälle
              just därför att allt fler människor kan gå till jobbet och ha
              en möjlighet att göra rätt för sig. Ett utanförskap får så många
              negativa konsekvenser i övrigt i samhället.
            </seg>
          </u>
          <u>
            <seg>
              Det här är vår viktigaste uppgift. Det är därför vi har blivit
              valda av svenska folket. Därför måste man göra det lönsamt att
              arbeta. Det ska alltid vara lönsamt att arbeta. Det ska finnas
              försäkringar, det ska finnas trygghet och det ska finnas ett välfärdssystem
              för oss alla. Men det ska alltid vara mest lönsamt att arbeta
              och att gå tillbaka till arbete.
            </seg>
          </u>
          <u>
            <seg>
              Det är det som vi uppfattar att vi fått väljarnas mandat att
              åstadkomma. Det är också detta som vi kommer att fortsätta att
              arbeta för just för att bryta utanförskapet och ge fler människor
              chansen att komma tillbaka till arbetslivet eller att komma in
              i det om de aldrig varit där.
            </seg>
          </u>
          <u>
            <seg>
              Statistiken visar att vi är på god väg; siffrorna är väldigt
              positiva. Det tycker jag att Kent Persson borde glädjas åt.
            </seg>
          </u>
          <note type="speaker">
            Anf. 24 KENT PERSSON (v) replik:
          </note>
          <u>
            <seg>
              Herr talman! Givetvis ska det vara lönsamt att arbeta, och givetvis
              ska vi ha ett samhälle där vi även kan göra satsningar som gör
              att fler kommer i arbete.
            </seg>
          </u>
          <u>
            <seg>
              Vi har en politik för den offentliga sektorn som skulle behöva
              utvecklas betydligt mer. Men om det görs genom försämringar för
              arbetstagare och sjuka får vi i stället en social otrygghet. En
              viktig hörnpunkt i Lissabonstrategin är ju detta med social sammanhållning
              och social trygghet för människor både för dem som finns utanför
              arbetsmarknaden och för dem som finns på arbetsmarknaden.
            </seg>
          </u>
          <u>
            <seg>
              Vidare konstaterar jag att ni inte med ett enda ord nämner de
              neddragningar som har skett på Arbetsmiljöverket i Sverige. Där
              går EU-parlamentet i rakt motsatt riktning. De ser att det behövs
              en förstärkning för att det ska gå att leva upp till det goda
              arbetet som omfattar samtliga .
            </seg>
          </u>
          <u>
            <seg>
              Det är just det som är så allvarligt. Arbetsplatsolyckorna drabbar
              framför allt dem som har otrygga anställningar. Det gäller då
              deltidsarbetslösa med lågproduktiva arbeten. Det är där vi har
              de stora arbetsplatsolyckorna runt om i Europa. Men regeringen
              väljer att dra ned på sådana satsningar. Det är väldigt allvarligt.
              Det skapar inte det goda arbetet, och det skapar inte den sociala
              sammanhållning som behövs för att kunna utveckla Europa så som
              man säger i Lissabonstrategin.
            </seg>
          </u>
          <note type="speaker">
            Anf. 25 Statsrådet CECILIA MALMSTRÖM (fp) replik:
          </note>
          <u>
            <seg>
              Herr talman! Det bästa man kan göra för att skapa det goda samhället
              måste vara att se till att alla människor som kan och vill har
              en möjlighet att arbeta, att göra rätt för sig. Att kunna få en
              plats, att få arbetskamrater och att få ett sammanhang är bra
              för integrationen. Det är också bra för den enskilde och för samhällsekonomin.
              Vi har då fler människor som betalar skatt. Därigenom har vi en
              större kaka att fördela. I dag pekar alla de siffrorna åt rätt
              håll.
            </seg>
          </u>
          <u>
            <seg>
              Vi har en hel del kvar att göra så är det absolut men det är
              väldigt tydligt att det går mot ett minskat utanförskap. Därigenom
              har vi bättre förutsättningar att lyckas med integrationsfrågor
              och annat. Detta om något är väl det goda samhället. Att siffrorna
              ser så bra ut tycker jag att vi tillsammans kan glädjas åt.
            </seg>
          </u>
          <u>
            <seg>
              Jag har inte läst den rapport från Europaparlamentet som Kent
              Persson hänvisar till så jag får väl göra det. Sedan får vi återkomma
              till den diskussionen vid ett annat tillfälle. Det ryms ju inte
              direkt inom Lissabonstrategins ramar, även om det naturligtvis
              finns en nära koppling.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Ändrade regler om gallring av åtalsunderlåtelse för unga
            lagöverträdare
          </note>
          <note>
            Föredrogs
          </note>
          <note type="speaker">
            Anf. 26 KERSTIN HAGLÖ (s):
          </note>
          <u>
            <seg>
              Herr talman! I dag ska vi debattera ett betänkande med utgångspunkt
              i den proposition där det föreslås att en uppgift om åtalsunderlåtelse
              för personer som är under 18 år vid tidpunkten för brottet ska
              gallras ur belastningsregistret tre år efter beslutet i stället
              för som i dag tio år efter beslutet.
            </seg>
          </u>
          <u>
            <seg>
              Ändrade regler om gallring när det gäller åtalsunderlåtelse för
              unga lagöverträdare är ett bra förslag från regeringen. Det bygger
              i allt väsentligt på förslaget i utredningen Ingripanden mot unga
              lagöverträdare som lades fram 2004 och där det första steget var
              det som beslutades redan våren 2006 om ungdomstjänst som en ny
              påföljd för ungdomar under 18 år, en särskilt kvalificerad kontaktperson
              för att motverka risken för narkotikamissbruk eller kriminalitet
              samt medling som nu från och med den 1 januari ska finnas tillgänglig
              i hela landet för dem som begår brott och som är under 21 år.
            </seg>
          </u>
          <u>
            <seg>
              Men vi vill gå ett steg längre när det gäller gallringen i brottsregistret.
              Vår utgångspunkt är justitiekanslerns synpunkter om att det innebär
              alltför stora tröskeleffekter då brott som leder till åtalsunderlåtelse
              och som begåtts efter 18 års ålder fortfarande ska finnas i belastningsregistret
              i tio år.
            </seg>
          </u>
          <u>
            <seg>
              Därför tycker vi att regeringen snarast bör återkomma med ett
              lagförslag som innebär att uppgifter om åtalsunderlåtelse för
              en person som begått brott efter 18 års ålder men före 21 års
              ålder bör gallras efter fem år.
            </seg>
          </u>
          <u>
            <seg>
              Det vore också lämpligt att regeringen i detta sammanhang lät
              utreda möjligheter för tidigare gallring av också andra brott
              som finns i belastningsregistret för unga lagöverträdare. Exempelvis
              är det i dag så att uppgifter om ungdomstjänst gallras tio år
              efter domen eller beslutet, medan uppgifter om böter gallras efter
              fem år. Det är två vanliga straff för ungdomar som begår brott
              men olika tid i belastningsregistret. Det kan inte vara meningen
              att det ska skilja mellan personer när förutsättningarna i övrigt
              är så lika.
            </seg>
          </u>
          <u>
            <seg>
              Vi vet att anteckningar i belastningsregistret får långtgående
              konsekvenser för unga som vid något tillfälle gjort sig skyldiga
              till brott, till exempel snatteri, som lett till åtalsunderlåtelse.
              Det innebär svårigheter att få jobb som man söker då vi vet att
              allt fler arbetsgivare begär att du ska lämna utdrag ur belastningsregistret.
              Det blir svårigheter att få körkort beviljat med mera.
            </seg>
          </u>
          <u>
            <seg>
              Därför står vi socialdemokrater bakom reservationerna 1 och 2.
            </seg>
          </u>
          <u>
            <seg>
              Herr talman! Det känns viktigt att också ta upp frågan om vad
              en åtalsunderlåtelse innebär för den unge som begår ett brott.
              Det får inte uppfattas som att inget görs från samhällets sida.
              Det finns klara och tydliga regler och lagar.
            </seg>
          </u>
          <u>
            <seg>
              Hanterandet av unga lagöverträdare sker utifrån lagen med särskilda
              bestämmelser om unga lagöverträdare. Dessutom har riksåklagaren
              tagit fram riktlinjer för handläggning av ungdomsärenden bra sådana.
              Den grundläggande bestämmelsen i denna lag vad gäller åtalsunderlåtelse
              är att detta kan ske i stort sett i två huvudfall, nämligen när
              den unge blir föremål för vård eller annan stödåtgärd eller när
              gärningen skett av okynne eller förhastat.
            </seg>
          </u>
          <u>
            <seg>
              Vid bedömningen ska man också ta upp den unges vilja att ersätta
              målsäganden eller på annat sätt gottgöra denna. Som exempel kan
              nämnas att den unge ska visa vilja att delta i medlingen och visa
              att detta är uppriktigt och allvarligt menat från den unges sida.
            </seg>
          </u>
          <u>
            <seg>
              Medling är ett viktigt instrument som nu har getts en starkare
              ställning i rättssystemet. Medlingen har också enligt Brottsförebyggande
              rådets rapport visat sig vara en mycket bra och framkomlig väg.
              Den unge får konfronteras med målsäganden, till exempel butikschefen
              vid snatteri. På så sätt får den unge möta och höra om konsekvenserna
              av sitt handlande. Tillsammans kan de sedan eventuellt besluta
              om ett kontrakt som kan innebära att den unge under viss tid till
              exempel ska hjälpa till med någon syssla i butiken.
            </seg>
          </u>
          <u>
            <seg>
              Samhällets reaktion på unga som begår brott blir tydlig, får
              konsekvenser och kan dessutom leda till något bra inför framtiden.
            </seg>
          </u>
          <u>
            <seg>
              Herr talman! Vad gäller beslut om åtalsunderlåtelse enligt lagen
              om unga lagöverträdare ska den unge underrättas vid ett personligt
              sammanträffande, om ett sådant kan genomföras. I de fall den unge
              uteblir från ett personligt sammanträffande med åklagaren ska
              det klargöras för den unge att det finns möjligheter för åklagaren
              att återkalla sitt beslut om åtalsunderlåtelse och i stället väcka
              åtal.
            </seg>
          </u>
          <u>
            <seg>
              Sammanträffandet mellan den unge och åklagaren ska ske inom två
              veckor efter det att beslut fattats. Vårdnadshavare ska kallas
              till sammanträffandet, och företrädare för socialtjänsten bör
              ges tillfälle att närvara.
            </seg>
          </u>
          <u>
            <seg>
              Vid det personliga sammanträffandet mellan den unge och åklagaren
              ges beslutet muntligt, men det ska också ges i skriftlig form.
              I samtalet ska det klart och tydligt framgå att det är allvarligt
              menat från samhällets sida och vilka konsekvenserna blir om den
              unge återfaller i brott eller på annat sätt missköter sig. Det
              är också viktigt att för den unge tala om betydelsen av att denna
              ska fortsätta följa sina studier och genomgå en överenskommen
              behandling, om sådan finns. Det viktigaste av allt är att åklagaren
              förvissar sig om att den unge förstått innebörden och konsekvenserna
              av meddelad åtalsunderlåtelse.
            </seg>
          </u>
          <u>
            <seg>
              Herr talman! Avslutningsvis: Snabba och tydliga reaktioner och
              att sätta gränser när barn och ungdomar hamnar på glid och ger
              sig in på destruktiva vägar är det största vuxenansvar vi har,
              sätta gränser som kan ge trygghet och som kan göra att det som
              gått snett kan repareras. Därför är det bra att tidigt involvera
              vårdnadshavare och socialtjänst vid åtalsunderlåtelse. Men det
              är också viktigt att vi ger möjligheter till en framtidstro för
              den unge så att det brott som ledde till åtalsunderlåtelse inte
              stoppar möjligheten att gå vidare i livet med drömmar om körkort
              och jobb.
            </seg>
          </u>
          <u>
            <seg>
              Därför är det ett bra förslag som vi nu debatterar, att uppgifter
              om åtalsunderlåtelse gallras ur belastningsregistret efter tre
              år när det gäller unga under 18 år. Men beträffande den 19-åring
              som får ett beslut om åtalsunderlåtelse ska detta finnas i registret
              i tio år. Då kan framtidsvägen bli svår och kanske oframkomlig
              under alltför många år. Det hade varit bra om regeringen tagit
              till sig Justitiekanslerns synpunkter när man ändå skulle förändra
              i lagtexten.
            </seg>
          </u>
          <u>
            <seg>
              Vi som står bakom reservationerna kommer inte att vinna voteringen
              men hoppas att regeringen tänker till och återkommer till riksdagen.
              Ett förslag som möjliggör för våra unga lagöverträdare i åldern
              efter 18 år och upp till 21 år att lämna ett brott som inte ledde
              till åtal bakom sig tidigare än tio år vore önskvärt.
            </seg>
          </u>
          <note type="speaker">
            Anf. 27 LENA OLSSON (v):
          </note>
          <u>
            <seg>
              Herr talman! Jag ska passa på att önska kammarens personal en
              god fortsättning på det nya året.
            </seg>
          </u>
          <u>
            <seg>
              Unga som begår brott måste få en andra chans i livet. Brottslighet
              i unga år ska inte ligga en till last alltför länge och hindra
              den unges utveckling och möjligheter att leva ett hederligt liv.
              Det är detta som har sagts vara grundtanken bakom den proposition
              som vi diskuterar i dag. Ändå berör regeringens förslag bara kortare
              tid när det gäller gallring av uppgifter om åtalsunderlåtelse.
              Jag vill säga att jag instämmer i allt Kerstin Haglö från Socialdemokraterna
              sagt i sitt anförande, och därför ska jag försöka fatta mig lite
              kort.
            </seg>
          </u>
          <u>
            <seg>
              Man skulle kunna gallra tidigare ur brottsregistret exempelvis
              uppgifter om fällande domar. Det är här man behöver göra en insats
              för att ge brottsbelastade ungdomar en andra chans. Att rensa
              uppgifter om när man har låtit bli att åtala de unga är i och
              för sig lovvärt och bra från regeringens sida, och vi tillstyrker
              det, men det träffar inte helt rätt och hänger heller inte helt
              ihop med regeringens argumentation.
            </seg>
          </u>
          <u>
            <seg>
              Vänsterpartiet anser att alla uppgifter som finns i brottsregistret
              och som rör gärningar som man kan ha begått som barn, alltså före
              18 års ålder, bör kunna gallras tidigare än efter tio är, som
              är normalt.
            </seg>
          </u>
          <u>
            <seg>
              I remissvaren på förslaget har man bland annat reagerat på att
              det blir för stor tröskeleffekt och det har JK sagt mellan personer
              som är under och dem som är lite över 18 år. Vi har därför föreslagit
              ett mellansteg att uppgifter gällande brott som en person har
              begått före 21 års ålder ska gallras efter fem år.
            </seg>
          </u>
          <u>
            <seg>
              Vi har två reservationer som jag yrkar bifall till, reservationerna
              1 och 2, men jag gör som Kerstin gjorde i sitt anförande och ber
              er som representerar regeringspartierna att tänka några steg till.
              Ni har tagit ett bra steg, men det finns ytterligare att göra
              för en ung människa som har begått ett brott. Vi vet alla i denna
              kammare hur det är, för nog har vi gjort sattyg när vi var små.
              Men man blir äldre och förståndigare. Saker ska inte hänga med
              en i tio år så att man hindras jobb, körkort och så vidare om
              man vill bättra sig. Det kan motverka viljan till att komma ur
              kriminaliteten om man får bestraffningar långt efteråt.
            </seg>
          </u>
          <note type="speaker">
            Anf. 28 MEHMET KAPLAN (mp):
          </note>
          <u>
            <seg>
              Herr talman! När det gäller dagens ämne tror jag att vi ser två
              olika inriktningar på hur man kan hantera unga människor som har
              begått brott. Vi ser två tydliga linjer.
            </seg>
          </u>
          <u>
            <seg>
              Den ena linjen är regeringens och utskottsmajoritetens. De försöker
              men har inte riktigt nått ända fram när det gäller att försöka
              se hur man kan hantera människor som i unga år har begått brott.
            </seg>
          </u>
          <u>
            <seg>
              Den andra linjen är oppositionens linje. Jag håller i allt väsentligt
              med de två tidigare talarna från Socialdemokraterna och Vänsterpartiet
              om att unga lagöverträdare ska få en möjlighet att återanpassa
              sig till det samhällsliv som förhoppningsvis under många årtionden
              ligger framför dem.
            </seg>
          </u>
          <u>
            <seg>
              Herr talman! Jag vill härmed yrka bifall till de två reservationer
              som finns i betänkandet.
            </seg>
          </u>
          <u>
            <seg>
              Jag vill också passa på att ta upp en viktig fråga om unga lagöverträdare.
              När det gäller hur människor börjar sin karriär inom brott är
              det säkert många av oss som har sett dokumentären i SVT:s Uppdrag
              granskning. Den visade hur unga människor redan från att de är
              i yngre tonåren och uppåt börjar hamna i en nedåtgående spiral.
              Själva ångrar de sig faktiskt sedan, som vi fick se i Uppdrag
              granskning, och uttrycker framför allt oro över att ingen reagerade.
              När man säger ingen är det nog inte polisen eller de rättsvårdande
              myndigheterna som menas utan snarare de sociala myndigheterna,
              lärare men också föräldrar.
            </seg>
          </u>
          <u>
            <seg>
              När vi tittar på den utveckling som har varit inom detta område
              ser vi att det tjänar ingenting till att stigmatisera människor
              och att den stämpel som man får redan i unga år, mycket unga år,
              följer med i upp till tio år. Det är därför Miljöpartiets inställning
              att innehållet i de två reservationer som finns är det rätta och
              att man måste pröva det.
            </seg>
          </u>
          <u>
            <seg>
              Regeringen och utskottsmajoriteten vill något, men jag tycker
              inte att man når ända fram. Det ska bli intressant att, utöver
              den text som finns i materialet, lyssna på varför man inte tar
              steget fullt ut och ger unga lagöverträdare som har bestämt sig
              för att inte begå fler brott en andra chans.
            </seg>
          </u>
          <note type="speaker">
            Anf. 29 CAMILLA LINDBERG (fp):
          </note>
          <u>
            <seg>
              Herr talman! I propositionen föreslås, som har framkommit, ändringar
              i reglerna om gallring av åtalsunderlåtelse i lagen om belastningsregister
              ganska krångligt. Jag kanske ska underlätta debatten något genom
              att använda ordet straffvarning i stället för åtalsunderlåtelse,
              om det nu mot förmodan är någon utifrån som lyssnar på denna debatt.
            </seg>
          </u>
          <u>
            <seg>
              Vad straffvarning handlar om är att åklagaren väljer att låta
              bli att åtala därför att han tycker att själva brottsutredningen
              och risken för straff har blivit en tillräckligt allvarlig varning
              för den unge som begått brott.
            </seg>
          </u>
          <u>
            <seg>
              Kort sagt vill regeringen med denna proposition att uppgifter
              om straffvarning för personer som är under 18 år vid tidpunkten
              för brottet gallras ut ur belastningsregistret redan efter tre
              år och inte som i dag efter tio år. Det finns enligt min mening
              flera goda anledningar att bifalla regeringens önskan i denna
              fråga.
            </seg>
          </u>
          <u>
            <seg>
              Redan i dag särbehandlas unga lagöverträdare, till exempel genom
              särskilda ungdomspåföljder. Genom reglerna kring straffvarning
              för unga finns det stora möjligheter till straffvarning för ungdomar
              som inte tidigare har begått brott. Skälet till detta är att man
              måste ha i åtanke den unges brist på mognad, begränsade erfarenheter
              och särskilda situation.
            </seg>
          </u>
          <u>
            <seg>
              Att som i dag låta denna straffvarning ligga kvar så länge som
              tio år kan nog i många fall upplevas som ganska hårt. Det kan
              försvåra möjligheterna att beviljas körkort, som nämnts, möjligheten
              till utlandsstudier samt att få vissa anställningar. Man bör kort
              sagt ha i åtanke att det kan skapa en hel del problem för en ungdom
              som gjort ett enstaka misstag.
            </seg>
          </u>
          <u>
            <seg>
              Vi bör kanske också lägga till den rent mänskliga och humana
              aspekten, att ge framför allt våra unga en andra chans och inte
              döma dem för hårt. Och, som Lena sade, det är ju flera som har
              begått misstag i sin ungdom.
            </seg>
          </u>
          <u>
            <seg>
              Men det är viktigt att vi inte blundar för risken för fortsatt
              brottslighet. Gallringen sker inte villkorslöst utan bygger på
              att den unga människan menar allvar med att brottsliga handlingar
              hör till det förflutna. Om den unga människan lagförs för ett
              nytt brott inom tre år ska straffvarningen stå kvar i registret.
              Men den som har kommit på rätt köl och levt laglydigt ska inte
              behöva belastas av sin enstaka förseelse längre tid än tre år.
            </seg>
          </u>
          <note>
            Under 2006 var det drygt 4 000 ungdomar under 18 år som meddelades
            straffvarning. De vanligaste brotten var snatteri och stöld men
            även skadegörelse och olovligt brukande.
          </note>
          <u>
            <seg>
              Det är viktigt att poängtera att detta inte på något sätt innebär
              en låt-gå-mentalitet när det gäller unga som begår en brottslig
              handling. Är det något som vi från vuxenvärlden bör vara tydliga
              med är det just att sätta normer och gränser för våra ungdomar.
              Därför känns det extra bra att regeringen samtidigt har tillsatt
              en utredning om att allt fler brott av unga ska utredas och att
              lagen om medling precis har trätt i kraft. Men det är skillnad
              på att sätta gränser och ta ungdomars brott på allvar och att
              sätta krokben för dem som begår ett andra fel.
            </seg>
          </u>
          <u>
            <seg>
              Jag har själv jobbat som gymnasielärare och har en hel del erfarenheter
              av ungdomar som har gjort vissa lagöverträdelser. Man ska aldrig
              förringa ett brott, men för den stora delen ungdomar som begår
              en lagöverträdelse är det faktiskt en engångsföreteelse. Nyfikenheten,
              viljan att revoltera, grupptryck och en längtan efter spänning
              får ibland ungdomar att gå över det tillåtna. Det är inte försvarbart,
              men det är i vissa fall förklarligt.
            </seg>
          </u>
          <u>
            <seg>
              Den stora massan fortsätter inte sin kriminella bana, tack och
              lov. En straffvarning är i många fall den varning som många behöver.
              Men vi är nog alla rörande överens om att ungdomsbrottsligheten
              måste tas på fullaste allvar. Det är också därför som regeringen
              nu har tillsatt en utredning om att fler brott av unga ska utredas,
              för visst finns det en grupp unga som kommer att fortsätta sin
              kriminella bana, och det är vårt, samhällets, uppgift att så tidigt
              som möjligt reagera på och agera utifrån deras handlande.
            </seg>
          </u>
          <u>
            <seg>
              Jag tror däremot inte att det är motiverat att gallra samtliga
              uppgifter som berör unga lagöverträdare i belastningsregistret,
              det vill säga påföljder såsom sluten ungdomsvård eller ungdomstjänst.
              Där finns gallringstiden tio år kvar.
            </seg>
          </u>
          <u>
            <seg>
              Jag anser att regeringens förslag om tidigare gallring av straffvarning
              för unga lagöverträdare är bra och proportionerlig. De negativa
              konsekvenserna av dagens gallringstid står inte i proportion till
              de skäl som finns för att bevara uppgifterna en så lång tid. Med
              detta vill jag yrka bifall till utskottets förslag till beslut
              i dess helhet.
            </seg>
          </u>
          <note type="speaker">
            Anf. 30 HELENA BOUVENG (m):
          </note>
          <u>
            <seg>
              Herr talman! År 2002 sattes Ungdomsbrottsutredningen i sjön,
              2004 var den klar en utredning som renderar nästan 800 sidor och
              spänner över många problemställningar beträffande unga människor
              som begår brott. Det är en läsning att rekommendera.
            </seg>
          </u>
          <u>
            <seg>
              Redan då föreslogs det i denna utredning att gallring ska ske
              efter tre år när åklagare har beslutat om åtalsunderlåtelse eller
              straffvarning, som Camilla diskuterade runt, som man hellre kallar
              denna påföljd. Det är en tanke som jag kan sympatisera med, inte
              minst ur ett brottsofferperspektiv. Men först 2008, med en alliansregering,
              läggs ett sådant förslag fram. Handlingskraft kan då sannerligen
              inte den förra regeringen anklagas för.
            </seg>
          </u>
          <u>
            <seg>
              Vad jag ändå kan förstå är att vi i dag är överens om att förslaget
              är riktigt, att unga människor som under olyckliga omständigheter
              begår ett enstaka brott av karaktär snatteri och stöld inte ska
              få hela sin ungdomstid på väg in i vuxenvärlden förstörd. Att
              detta är möjligt för våra unga beror på just det faktum att under
              denna tid har man inte samma mognad och erfarenhet som kan förväntas
              av någon med flera år på nacken. Dessutom är det trots allt en
              liten del av dessa ungdomar som de facto återfaller i brott.
            </seg>
          </u>
          <u>
            <seg>
              När jag i dag ser att Socialdemokraterna har anslutit sig till
              Vänsterpartiets reservationer kan jag inte annat än höja lite
              grann på ögonbrynen.
            </seg>
          </u>
          <u>
            <seg>
              Under sin regeringstid hade man all tid i världen att lägga fram
              ett förslag om gallring men också, som uppdragsgivare till den
              tillsatta utredningen, att ge direktiv om vad som skulle utredas.
              Jag kan inte se att man i dag ger uttryck för någon av dessa tankegångar
              i denna utredning.
            </seg>
          </u>
          <u>
            <seg>
              Herr talman! Vad gäller förslaget om unga lagöverträdare mellan
              18 och 21 år tycker jag nog att i dagsläget är bedömningen rätt.
              När man fyller 18 år är man enligt lagen både myndig och vuxen,
              vilket innebär att det är rimligt att ställa högre krav för denna
              åldersgrupp. Tröskeleffekten, som Lena Olsson resonerade runt,
              kommer trots allt var du än lägger den. Det kommer vi aldrig ifrån.
            </seg>
          </u>
          <u>
            <seg>
              Däremot finner jag tanken att påföljden ungdomstjänst skulle
              kunna gallras redan efter fem år värd att diskutera. Med en sådan
              tanke skulle också ungdomstjänst och böter, som ofta är alternativen,
              kunna likställas. Som mamma kan jag sympatisera med ungdomstjänst.
              Inte minst efter att ha hört vad Daniel, 17 år, som blev dömd
              för misshandel och fick ungdomstjänst, som han gjorde på Myrorna,
              säger: Det var ett bra straff att få slita lite. Samtalen var
              bra, och jag lärde mig faktiskt lite om mig själv.
            </seg>
          </u>
          <u>
            <seg>
              Som mamma kanske jag gör mitt barn en björntjänst genom att råda
              bötesstraff i stället för ungdomstjänst. I mina ögon finns det
              fler ungdomar än Daniel som skulle må bra av en tid på Myrorna.
              Men står jag som mamma i valet beträffande gallringstiden, som
              faktiskt skiljer dessa olika påföljder åt, kanske valet blir ett
              annat.
            </seg>
          </u>
          <u>
            <seg>
              Herr talman! Problematiken här är att ungdomstjänsten kan dömas
              ut för bagatellartade brott men också för relativt grova brott,
              allvarliga brott mot en person, som överåklagare Catharina Bergqvist
              Levin mycket riktigt påpekar. Då är frågan inte riktigt lika enkel.
            </seg>
          </u>
          <u>
            <seg>
              Frågan har blivit alltmer aktuell av det faktum att allt fler
              arbetsgivare kräver utdrag från belastningsregistret. Sedan 2000
              är arbetsgivare inom förskola, skola med flera dessutom skyldiga
              att begära utdrag från den arbetssökandes belastningsregister.
              Det är helt i sin ordning. Men frågan jag ställer mig är om detta
              dessutom ska vara alla arbetsgivares rättighet. Min uppfattning
              är att detta inte kan gälla alla arbetsplatser, och jag tillhör
              den skaran som anser att när man sonat sitt brott måste man få
              en chans att komma tillbaka.
            </seg>
          </u>
          <u>
            <seg>
              Den utredning som nu görs välkomnar jag. Det är en utredning
              som ska ge förslag på när en arbetsgivare ska ha möjlighet att
              få ett utdrag ur belastningsregistret men också när man inte ska
              ha den möjligheten. Med detta sätt att se på saken får också gallringstiden
              mindre betydelse när en ung person har valt ett arbetsliv framför
              ett liv i brottslighet.
            </seg>
          </u>
          <u>
            <seg>
              Det viktigaste måste trots allt vara att vi som lagstiftare gör
              allt i vår makt för att förhindra att våra unga människor fortsätter
              på den brottsliga banan, att unga människor inte utsätts för brott
              och att möjligheten finns att efter sonat brott få gå vidare.
            </seg>
          </u>
          <u>
            <seg>
              Det liggande förslaget som vi i dag har framför oss visar att
              vi har en alliansregering som har antagit denna utmaning. Med
              dessa ord yrkar jag bifall till propositionen och avslag på motionerna.
            </seg>
          </u>
          <note>
            I detta anförande instämde Hillevi Engström och Anders Hansson
            (båda m).
          </note>
          <note type="speaker">
            Anf. 31 KERSTIN HAGLÖ (s) replik:
          </note>
          <u>
            <seg>
              Herr talman! Jag lyssnade mycket på vad du sade, Helena Bouveng,
              och jag hörde dig säga att vi hade haft all tid i världen när
              vi regerade och att vi inte ägnade så mycket tid åt detta. Då
              vill jag tala om för Helena Bouveng att under den tiden ägnade
              vi oss oerhört mycket åt just unga lagöverträdare. Vi införde
              en reform 1999 som vi följde upp och som skulle vidareutveckla
              och förbättra för unga lagöverträdare mellan 15 och 21 år. Vi
              såg också till, med det som kom 2004, att vi skulle kunna hitta
              lämpliga åtgärder för dem under 15 år som begick kriminella gärningar.
            </seg>
          </u>
          <u>
            <seg>
              Vi tog ett steg i sänder. Jag är inte särskilt imponerad av det
              arbete som i dag görs från regeringens sida när det gäller justitiefrågorna.
              Det ni i dag lägger på bordet är ett halvt steg. Ni är inte speciellt
              handlingskraftiga.
            </seg>
          </u>
          <u>
            <seg>
              Hur kommer det sig att ni inte tog det andra steget om ni nu
              är så handlingskraftiga vad gäller att se till att åtgärda detta
              med dem som har åtalsunderlåtelse efter 18 års ålder och upp till
              21 år och att ni inte ville lyssna på Justitiekanslern i det fallet?
            </seg>
          </u>
          <note type="speaker">
            Anf. 32 HELENA BOUVENG (m) replik:
          </note>
          <u>
            <seg>
              Herr talman! I dag diskuterar vi gallring, Kerstin Haglö. Jag
              har läst Ungdomsbrottsutredningen, precis som jag sade i inlägget.
              Den är spännande och rör många områden. Men i dag diskuterar vi
              gallring. Efter att ha läst dessa 800 sidor kan jag inte se att
              ni i en enda del i avsnittet om gallring diskuterar 1821-åringar
              över huvud taget.
            </seg>
          </u>
          <u>
            <seg>
              Från 2004 hade ni i alla fall två år på er att utifrån en mycket
              gedigen utredning lägga fram ett förslag om gallring. Vad jag
              kan se föreligger det inte något sådant förslag förrän nu, 2008,
              med en alliansregering. Det klingar lite tomt när jag hör Kerstin
              Haglö tala om sin före detta regerings handlingskraft vad gäller
              området gallring för unga lagöverträdare.
            </seg>
          </u>
          <u>
            <seg>
              Till skillnad kanske från den förra regeringen har vi en mycket
              klok justitieminister som är väl medveten om problematiken. Känner
              jag henne rätt kommer hon att ta besluten i rätt ordning och med
              sans och vett som gör att våra unga människor kan gå vidare.
            </seg>
          </u>
          <note type="speaker">
            Anf. 33 KERSTIN HAGLÖ (s) replik:
          </note>
          <u>
            <seg>
              Herr talman! Du talar om en handlingskraftig regering, Helena
              Bouveng. Jag är inte imponerad. Hela tiden slår Helena Bouveng
              tillbaka på den förra regeringen. Det har snart gått två år. Ni
              måste inse att det är ni som regerar nu. Det är ni som ska lägga
              fram förslagen; vi ska tolka dem och opponera mot dem. Jag är
              inte speciellt imponerad av det som har gjorts, och jag måste
              återigen få säga det. Den politik ni för gagnar inte barn och
              ungdomar definitivt inte med den nedskärning i välfärden ni gör.
            </seg>
          </u>
          <u>
            <seg>
              Jag är fullt medveten om att vi diskuterar gallring i dag. Jag
              är fullt medveten om att politik innebär att ta ett steg i sänder.
              Jag är också fullt medveten om att den förra regeringen hade fortsatt
              att ta ett steg i sänder för att ytterligare förbättra och vidareutveckla
              påföljdssystemet för att se till att våra ungdomar får ett bra
              bemötande så att de aldrig mer hamnar i kriminella gäng och på
              den destruktiva banan bland narkotika och missbruk.
            </seg>
          </u>
          <u>
            <seg>
              Helena Bouveng, du talade i ditt anförande om likställighet mellan
              ungdomstjänst och böter. Vår ambition när vi införde ungdomstjänst
              som en särskild påföljd var att vi skulle försöka komma ifrån
              böter för ungdomar därför att böter inte är något straff för den
              unge. Det är i regel inte den unge som får betala böterna, utan
              det är föräldrarna. Då blir det klasskillnader, och det är precis
              så det är i dag. Man kan säga nej till ungdomstjänst om man har
              rika föräldrar som kan betala böterna.
            </seg>
          </u>
          <u>
            <seg>
              Jag vill fråga Helena Bouveng och hennes handlingskraftiga regering:
              Vad tänker ni göra åt detta?
            </seg>
          </u>
          <note type="speaker">
            Anf. 34 HELENA BOUVENG (m) replik:
          </note>
          <u>
            <seg>
              Herr talman! År 2007 blev påföljden betydligt oftare ungdomstjänst
              än böter. Det är positivt.
            </seg>
          </u>
          <u>
            <seg>
              Det är inte alltid så att rika föräldrar betalar böterna, utan
              den unge kan gå in i vuxenvärlden med en skuld. Det kan man resonera
              om.
            </seg>
          </u>
          <u>
            <seg>
              Precis som jag gav luft för kan jag sympatisera med att ungdomstjänst
              är en betydligt bättre påföljd än böter. Där håller jag med Kerstin.
            </seg>
          </u>
          <u>
            <seg>
              Om jag inte är helt fel ute delar justitieministern min åsikt.
              Hur man sedan hanterar det och hur det fungerar vågar jag inte
              stå i talarstolen och resonera om.
            </seg>
          </u>
          <u>
            <seg>
              Vad gäller handlingskraft kan vi konstatera att det kom en proposition
              redan 1997/98 beträffande gallring, men förslaget avvisades. Det
              var Socialdemokraterna som år 2000 införde att åtalsunderlåtelse
              över huvud taget skulle vara med i belastningsregistret. Beträffande
              att gå ett steg längre kan jag bara säga att vi nu har en alliansregering
              som betar av förslag efter förslag. Inte ens riksdagens största
              parti kan dock producera en egen motion utan hänger på Vänsterpartiets
              motion i detta. Det kan jag inte uttyda på annat sätt än att tankeverksamheten
              och engagemanget i dessa frågor fallerar något.
            </seg>
          </u>
          <note type="speaker">
            Anf. 35 LENA OLSSON (v) replik:
          </note>
          <u>
            <seg>
              Fru talman! När vi från oppositionen berömmer regeringen för
              att de tar steg i rätt riktning går Helena Bouveng upp i talarstolen
              och tjommar till ordentligt. Har du, Helena Bouveng, sett den
              skrift som jag håller upp? Det är regeringens proposition från
              2005/06, Ingripanden mot unga lagöverträdare . Du påstår att vi
              nu har en regering som är mycket handlingskraftig och lägger fram
              förslaget. Samtidigt attackerar du oss som samarbetade i åtta
              år.
            </seg>
          </u>
          <u>
            <seg>
              Jag blir ganska trött på att man hela tiden i kammaren refererar
              till att man får städa upp och så vidare. Precis som Kerstin säger
              är det ni som nu sitter i regeringsställning. När det gäller förslaget
              säger du i replikskiftet att det bara handlar om gallring, men
              enligt ditt huvudanförande handlar det om så mycket mer. Och det
              är precis så det är.
            </seg>
          </u>
          <u>
            <seg>
              Man måste titta på de sociala förhållandena. Då kanske man slipper
              införa detta. Det finns en orsak till att ungdomar hamnar i kriminalitet.
              Debatten blir alltså ganska sned. Därför undrar jag varför ni
              inte tar steget fullt ut och visar er handlingskraft genom att
              tro på motionärerna? Det är min fråga till dig.
            </seg>
          </u>
          <note type="speaker">
            Anf. 36 HELENA BOUVENG (m) replik:
          </note>
          <u>
            <seg>
              Fru talman! Tack, Lena Olsson, för de värmande orden! Jag är
              glad över att vi har en annan regering än tidigare.
            </seg>
          </u>
          <u>
            <seg>
              Du tar upp en oerhört viktig sak, nämligen orsaken till kriminaliteten.
              Efter att ha läst utredningen om ungdomsbrottslighet tycker jag
              att det är värt att i framtiden diskutera det faktum att olika
              brott tyder på olika beteenden. I vissa typer av brott återfaller
              man väldigt sällan samtidigt som andra typer av brott, såsom tillgrepp,
              misshandel och sådant, tyder på att man ganska tidigt börjat utveckla
              en brottslig aktivitet med ett brottsligt, kriminellt liv. Det
              kanske är viktigare att vi i de diskussioner vi för tar upp detta.
              Kanske är det viktigare att titta på vad den unge har med sig,
              vad som hänt innan, än att strikt titta på vad brottet ger i straffbalken.
            </seg>
          </u>
          <u>
            <seg>
              Jag har besökt många socialtjänster och både den personalen och
              åklagarna säger att olika typer av brott tyder på olika orsaker.
              Det är viktigt att komma ihåg, vilket sagts tidigare, att väldigt
              få av de unga människorna återfaller i brott. Jag tror att vi
              delar glädjen i det. Men ännu viktigare är kanske att fokusera
              på den typ av brott som tyder på att man under alltför lång tid
              haft ett kriminellt, brottsligt beteende. Där har Lena Olsson
              en viktig poäng.
            </seg>
          </u>
          <u>
            <seg>
              Det finns många utmaningar, och ju fler socialtjänster jag besöker
              och ju fler utredningar jag läser desto fler sidor visar sig myntet
              ha. Det är alltså inte oproblematiskt. Vi har en utmaning när
              det gäller att göra detta, och jag välkomnar att vi har en öppen
              och fin diskussion i frågan.
            </seg>
          </u>
          <note type="speaker">
            Anf. 37 LENA OLSSON (v) replik:
          </note>
          <u>
            <seg>
              Fru talman! Det verkar nu som om Helena svänger och håller med
              oss om det mesta, och det är ju trevligt.
            </seg>
          </u>
          <u>
            <seg>
              Vi gjorde en hel del. Jag kommer mycket väl ihåg att när jag
              satt i riksdagen 19982002 var det något som partierna samfällt
              tyckte var en viktig och prioriterad fråga. Om man ska angripa
              oss ska man kanske göra det i frågor där skillnaderna är större.
              Här har vi nämligen varit rörande överens.
            </seg>
          </u>
          <u>
            <seg>
              När det gäller belastningsregistret och arbetsgivare kan det
              inte ha undgått Helena att ta del av mediereportagen om svårigheterna
              att få ett jobb. Arbetsgivaren mer eller mindre kräver att ungdomen
              i fråga ska visa upp ett utdrag ur registret. Om det då visar
              sig att han eller hon är fri är det okej att få jobbet. Den som
              inte vill visa upp ett utdrag ur registret men som sonat sitt
              brott det kan handla om en väldigt ung person får inget jobb.
              Det är redan konstaterat.
            </seg>
          </u>
          <u>
            <seg>
              Vad ska man i så fall göra åt problemet? Helena Bouveng säger
              att förslaget är bra. Jag vågar påstå att det är väldigt hämmande.
              En som begått ett brott och tagit sitt straff får ett straff så
              att säga i repris på grund av detta. Håller du inte med om att
              vi ska utreda och titta närmare på frågan? Det gäller även den
              tröskeleffekt som JK pratar om. Visst vore det väl intressant
              att jobba vidare på den linjen?
            </seg>
          </u>
          <note type="speaker">
            Anf. 38 HELENA BOUVENG (m) replik:
          </note>
          <u>
            <seg>
              Fru talman! Alla frågor som rör unga lagöverträdare är intressanta,
              oavsett om man gör utredningar, träffar Unga Kris eller besöker
              socialtjänster. Det håller jag helt med Lena Olsson om.
            </seg>
          </u>
          <u>
            <seg>
              Du uppehåller dig, Lena Olsson, i detta replikskifte väldigt
              länge vid mycket av det som jag gav uttryck för, nämligen att
              man på Arbetsmarknadsdepartementet kollar upp när det är okej
              för en arbetsgivare att gå in i belastningsregistret samt även
              tittar på när det inte är det. Jag kan inte tycka att Icahandlaren
              i Vetlanda ska ha rätt att gå in och titta i belastningsregistret
              när en ung människa söker jobb. Om någon däremot ska jobba vid
              larmtjänsten eller sätta in larm i enskilda hus kan det vara viktigare.
            </seg>
          </u>
          <u>
            <seg>
              Lagen, som kom 2000, kräver att man för vissa verksamheter ska
              göra ett utdrag. Man glömde emellertid bort att reglera när en
              arbetsgivare inte ska ha rätt till det. Det ska därför bli spännande
              att se vad utredningen kommer fram till, om vi kan hitta en reglering
              som innebär att arbetsgivaren inte har rätt till det.
            </seg>
          </u>
          <u>
            <seg>
              Jag har en politisk sekreterare som sökte jobb på Coop. Han fick
              jobbet under förutsättning att han lämnade ett utdrag ur belastningsregistret.
              Jag kan tycka att det är oerhört tveksamt om det ska vara rätt
              att göra så. I annat fall kommer vi aldrig att få våra unga lagöverträdare
              att välja ett hederligt liv i stället för ett brottsligt liv.
              Det tycker jag vore synd.
            </seg>
          </u>
          <note type="speaker">
            Anf. 39 JOHAN LINANDER (c):
          </note>
          <u>
            <seg>
              Fru talman! Jag skulle vilja börja med att kommentera en del
              av det som sagts. Det låter som om det finns stor oenighet i kammaren,
              men vi ska komma ihåg att det förslag som regeringen lagt fram
              om gallring efter tre år när det gäller åtalsunderlåtelse för
              unga kriminella håller alla med om. Oppositionspartierna säger
              att det bara är ett halvt steg. Då ska man emellertid minnas,
              vilket tidigare talare också sagt, att det togs inga steg alls
              under den förra mandatperioden vad gäller gallring och unga som
              begått brott.
            </seg>
          </u>
          <u>
            <seg>
              Vi fick även höra några ganska tuffa ord från Miljöpartiets representant
              Mehmet Kaplan om att det finns två linjer. Den ena linjen skulle
              då vara alliansregeringens och innebära att unga inte får en ny
              chans i samhället medan den andra linjen, oppositionens, skulle
              stå för de ungas möjligheter att komma tillbaka till samhället
              fastän de råkat begå ett brott någon gång.
            </seg>
          </u>
          <u>
            <seg>
              Jag kan inte låta bli att kommentera att Miljöpartiet självt
              inte ens hade någon motion på den här propositionen. Uppenbarligen
              höll man från början med regeringen i bedömningen som gjordes
              i propositionen. Men sedan, tack vare att Vänsterpartiet hade
              en motion, kunde Miljöpartiet hänga på reservationen. Kritiken
              klingar lite falskt, tycker jag.
            </seg>
          </u>
          <u>
            <seg>
              Jag tänkte också säga lite om när gallring ska ske. Den andra
              reservationen som oppositionen står bakom tycker jag att man ska
              fundera ett steg till över. Det kan finnas anledning att göra
              ytterligare tidig gallring även för andra uppgifter än dem som
              gäller åtalsunderlåtelse. Men att utan någon som helst utredning
              säga att samtliga uppgifter ska gallras tycker jag är något oförsiktigt.
            </seg>
          </u>
          <u>
            <seg>
              Vi ska komma ihåg att det gäller alla brott, oavsett om det är
              ett bötesbrott eller ett sexualbrott mot barn. När vi lyssnade
              på förra replikskiftet med Vänsterpartiets representant Lena Olsson
              lät det som att man aldrig ska få kontrollera ett brottsregister
              innan man anställer någon. Vi ska då dra oss till minnes den diskussion
              som skedde när det avslöjades att det fanns en pedofil som fått
              anställning på dagis. Det skulle vara intressant att höra om Vänsterpartiet
              står för att arbetsgivaren inte ska få kontrollera det. Ska man
              inte få kontrollera om en person som ska anställas på dagis tidigare
              har varit dömd för sexualbrott mot barn?
            </seg>
          </u>
          <u>
            <seg>
              Det finns mycket att fundera över. Jag håller med om att det
              är möjligt att vi ska ha ytterligare tidig gallring för vissa
              brott med lågt straffvärde för att unga kriminella ska få en andra
              chans att komma tillbaka till samhället. Men det kan inte generellt
              vara så att alla uppgifter ska försvinna ur brottsregistret. Då
              tror jag att vi går ett steg för långt.
            </seg>
          </u>
          <note>
            Jag yrkar avslag på båda reservationerna och bifall till förslaget
            i utskottets betänkande.
          </note>
          <note>
            I detta anförande instämde Helena Bouveng (m).
          </note>
          <note type="speaker">
            Anf. 40 OTTO VON ARNOLD (kd):
          </note>
          <u>
            <seg>
              Fru talman! Att ge unga som kommit fel i samhället stöd när de
              sonat sitt brott är ett av få sätt att få dem att undvika en brottslig
              karriär. Vi kristdemokrater och våra alliansbröder och -systrar
              vill ge de unga ett enkelt verktyg för att bryta den brottsliga
              banan. Det är väldigt viktigt. Den signaleffekt som förslaget
              vi lägger fram i dag ger är av stort värde. Det kallas av vissa
              ett halvt steg, men det är mer än inget steg.
            </seg>
          </u>
          <u>
            <seg>
              Det förslag som nu ligger gällande gallringen av unga lagöverträdare
              innebär att uppgifter om åtalsunderlåtelse för personer som var
              under 18 år vid tidpunkten då brottet begicks gallras bort ur
              belastningsregistret tre år efter beslutet, i stället för tio
              år. Det här får förhoppningsvis stor effekt. Det är viktigt att
              det här kommer ut bland våra ungdomar. Balansen i vårt rättssamhälle
              måste upprätthållas. Detta är en väg till att de dömda unga blir
              fullvärdiga medborgare och inte blir belastade framdeles.
            </seg>
          </u>
          <u>
            <seg>
              Vi vet att belastningsregistret har viktiga uppgifter att fylla,
              vilket redan har nämnts, både för arbetsgivare och för myndigheter,
              men även för ungdomarna själva när de ska söka jobb etcetera.
              Det bästa som kan hända om ett brott har begåtts av en ungdom
              är att denne kan återgå till ett normalt liv bland sina gelikar.
              Men den tioåriga perioden kan vara ett stort hinder.
            </seg>
          </u>
          <u>
            <seg>
              En ökad möjlighet för unga att gallras är en nödvändighet och
              ett första steg. Vi tycker att det är bra att lagförslaget om
              gallring äntligen kommer. Detta har diskuterats tidigare. Det
              kunde ha kommit redan 2004, men nu är det i alla fall här. Det
              ska vi och våra ungdomar vara tacksamma för.
            </seg>
          </u>
          <u>
            <seg>
              Det finns anledning att gå vidare och se över gallringsreglerna,
              speciellt för brott som leder till ungdomstjänst. Här måste vi
              vara försiktiga. Vi får diskutera inom alliansen hur vi ska hantera
              det här. Det är någonting som vi måste titta över.
            </seg>
          </u>
          <u>
            <seg>
              Ungdomen är den mest brottsaktiva perioden i människors liv.
              Oftast har man ett ganska kort tidsperspektiv, vilket om man blir
              desillusionerad lätt kan leda till nyrekrytering inom de kriminella
              kretsarna. Det ligger i samhällets intresse att detta inte sker.
              Vi måste skicka ut klara signaler.
            </seg>
          </u>
          <u>
            <seg>
              Vi vill inte att någon ska begå brott, men när det så sker ska
              det inte få hända igen. Detta förslag innebär att ungdomar snabbare
              ska komma fram i samhället, bli fullvärdiga samhällsmedborgare
              och undvika återfallsförbrytelser. Det är en tydlig signal från
              samhällets sida. Delaktighet i samhället skapar trygghet. Trygghet
              leder till ett gott liv. Det är grunden för oss alla människor.
            </seg>
          </u>
          <note>
            Jag yrkar bifall till förslaget i utskottets betänkande och avslag
            på motionerna.
          </note>
          <note type="speaker">
            Anf. 41 KERSTIN HAGLÖ (s) replik:
          </note>
          <u>
            <seg>
              Fru talman! Jag tackar Otto von Arnold. Jag tyckte mig se ett
              litet ljus där borta i mörkret när Otto von Arnold sade att vi
              bör gå vidare med detta och se framåt. Det var skönt att höra
              av Otto von Arnold.
            </seg>
          </u>
          <u>
            <seg>
              Jag känner att det föreligger en del missuppfattningar. Jag hörde
              det från både Johan Linander och Helena Bouveng: Nej, man ska
              inte kunna gallra allting; det tycker inte vi.
            </seg>
          </u>
          <u>
            <seg>
              Nej, det tycker inte vi heller. Ni har uppenbarligen inte läst
              våra reservationer. Där står att vi vill att man ska se över en
              tidigare gallring. Det står att vi anser att man ska utreda om
              man kan göra en tidigare gallring av samtliga uppgifter om unga
              lagöverträdare. Så står det. Där står inte att vi vill göra en
              total utgallring av någonting. Det är stor skillnad, och jag ville
              bara göra det förtydligandet, så att det inte råder några missuppfattningar.
            </seg>
          </u>
          <u>
            <seg>
              Jag har en fråga till Otto von Arnold. Tycker Otto von Arnold
              att det är rimligt att man ser till att minska tröskeleffekten,
              så att de som är mellan 18 och 21 år får en kortare tid i belastningsregistret?
            </seg>
          </u>
          <note type="speaker">
            Anf. 42 OTTO VON ARNOLD (kd) replik:
          </note>
          <u>
            <seg>
              Fru talman! Jag tackar Kerstin Haglö för frågorna. Det låter
              som om vi är ganska överens ändå, om en del saker i alla fall.
              Det får man nog säga. Det är positivt.
            </seg>
          </u>
          <u>
            <seg>
              Jag vet inte hur det är med de missuppfattningar Kerstin Haglö
              nämner. Men en sak där vi definitivt inte missförstår dig gäller
              dem som är över 18 år. Är man 18 år är man myndig och ska kunna
              stå för sina handlingar. Det är viktigt att man inpräntar detta.
              Lagstiftningen som vi nu ska införa har en signaleffekt. Alla
              kan se att om de begår ett grövre brott, någonting som kan rendera
              de föreslagna straffsatserna, måste man ta detta. Det ligger i
              den allmänna rättsuppfattningen förhoppningsvis även bland våra
              ungdomar, så att de inser denna effekt.
            </seg>
          </u>
          <note type="speaker">
            Anf. 43 KERSTIN HAGLÖ (s) replik:
          </note>
          <u>
            <seg>
              Fru talman! Men nu är det så, Otto von Arnold, att den lagstiftning
              som vi har, där vi särbehandlar unga lagöverträdare, gäller upp
              till 21 år, inte till 18 år. Däremot finns det ytterligare särbehandling
              för dem som är under 18 år, där vi ser att det kan behövas ännu
              mer åtgärder och där man på ett annat sätt behöver ha andra åtgärder.
            </seg>
          </u>
          <u>
            <seg>
              Vi vet att anteckningar i belastningsregistret får långtgående
              konsekvenser för unga som vid något enstaka tillfälle gjort sig
              skyldiga till exempelvis snatteri och fått åtalsunderlåtelse.
            </seg>
          </u>
          <u>
            <seg>
              Vi vet också att vi i dag har en lagstiftning som gör att arbetsgivare
              kan ta ut utdrag från belastningsregistret. Det är vissa verksamheter
              som vi har lagstiftat om. Det fanns en diskussion här i replikskiftet
              om det.
            </seg>
          </u>
          <u>
            <seg>
              Det som är oroväckande är att arbetsgivare begär av mig som söker
              ett jobb att jag ska lämna ett utdrag ur belastningsregistret
              när jag söker jobbet. Jag var ute på nätet och blev förvånad när
              jag såg hur många arbetsgivare det var. Det är både statliga och
              privata arbetsgivare. Posten har som ständigt krav att man måste
              lämna utdrag ur belastningsregistret.
            </seg>
          </u>
          <u>
            <seg>
              Vi vet att det kan få förödande konsekvenser när valet står mellan
              två killar som söker ett jobb och där det i belastningsregistret
              finns en punkt om att man begick ett brott, ett snatteri, för
              tre år sedan.
            </seg>
          </u>
          <u>
            <seg>
              Jag blir lite förvånad när jag hör diskussionerna här om att
              vi nog kan se över det. Hur ska ni kunna lagstifta bort att jag
              som enskild person ska kunna få ett utdrag ur belastningsregistret?
              Hur ska ni kunna lagstifta bort att arbetsgivaren inte ska ha
              rätt att begära av mig att jag ska lämna ett utdrag ur belastningsregistret?
            </seg>
          </u>
          <note type="speaker">
            Anf. 44 OTTO VON ARNOLD (kd) replik:
          </note>
          <u>
            <seg>
              Fru talman! Att arbetsgivare ska ha rätt att ta ut utdrag ur
              belastningsregistret har en väldigt viktig signalfunktion. Man
              vet att man riskerar att inte få ett jobb. Det är också viktigt
              att man inser det.
            </seg>
          </u>
          <u>
            <seg>
              Vi får givetvis titta på hur pass lämpligt det är. Men låt oss
              inte föregripa det. I dag har det en väldigt skarp signaleffekt.
              Det är viktigt att vi får fram det.
            </seg>
          </u>
          <note type="speaker">
            Anf. 45 LENA OLSSON (v) replik:
          </note>
          <u>
            <seg>
              Fru talman! Också jag blir väldigt glad när Otto von Arnold säger
              att vi nog ska titta på det här lite mer. Jag har en direkt fråga.
              Är det funderingar som man har haft i alliansen överlag, eller
              är det något som kd självt har kommit på? Är alla partier med
              i båten?
            </seg>
          </u>
          <u>
            <seg>
              Jag vill också lite haka på det du säger. Man är i dag myndig
              vid 18 års ålder. Så är det. Men vi har särbehandlat unga lagöverträdare
              som är upp till 21 år. När man är 1821 år är man inte så gammal.
              Det tycker inte jag. Man är väldigt ung.
            </seg>
          </u>
          <u>
            <seg>
              När det gäller de funderingar ni har är det bra att i sammanhanget
              få veta om ni är överens. Det finns före detta partiledare som
              går ut och säger att vissa förslag är väldigt dåliga. De sociala
              förhållandena kan ha återverkningar på ungdomskriminaliteten.
              Människor får mindre ekonomiska resurser. Det har Alf Svensson
              gått ut och sagt.
            </seg>
          </u>
          <u>
            <seg>
              Är det en fråga för alla partier inom alliansen att man vill
              gå vidare med det? Det skulle jag vilja ha svar på.
            </seg>
          </u>
          <note type="speaker">
            Anf. 46 OTTO VON ARNOLD (kd) replik:
          </note>
          <u>
            <seg>
              Fru talman! Tack för dina relevanta frågor, Lena Olsson. Visst
              diskuterar vi detta inom alliansen. Det tror jag är viktigt att
              vi gör. Återigen handlar det om att vi måste förebygga ungdomsbrottsligheten.
              Det är väldigt viktigt.
            </seg>
          </u>
          <u>
            <seg>
              Vi ser hela tiden i radio, tv och tidningar den rekrytering som
              sker. De kriminella blir hjältar i dag. Det är något som vi absolut
              måste undvika. Vi måste på något sätt få ungdomarna tillbaka till
              ett sunt samhälle. Där är signaleffekterna väldigt viktiga i dag.
            </seg>
          </u>
          <u>
            <seg>
              Vi tittar också på det i alliansen. Det handlar givetvis också
              om den sociala biten som du är inne på. Det är tryggheten i samhället
              med familjen som stöttepelaren för de unga. Det är väldigt viktigt.
            </seg>
          </u>
          <note type="speaker">
            Anf. 47 LENA OLSSON (v) replik:
          </note>
          <u>
            <seg>
              Fru talman! Den nuvarande regeringens krigsförklaring mot välfärdssystemet
              kommer också att slå ut många människor. Att sänka a-kassan till
              en minimal nivå, att inte ge rätt till heltid och jaga sjukskrivna
              med blåslampa kommer naturligtvis att ge effekter på kriminaliteten.
            </seg>
          </u>
          <u>
            <seg>
              Sedan gäller det belastningsregistret. Hur ska man kunna lagstifta
              bort att jag som person när jag söker ett jobb tar ut ett utdrag
              ur registret? Hur ska man kunna lagstifta bort att jag ger det
              till min arbetsgivare och kanske får en merit? Kan man lagstifta
              bort en sådan sak?
            </seg>
          </u>
          <note type="speaker">
            Anf. 48 OTTO VON ARNOLD (kd) replik:
          </note>
          <u>
            <seg>
              Fru talman! När det gäller välfärdspolitiken är det viktigt att
              alla våra ungdomar och medborgare kommer i arbete. Det är grunden
              för tryggheten och att de sociala systemen ska fungera.
            </seg>
          </u>
          <u>
            <seg>
              Här har funnits en viss slapphet, om jag får säga så, i den tidigare
              regeringens sätt att hantera det. Det är någonting som vi vill
              ställa tillbaka. Vi vill ge människor hopp så att de kan sköta
              sig själva och ha ett eget arbete.
            </seg>
          </u>
          <u>
            <seg>
              Det är viktigt i den välfärdspolitik som vi för. Det är inte
              en välfärdspolitik som förs genom att man ska vara beroende, utan
              man ska kunna klara sig själv.
            </seg>
          </u>
          <u>
            <seg>
              Låt oss titta över biten att lagstifta om belastningsregistret.
              Det är viktigt att vi lite grann gör en distinktion. Lagstiftningen
              är politikens redskap.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Några ändringar i kriminalvårdslagstiftningen
          </note>
          <note>
            Föredrogs
          </note>
          <note type="speaker">
            Anf. 49 OTTO VON ARNOLD (kd):
          </note>
          <u>
            <seg>
              Fru talman! Jag har förmånen att förklara justitieutskottets
              majoritets syn på propositionen 2006/07:127 Några ändringar i
              kriminalvårdslagstiftningen.
            </seg>
          </u>
          <u>
            <seg>
              Propositionen har till syfte att öka effektiviteten i kriminalvården.
              Den ska ge den intagne bättre och mer ändamålsenlig vård och minska
              återfallsfrekvensen. Den ska öka säkerheten och ordningen för
              de intagna och personalen på anstalterna. Den ska tydliggöra och
              förenkla regelverket speciellt med hänsyn till våra grundlagsskyddade
              fri- och rättigheter.
            </seg>
          </u>
          <u>
            <seg>
              Bakom propositionen står justitieutskottets majoritet, allianspartierna
              med Kristdemokraterna, Moderaterna, Centern och Folkpartiet. Mot
              står oppositionen bestående av Socialdemokraterna, Miljöpartiet
              och Vänstern.
            </seg>
          </u>
          <u>
            <seg>
              Det förslag som nu presenteras har länge efterfrågats av Kriminalvården.
              Grundreglerna om personlig egendom innebär att en intagen får
              ta emot och inneha böcker, tidskrifter och tidningar. Det gäller
              dock inte sådana som kan äventyra ordningen och säkerheten på
              anstalten eller som antas motverka behandlingen som den intagne
              genomgår.
            </seg>
          </u>
          <u>
            <seg>
              Med hänsyn till ordningen eller säkerheten föreslås bestämmelser
              om brevgranskning som innebär att brev till eller från den intagna
              får granskas om det är nödvändigt. Likaledes föreslås i propositionen
              att om det är nödvändigt för att upprätthålla ordningen och säkerheten
              på anstalten kan de intagna tillfälligtvis få hållas avskilda
              från varandra.
            </seg>
          </u>
          <u>
            <seg>
              Det föreslås också att det ska bli enklare för Kriminalvården
              att göra drogkontroller. Som alternativ till blod-, urin- och
              utandningsprov föreslås att saliv-, svett- och hårprov ska kunna
              användas vid sådana kontroller.
            </seg>
          </u>
          <u>
            <seg>
              För att förebygga återfall av brott är det av stor betydelse
              att kriminalvården kan minska brottsligheten och öka tryggheten
              i samhället. För att inte äventyra ordningen och säkerheten på
              anstalten har lagtextförslaget nu utformats så att det framgår
              att de intagna har rätt att ta emot och inneha böcker, tidskrifter
              och tidningar. Det är endast ett förtydligande.
            </seg>
          </u>
          <u>
            <seg>
              För att underlätta en anpassning till normalt samhällsliv och
              motverka återfall i brott erbjuder kriminalvården särskilda program
              exempelvis för missbrukare, personer med kriminella värderingar,
              sexualbrottsdömda, spelmissbrukare och personer som är dömda för
              våldsbrott.
            </seg>
          </u>
          <u>
            <seg>
              Det finns enligt regeringen ett behov av att kunna förbjuda böcker,
              tidskrifter och tidningar som antas motverka den behandling som
              den intagna frivilligt genomgår. En förutsättning för att Kriminalvårdens
              återfallsförebyggande arbete ska ge effekter är självfallet att
              reglerna om innehav av egendom inte motverkar detta arbete.
            </seg>
          </u>
          <u>
            <seg>
              Avslutningsvis vill jag nämna att konstitutionsutskottet har
              granskat propositionen och funnit den vara i överensstämmelse
              med våra grundlagar regeringsformen och tryckfrihetsförordningen.
            </seg>
          </u>
          <note>
            Jag yrkar bifall till utskottets förslag i betänkandet och avslag
            på motionerna.
          </note>
          <note type="speaker">
            Anf. 50 CHRISTER ADELSBO (s):
          </note>
          <u>
            <seg>
              Fru talman! Regeringen föreslår att Kriminalvården ska kunna
              omhänderta böcker, tidskrifter och tidningar från intagna om de
              kan äventyra ordningen och säkerheten eller om de kan antas motverka
              behandlingen.
            </seg>
          </u>
          <u>
            <seg>
              Det ska enligt proposition inte krävas någon konkret bevisning.
              Detta ska gälla drogmissbrukare, personer med kriminella värderingar,
              sexualbrottsdömda, spelmissbrukare och personer som är dömda för
              våldsbrott.
            </seg>
          </u>
          <u>
            <seg>
              Tillgången till personlig egendom är som det sägs i propositionen
              en betydelsefull beståndsdel i en human kriminalvård. Det utrymme
              för att begränsa informationsfriheten som regeringsformen ger
              måste användas med stor försiktighet. Regeringens analys av hur
              den föreslagna begränsningen förhåller sig till regeringsformens
              bestämmelser är inte tillfredsställande.
            </seg>
          </u>
          <u>
            <seg>
              Den föreslagna lydelsen av 24 § i lagen om kriminalvård i anstalt
              ger inte någon klarhet i vad som ska anses vara opassande. Den
              frågan överlämnas till Kriminalvårdens personal att bestämma om.
              Uttrycket i punkt 2, kan antas motverka en behandling, öppnar
              för en tolkning som är ännu vidare än vad regeringen har ansett
              och öppnar därmed också för en rättosäkerhet som inte gynnar vare
              sig personalen eller de intagna.
            </seg>
          </u>
          <u>
            <seg>
              Fru talman! Rätten att ta del av information är en stark rättighet.
              Varje medborgare är gentemot det allmänna tillförsäkrad informationsfrihet.
              Det innebär en rättighet att inhämta och motta upplysningar samt
              i övrigt ta del av andras yttranden.
            </seg>
          </u>
          <u>
            <seg>
              Det går att begränsa informationsfriheten genom lag, men inte
              längre än vad grundlagen ger möjlighet till. Redan i lagrådsremissen
              till den nu framlagda propositionen gav Lagrådet uttryck för en
              tveksamhet gentemot den inskränkning av informationsfriheten som
              regeringen presenterade.
            </seg>
          </u>
          <u>
            <seg>
              Lagrådet uttryckte sig bland annat på följande vis: Sammanfattningsvis
              hade det inför den slutliga utformningen av lagtexten varit värdefullt
              med en analys av grundlagsenligheten av förslaget i vad det avser
              möjligheten att förhindra att en intagen tar emot eller innehar
              böcker, tidskrifter och tidningar. Förslaget förefaller till följd
              härav i detta hänseende vara otillräckligt berett och är därför
              enligt Lagrådets mening inte nu ägnat att läggas till grund för
              lagstiftningen.
            </seg>
          </u>
          <u>
            <seg>
              Det råder ingen tvekan om att detta är stark kritik. Men det
              är kanske inte förvånande med hänsyn till att den föreslagna lagstiftningen
              avser inskränkningar i de grundläggande rättigheterna som svenska
              medborgare faktiskt har.
            </seg>
          </u>
          <u>
            <seg>
              Fru talman! Jag yrkar bifall till reservation 1. Vår bedömning
              är att det finns ett utrymme för inskränkningar i informationsfriheten
              avseende intagna i kriminalvården, men utrymmet är begränsat och
              ska användas med stor försiktighet.
            </seg>
          </u>
          <u>
            <seg>
              Enligt ett uttalande från Justitieombudsmannen torde det sällan
              finnas anledning att inskränka sådana tidskrifter som vänder sig
              till en vidare krets av läsare. Vidare anför Justitieombudsmannen
              att en tidskrift kan befinnas olämplig på grund av sin åsikt och
              om den kan gå emot ett viktigt behandlingsutrymme. Men detta kan
              aldrig ensamt utgöra tillräckliga skäl för ett omhändertagande,
              vilket också Regeringsrätten har slagit fast i en dom.
            </seg>
          </u>
          <u>
            <seg>
              Lagstiftningen som föreslås ger ingen klarhet i vad som anses
              vara opassande att se eller att läsa. Det ska ligga helt i händerna
              på Kriminalvården att bestämma. Det öppnar för en rättsosäkerhet
              som varken gynnar anställda inom Kriminalvården eller de intagna.
            </seg>
          </u>
          <u>
            <seg>
              Vi kan i enlighet med propositionen anse att det kan finnas skäl
              för Kriminalvården att omhänderta viss litteratur under särskilda
              förutsättningar. Men med tanke på grundlagens förarbeten, Regeringsrättens
              dom, Justitieombudsmannens uttalande om informationsfrihetens
              utsträckning och Lagrådets resonemang ser vi det som mycket tveksamt
              om den föreslagna lagstiftningen i 24 § i lagen om kriminalvård
              i anstalt är förenlig med grundlagen.
            </seg>
          </u>
          <u>
            <seg>
              Frågan har inte seriöst prövats i propositionen. Därför avslår
              vi propositionen i denna del.
            </seg>
          </u>
          <note>
            I detta anförande instämde Kerstin Haglö, Elisebeht Markström
            och Margareta Persson (alla s).
          </note>
          <note type="speaker">
            Anf. 51 LENA OLSSON (v):
          </note>
          <u>
            <seg>
              Fru talman! Jag och mitt parti Vänsterpartiet blir ibland riktigt
              oroade över många riksdagsledamöters brist på respekt för våra
              grundlagar och vad de innebär.
            </seg>
          </u>
          <u>
            <seg>
              Trots mångas oro, och ofta efter kritik från Lagrådet, drivs
              förslag igenom. Det här är inte det enda förslag som har gått
              igenom där man har slarvat med att analysera om det man vill göra
              verkligen stämmer överens med våra grundlagar.
            </seg>
          </u>
          <u>
            <seg>
              Det som diskuteras i dag är definitivt inte det allvarligaste
              exemplet på detta. Men det är ändå allvarligt när Lagrådet ifrågasätter
              om man verkligen har tittat noga på hur ett förbud mot viss litteratur
              inom kriminalvården stämmer överens med informationsfriheten.
            </seg>
          </u>
          <u>
            <seg>
              Visst kan man tycka att det här låter bra. Sexualbrottslingar
              borde inte läsa porrtidningar. Jag tycker att det finns många
              även utanför fängelserna som borde låta bli. Snacka om ett överflöd
              av dessa tidningar! När ska ni göra någonting åt det, i så fall?
            </seg>
          </u>
          <u>
            <seg>
              Men jag tycker inte att man ska införa något förbud mot detta
              eftersom det faktiskt inskränker en fånges fri- och rättigheter
              att beslagta viss litteratur. Att sitta i fängelse är att vara
              frihetsberövad. Utöver det ska man så långt det går inte införa
              fler inskränkningar i fri- och rättigheter. Annars är jag rädd
              att man ger sig ut på ett sluttande plan. Vilka andra rättigheter
              ska de intagna fråntas? Vi kan ju fantisera: Ska de till exempel
              inte få rösta? Det är verklighet i vissa andra länder.
            </seg>
          </u>
          <u>
            <seg>
              Fru talman! Staten får införa inskränkningar i fri- och rättigheter
              för att bekämpa brott. Men man måste kunna visa att det man gör
              verkligen också minskar brottsligheten. Det går inte med svepande
              antaganden, vilket är vad regeringen faktiskt gör här. Enligt
              min och Vänsterpartiets erfarenhet finns det inte någon forskning
              som visar att det hjälper den intagne till ett liv utan kriminalitet
              om man tar ifrån honom eller henne litteratur. Har ni någon sådan
              forskning att lägga fram här i dag?
            </seg>
          </u>
          <u>
            <seg>
              Hur vore det om man i stället gjorde något för att hjälpa de
              intagna till ett liv utan kriminalitet? Detta ynka förslag är
              allt man har åstadkommit på ett område som faktiskt går på knäna.
            </seg>
          </u>
          <u>
            <seg>
              Fackliga företrädare i Västsverige var för några veckor sedan
              ute medierna och påpekade personalsituationen, och personalsituationen
              inkluderar också behandlingspersonal. Personalsituationen inom
              kriminalvården är akut. Öka personaltätheten i stället! Det är
              betydligt effektivare än att förbjuda viss litteratur som det
              finns massvis av när man får permis.
            </seg>
          </u>
          <u>
            <seg>
              Jag är jägare. Det finns de som sitter inne för grov brottslighet.
              Det finns jakttidningar som säger att det inte är så konstigt
              och som uppmuntrar och sätter griller i huvudet på folk. Ska ekobrottslingar
              få läsa Veckans Affärer etcetera? Det är här vi går in på det
              sluttande planet. Det är väldigt farligt.
            </seg>
          </u>
          <u>
            <seg>
              När det gäller forskning måste jag också säga att finns en grupp
              inom justitieutskottet som har lagt fram en rapport som handlar
              om behandling av sexualbrottsdömda män. Det finns i stort sett
              ingen uppföljning av detta. Hur stämmer det överens med påståendet
              att detta förhindrar behandlingen? Man har inga vetenskapliga
              bevis för det.
            </seg>
          </u>
          <note>
            Jag yrkar bifall till reservation 1.
          </note>
          <note type="speaker">
            Anf. 52 MEHMET KAPLAN (mp):
          </note>
          <u>
            <seg>
              Fru talman! Jag är lite förundrad över regeringens och justitieutskottets
              majoritets åsikter. Man vill ändra i lagen eftersom man inte riktigt
              tycker om det Justitieombudsmannen och Regeringsrätten tycker.
              Det är ett problem, enligt min åsikt. Visst är vi lagstiftande,
              men bör vi inte försöka fundera lite djupare över varför JO har
              tyckt så och varför Regeringsrätten har sagt så? Ska lagen ändras
              bara för att de tycker så? Viss litteratur skulle kunna omhändertas.
              Man bör verkligen se över detta. Jag tycker inte att det görs
              i det här fallet. Men så långtgående som det är nu får det absolut
              inte vara, tycker vi i Miljöpartiet och instämmer i Vänsterpartiets
              och Socialdemokraternas tidigare inlägg.
            </seg>
          </u>
          <u>
            <seg>
              Om en intagen genomgår en särskild behandling ska det räcka med
              att man kan anta att behandlingen motverkas, står det. Det ska
              alltså inte behövas något konkret bevis. Vi tycker att det är
              riktigt långtgående.
            </seg>
          </u>
          <u>
            <seg>
              Man nämner dessutom att dessa begränsningar måste vara omgärdade
              av rättssäkerhetsgarantier för att minimera missbruk. Man inser
              att det här kan innebära problem, vilket naturligtvis är glädjande,
              även om man inte når ända fram. Man omgärdar det då med en rättssäkerhetsgaranti
              som innebär att den som har blivit fråntagen litteratur ska kunna
              överklaga i vissa fall. Vi i Miljöpartiet tycker inte att det
              är tillräckligt.
            </seg>
          </u>
          <u>
            <seg>
              Fru talman! Det andra ämnet i den här debattomgången handlar
              om brevgranskning. Som intagen, med allt vad det innebär, berövas
              man faktiskt en stor del av sin personliga integritet. Det är
              en del av meningen med att vara intagen, men när man utöver detta
              berövas sin möjlighet att kommunicera med advokater, myndigheter
              eller organisationer som bevakar personens rättigheter tycker
              vi att det blir problematiskt. Vi tycker att det blir problematiskt
              om man inte kan ha en skyddad tvåvägskommunikation med de här
              instanserna, det vill säga advokater och fram för allt organisationer.
              I dag finns det en bra, oftast ideell, verksamhet som handhar
              den typen av kommunikation. Vi tycker att det är att gå för långt
              att kränka den integriteten på ett oacceptabelt sätt.
            </seg>
          </u>
          <u>
            <seg>
              Jag tror att man kan komma åt detta på andra sätt. Jag vill yrka
              bifall till reservation 2, som vi har tillsammans med Vänsterpartiet.
            </seg>
          </u>
          <note type="speaker">
            Anf. 53 KRISTER HAMMARBERGH (m):
          </note>
          <u>
            <seg>
              Fru talman! I går chockades vi av att den grova, organiserade
              brottsligheten återigen slog till i Göteborg. Det har inte med
              det här betänkandet att göra, men det är värt att påpeka. Vi får
              hoppas att polisen snarast lyckas få tag i gärningsmännen och
              förpassar dem till den plats som vi pratar om i dag, nämligen
              kriminalvården, att de där får en adekvat behandling och att man
              kan förmå dessa personer, även om det är svårt, som hotar allmänheten
              att sluta med sin brottsliga gärning.
            </seg>
          </u>
          <u>
            <seg>
              Den här debatten handlar huvudsakligen om fem delar. Jag tror
              att allmänheten, om de lyssnar på detta, antar att de regler som
              vi ska fatta beslut om i dag redan gäller. Jag tror att den största
              delen av allmänheten uppfattar detta som sunt förnuft.
            </seg>
          </u>
          <u>
            <seg>
              Vad handlar det om? Det har beskrivits kort i inledningen. Det
              handlar om det som är kontroversiellt i detta, det som kallas
              litteratur men egentligen i första hand handlar om porrtidningar.
              Det kan också gå under namnet litteratur. Det handlar om ett förtydligande
              av en i dag osäker bestämmelse, nämligen den som gör att man kan
              förbjuda en intern ha personlig egendom som innebär att man begår
              brott eller förbereder brott. Det är väldigt otydligt vad gäller
              litteratur. Det förtydligandet kommer nu. Det har inte funnits
              tidigare. Det är dags.
            </seg>
          </u>
          <u>
            <seg>
              Men det handlar också om att gå ett steg längre, vilket medges.
              Den som genomgår en behandling ska inte heller kunna få ha sådan
              personlig egendom som motverkar denna. Jag tror att de flesta
              tycker att detta är rätt sunt.
            </seg>
          </u>
          <u>
            <seg>
              Nästa del i de här förslagen handlar om brevgranskning. Här tror
              jag att det finns ett missförstånd. I första hand handlar det
              om att vi i dag med modern teknik väldigt lätt kan förfalska kuvert.
              Det finns något som kallas för myndighetsbrev. Man ska vara väldigt
              försiktig med att öppna sådana. Men det finns fall där man stjäl
              den här typen av kuvert. Man kan själv ganska lätt tillverka dem.
              När det finns en befogad misstanke om att någon sänder in narkotika,
              delar till en mobiltelefon eller något annat är det viktigt att
              kunna utröna vem som är avsändaren därför att avsändaren begår
              en kriminell handling. Jag tror att de flesta svenskar tror att
              den bestämmelsen redan finns.
            </seg>
          </u>
          <u>
            <seg>
              Den här propositionen tar upp någonting som den tidigare regeringen
              inte orkade med, något jag antar att de flesta svenskar tror redan
              gäller, nämligen rätten att på anstalten särskilja interner som
              är på väg att råka i slagsmål eller starta upplopp. Den bestämmelsen
              finns inte förrän i dag när vi har voterat. Jag tror säkert att
              de flesta svenskar tror att den regeln redan finns. Gör kriminalvården
              det i dag begår de ett lagbrott.
            </seg>
          </u>
          <u>
            <seg>
              Det här förslaget innebär också att det ska vara lättare att
              göra drogtester. Man ska kunna använda modern teknik för att göra
              tester på saliv, svett och hår. Det har den tidigare regeringen
              inte orkat med. Jag tror att de flesta tycker att detta är självklart.
            </seg>
          </u>
          <u>
            <seg>
              Dagens förslag innebär, vilket jag är helt övertygad om att de
              flesta svenskar tror redan gäller, att det blir tillåtet för myndigheterna
              att fotografera de intagna så att man ska kunna identifiera dem
              om de rymmer. Det är faktiskt inte tillåtet i dag. Det orkade
              den tidigare regeringen inte med.
            </seg>
          </u>
          <u>
            <seg>
              I denna kontroversiella fråga, och där håller jag med tidigare
              talare, gäller det att vara väldigt försiktig när man tittar på
              tryck- och yttrandefriheten. Men det finns ibland anledning att
              göra inskränkningar i denna frihet.
            </seg>
          </u>
          <u>
            <seg>
              För att vara riktigt på den säkra sidan har ett enigt justitieutskott
              bett konstitutionsutskottet att yttra sig i frågan. Konstitutionsutskottet
              säger tydligt att intresset att förebygga och beivra brott är
              av grundläggande betydelse för vårt rättssamhälle och för människors
              tilltro till statens förmåga därvidlag och kan således i specifika
              fall utgöra ett starkt skäl till att vissa inskränkningar i de
              grundlagsfästa medborgerliga fri- och rättigheterna kan godtas.
            </seg>
          </u>
          <u>
            <seg>
              Det är de facto så att en person som i vårt rättssystem har begått
              en kriminell handling och fällts, och vi har ett system som innebär
              att man i första hand frias, och behöver ändra på sig därmed också
              blir frihetsinskränkt. Det handlar inte om inskränkningar hos
              människor som sköter sig.
            </seg>
          </u>
          <u>
            <seg>
              Vari ligger det konstiga att vi får en tydlighet så att en intern
              inte har möjlighet att läsa manualer för hur man tillverkar bomber
              att spränga utanför en polisstation? Vad är det för fel med att
              förtydliga detta? Vad är det för fel med att se till att förbjuda
              en intern att läsa en handbok i hur man lättast skjuter på polishelikoptrar
              i Göteborg? Vad är det för fel med att förhindra att en intern
              läser en handbok i hur man tillverkar narkotika? Det här får man
              inte göra i dag, men det finns ingen tydlighet i lagen, och det
              är bland annat det som JO tidigare har kritiserat.
            </seg>
          </u>
          <u>
            <seg>
              När det gäller de utökade delarna som gäller behandling ställer
              jag mig frågan: Vad är det för fel i att en narkotikamissbrukare
              som genomgår ett program inte får läsa drogförhärligande litteratur?
              Vad är det för fel i att en sexualbrottsling inte tillåts läsa
              grov våldsporr? Jag hoppas att oppositionen svarar på detta.
            </seg>
          </u>
          <u>
            <seg>
              Men självklart måste detta ske på ett objektivt sätt. Det måste
              vara restriktivt. Det har funnits en mängd otydligheter ute på
              anstalterna man har förbjudit filmer och annat. Det har varit
              diskussion om boken Maffia där någon nitiskt inte tillät en intern
              att ha den. Det är bra att vi får en lagstiftning som är tydligare,
              och det är också bra att Kriminalvården förtydligar dessa delar
              som inte varit tydliga tidigare.
            </seg>
          </u>
          <u>
            <seg>
              Jag ställer mig frågande till vad oppositionen håller på med.
              Vänsterpartiet nämner ett sluttande plan. Jo när det gäller kriminalvårdspolitiken
              har Vänstern länge varit på ett sluttande plan, men de är samtidigt
              konsekventa. När det gäller kriminalpolitiken är det halvtidsfrigivning
              som gäller. Fångarna ska ut så fort som möjligt, och dessutom
              ska de ha en ombudsman. Man håller någon form av linje. Man angriper
              pornografin ute i samhället, vilket jag har respekt för, men säger
              samtidigt här i talarstolen att det är fångarnas grundläggande
              rättigheter att själva ta del av den. Hur kan partier som Socialdemokraterna,
              Vänstern och Miljöpartiet som vill förbjuda användningen av hotell
              som sänder porr samtidigt vilja tillåta det på våra fängelser?
              Var finns konsekvensen? Är det kanske bara fråga om rent hyckleri
              just nu? Ni är emot regeringen punkt slut, och då tycker ni vad
              som helst.
            </seg>
          </u>
          <note>
            (Applåder)
          </note>
          <u>
            <seg>
              Det är inte vetenskapligt bevisat, säger Vänsterpartiet, att
              sexualbrottsdömda fångar skulle bli bättre av att inte tillåtas
              läsa porrtidningar. På vilket sätt, kan man undra, blir de bättre
              av att de tillåts göra det? Var finns dessa vetenskapliga bevis?
              Var finns det sunda förnuftet?
            </seg>
          </u>
          <u>
            <seg>
              Socialdemokraterna gör som vanligt. De har slutat med politikutveckling
              och hoppar i stället på andra partiers reservation. Här finns
              naturligtvis en reservation, men sorgligt nog raljerar man bara
              över det hela. Man jämför med Veckans affärer, man jämför med
              Snabba cash , man jämför med James Bond och förstår inte allvaret
              i frågan. Man för en hycklande debatt på precis samma sätt som
              Vänsterpartiet.
            </seg>
          </u>
          <u>
            <seg>
              Vår utskottsordförande är inte här i dag, fru talman. Han är
              väl ute i andra ärenden, kan jag tänka. Men jag kan liksom många
              svenskar notera att han engagerar sig djupt när det gäller att
              fälla människor för sexualbrott. Samtidigt är han den person som
              först har undertecknat den här motionen och säger att när han
              väl har lyckats få någon av de sexualbrottsdömda inom lås och
              bom, då är det deras grundläggande rättighet att ta del av pornografi.
              Min fråga är återigen: På vilket sätt blir en sexualbrottsdömd
              fånge bättre av att få titta på en uppfläkt Lisa, 19 år?
            </seg>
          </u>
          <note>
            (Applåder)
          </note>
          <note>
            I detta anförande instämde Helena Bouveng, Hillevi Engström,
            Inge Garstedt, Anders Hansson och Ulrika Karlsson i Uppsala (alla
            m) samt Johan Linander (c) och Otto von Arnold (kd).
          </note>
          <note type="speaker">
            Anf. 54 CHRISTER ADELSBO (s) replik:
          </note>
          <u>
            <seg>
              Fru talman! Krister Hammarbergh pratar om sunt förnuft och att
              det framför allt skulle handla om porrtidningar, även om det definitivt
              inte står i propositionen att det skulle begränsas till just detta.
            </seg>
          </u>
          <u>
            <seg>
              Han pratar också om den svenska maffian som ett exempel, och
              då kan man fråga sig: Är det ett exempel på något du anser att
              man inte skulle få läsa om?
            </seg>
          </u>
          <u>
            <seg>
              Angreppet på Thomas Bodström tycker jag är svagt och nästan lite
              osmakligt eftersom han inte är här. Sedan säger du också att vi
              är emot regeringen, och där får jag hålla med. Det har du rätt
              i. Det är egentligen det enda. Det är ju inte heller bara jag
              och vi, utan det gäller även stora delar av svenska folket.
            </seg>
          </u>
          <u>
            <seg>
              Lagrådet framhöll att en begränsning av rätten att ta emot böcker,
              tidskrifter och tidningar också kan innebära ett ingrepp i den
              rätt att sprida skrifter som föreskrivs i tryckfrihetsförordningen.
              Sammanfattningsvis och som jag nämnde innan anförde Lagrådet att
              det inför den slutliga utformningen av lagtexten hade varit värdefullt
              med en analys av grundlagsenligheten av förslaget i vad det möjligen
              avser att förhindra: att en intagen tar emot och innehar böcker,
              tidskrifter och tidningar. Man ansåg att förslaget var otillräckligt
              berett i detta hänseende och därför, enligt Lagrådets mening,
              inte ägnat att ligga till grund för lagstiftning.
            </seg>
          </u>
          <u>
            <seg>
              Det var alltså en ganska tuff och stark kritik mot förslaget,
              och min fråga till Krister Hammarbergh är: Hur ser du på denna
              synpunkt från Lagrådet? Borde man inte, precis som Lagrådet önskar,
              göra en ordentlig utredning och analys innan man kommer med förslaget?
            </seg>
          </u>
          <u>
            <seg>
              Vi ser det som mycket tveksamt om denna föreslagna lagstiftning
              i § 24 i lagen om kriminalvård i anstalt är förenlig med grundlagen.
              Ser inte Krister Hammarbergh några som helst tveksamheter i detta?
            </seg>
          </u>
          <note type="speaker">
            Anf. 55 KRISTER HAMMARBERGH (m) replik:
          </note>
          <u>
            <seg>
              Fru talman! Jag tror att det är väldigt viktigt att följa de
              rekommendationer som Lagrådet lägger fram. Det är viktigt för
              den här regeringen att man gör det. Det var uppenbarligen inte
              så viktigt för den förra regeringen med tanke på hur man hanterade
              Lagrådets remissvar. Jag har läst förslag på lagstiftning från
              din regering som Lagrådet helt har avstyrkt och dessutom sagt
              vara fullständigt oanvändbart för att använda som lagstiftning,
              men som ni likafullt genomdrivit.
            </seg>
          </u>
          <u>
            <seg>
              Det är naturligtvis inget försvar för att den nuvarande regeringen
              skulle göra något liknande, men det gäller inte i detta fall.
              Lagrådet hade velat ha fler förtydliganden, och regeringen har
              förtydligat ytterligare i propositionen. För säkerhets skull har
              vi låtit konstitutionsutskottet behandla detta. Konstitutionsutskottet
              drar denna slutsats.
            </seg>
          </u>
          <u>
            <seg>
              Jag hoppas att Christer Adelsbo har läst alla handlingar och
              att han också har respekt för konstitutionsutskottet.
            </seg>
          </u>
          <u>
            <seg>
              Det finns en anledning till att den här lagstiftningen kommer
              till stånd, nämligen den att den rättsvårdande myndigheten inte
              har haft tillräcklig laga grund att stå på. Det är därför vi ändrar
              lagen.
            </seg>
          </u>
          <u>
            <seg>
              När det gäller boken Maffia hoppas jag att du lyssnade. Jag anser
              att det är olämpligt i det fallet, och det beror på att vi har
              haft en otydlig lagstiftning. Den skärper vi nu. Tycker inte Christer
              Adelsbo att detta är bra?
            </seg>
          </u>
          <u>
            <seg>
              Sedan måste jag fråga dig, Christer Adelsbo: Anser du verkligen
              att det är en grundläggande rättighet för en sexualbrottsdömd
              fånge som har våldtagit någon, kanske grovt också, att få läsa
              våldspornografiska skildringar? Vad i yttrandefriheten är det
              du försvarar i detta fall?
            </seg>
          </u>
          <note type="speaker">
            Anf. 56 CHRISTER ADELSBO (s) replik:
          </note>
          <u>
            <seg>
              Fru talman! För att börja med det sista först, och som jag nämnde
              i mitt anförande, är vår bedömning att det finns utrymme för inskränkning
              av informationsfriheten avseende intagna i kriminalvården redan
              som det är i dag, men givetvis måste man ha en försiktighet. Det
              är alltid väldigt populistiskt att dra fram just porr och sexualbrott,
              men det finns så mycket mer i det här förslaget.
            </seg>
          </u>
          <u>
            <seg>
              Sedan nämnde du också att jag borde titta på vad KU sade, men
              det borde du också ha gjort i så fall, för där kan du se att man
              är långt ifrån enig.
            </seg>
          </u>
          <u>
            <seg>
              Det är alliansens partier som företräder den här punkten, men
              man var tveksam från övriga partier.
            </seg>
          </u>
          <u>
            <seg>
              Det handlar inte bara om Lagrådet utan också om grundlagens förarbeten.
              Utifrån regeringsrättsdomen i det här, Justitieombudsmannens uttalande
              och inte minst Lagrådets resonemang är det tveksamt att man genomför
              detta utan att göra en vidare analys.
            </seg>
          </u>
          <u>
            <seg>
              Det var en intervju i DN i höstas. Då kunde man läsa att justitieministern
              menade att det handlade om böcker som förhärligar droger eller
              om att fångar förkovrar sig i våld. Hon menade vidare att det
              är en grannlaga fråga huruvida film med våldsinslag ska tillåtas.
            </seg>
          </u>
          <u>
            <seg>
              En så oprecis syn på lagstiftningen medverkar till att den grundlagsstadgade
              informationsfriheten tunnas ut. Det är ingen tvekan om det.
            </seg>
          </u>
          <u>
            <seg>
              Kan en intagen dömd för ekonomisk brottslighet, som Lena sade
              tidigare, läsa Veckans Affärer? Ska man få läsa Svensk Jakt eller
              tidningen Vapenägaren? Det är många frågetecken.
            </seg>
          </u>
          <u>
            <seg>
              Som saken är med befintlig lagstiftning borde det finnas utrymme
              att i varje fall inskränka intagnas rätt till tidningar, böcker
              och tidskrifter som utgör ett hot mot ordning och säkerhet. Frågan
              till Krister Hammarbergh blir då: Ser du inga problem med att
              lagstiftningen som föreslås inte ger klarhet i vad som anses vara
              opassande att se eller läsa?
            </seg>
          </u>
          <note type="speaker">
            Anf. 57 KRISTER HAMMARBERGH (m) replik:
          </note>
          <u>
            <seg>
              Fru talman! Jag får ta det här en gång till. Regeringsrätten
              har fällt sitt utslag innan den här lagstiftningen kom i kraft.
              Lagstiftningen tidigare har varit otydlig. Då förtydligar man
              lagstiftningen så att våra domstolar har en möjlighet att agera.
              Så fungerar det. Det är mitt svar.
            </seg>
          </u>
          <u>
            <seg>
              Christer Adelsbo säger att han gör en bedömning. Du får gärna
              använda din sista talartid, i den mån du har någon kvar, till
              att förklara vad den bedömningen grundar sig på. När man läser
              er motion står det bara att det torde vara klart. Det verkar som
              att ni inte riktigt har förstått förslagen och inte heller förstått
              vad Lagrådet har sagt det torde vara klart att man redan får göra
              så i dag. Men det är ju detta som är oklart. Vad är klart? Kan
              du svara på det?
            </seg>
          </u>
          <u>
            <seg>
              Du ville egentligen inte svara på den första frågan, om du tycker
              att det är riktigt. Det handlar om sexualbrottsdömda i stor utsträckning.
              Är det riktigt att man kan tillgodogöra sig våldspornografi?
            </seg>
          </u>
          <u>
            <seg>
              Då får jag väl ändra frågan. Tycker du att det är bra?
            </seg>
          </u>
          <note>
            (ANDRE VICE TALMANNEN: Krister Hammarbergh ställde frågor till
            Christer Adelsbo, men han har slut på sina repliker.)
          </note>
          <note type="speaker">
            Anf. 58 LENA OLSSON (v) replik:
          </note>
          <u>
            <seg>
              Fru talman! Krister säger att han tycker att vi är på ett sluttande
              plan när det gäller kriminalvården. Jag säger detsamma till alliansen.
              Ni bidrar inte med särskilt mycket mer resurser. Ni bidrar till
              att det blir uppsägningar inom kriminalvården, även när det gäller
              behandlingspersonal som ska behandla de här männen.
            </seg>
          </u>
          <u>
            <seg>
              Om du betraktar vår politik som att vi inte bryr oss om kriminalvården
              har du väldigt fel. Vi har ju sett den här obalansen i rättsväsendet
              som ni pratar om i budgetdebatten. Vi har redan i mitt län fått
              återverkningar av den stora satsning man gör på polisen. Man tänker
              inte på hela kedjan. Jag vill bara informera om detta.
            </seg>
          </u>
          <u>
            <seg>
              Om man inte har berett ett lagstiftningsärende ordentligt ska
              man alltid påkalla det sunda förnuftet. Sunt förnuft, tycker jag,
              vore att lyssna på Lagrådet i det här fallet. Eller vad tycker
              alliansen? Tycker de att Lagrådet har sunt förnuft? Den frågan
              kan man också ställa sig.
            </seg>
          </u>
          <u>
            <seg>
              Du hänvisar till KU. Precis som det är sagt här förut var man
              inte enig. Där finns det en avvikande mening. Man tycker att man
              är handlingskraftig som gör det här. Det är tveksamt ur många
              aspekter. Och jag säger: Stackars personal som ska ställas inför
              dem som de ska ta viss litteratur från! Det är ju de som ska göra
              bedömningen.
            </seg>
          </u>
          <note type="speaker">
            Anf. 59 KRISTER HAMMARBERGH (m) replik:
          </note>
          <u>
            <seg>
              Fru talman! Det blev på något sätt en budgetdebatt. Jag ber om
              ursäkt att jag före replikskiftet glömde bort mig. Lena Olsson
              har tydligen också glömt bort vilken proposition vi behandlar.
              Men vi kan ju kort nämna budgeten, eftersom det kommer upp.
            </seg>
          </u>
          <u>
            <seg>
              Om man tittar tillbaka på åren i faktisk handling har vi lagt
              betydligt mer pengar ett enskilt år på kriminalvården än någon
              tidigare regering. Detta var föregående år.
            </seg>
          </u>
          <u>
            <seg>
              Jag har tittat på er budgetreservation också. Ni föreslår lite
              mer pengar i början när man har pengar. Sedan ska ni skära ned
              kraftigt i kriminalvårdens budget de två påföljande åren när man
              kommer att behöva pengar. Det är inte en klok politik, Lena Olsson.
              Det är en oansvarig politik.
            </seg>
          </u>
          <u>
            <seg>
              Nej, det är inte svart eller vitt. Det är viktigt att man har
              respekt för Lagrådet. Det har jag sagt tidigare. Det är också
              viktigt att man har respekt när det gäller de grundlagsfästa rättigheterna.
            </seg>
          </u>
          <u>
            <seg>
              Men här talar vi om interner, människor som har begått grova
              brott som behöver en behandling. Det är inte så att Lagrådet förkastar
              förslaget till lagstiftning, utan man önskade sig en mer fyllig
              text.
            </seg>
          </u>
          <u>
            <seg>
              Stackars personal inom kriminalvården! säger Lena Olsson. Kriminalvården
              efterfrågar tydliga riktlinjer så att personen ute på fältet inte
              ska stå ensam och stå och fatta det beslutet själv.
            </seg>
          </u>
          <u>
            <seg>
              Nu får jag ställa en fråga. Jag har tittat på er reservation
              när det gäller kriminalvården för föregående år och programverksamheten.
              Ni säger: Vi anser att kriminalvårdens verksamhet och behandlingsprogram
              för män som utövar våld mot kvinnor och för sexualbrottsdömda
              tydligen i dag måste vara baserade på en könsmaktsförståelse av
              våldet.
            </seg>
          </u>
          <u>
            <seg>
              Lena Olsson, på vilket sätt får man större könsmaktsförståelse
              genom att läsa porrtidningar?
            </seg>
          </u>
          <note type="speaker">
            Anf. 60 LENA OLSSON (v) replik:
          </note>
          <u>
            <seg>
              Fru talman! Jag ska inte kommentera budgeten mer. Där har vi
              åtgärder för att tillse att kriminalvården även framöver får mer
              resurser. Vad har ni? Nada, ungefär. Så är det med det. Och resurserna
              har gått till säkerhetsåtgärder. Det har inte gått så mycket till
              verksamheten.
            </seg>
          </u>
          <u>
            <seg>
              När du nämner grov våldspornografi ställer jag mig frågan var
              man ska dra gränsen. Är det några speciella tidningar man menar
              eller speciella böcker? Det blir en gränsdragningsfråga. Var ska
              gränsen dras?
            </seg>
          </u>
          <u>
            <seg>
              Jag sade i mitt anförande att det finns andra saker. Till exempel
              när det handlar om grova jaktbrott finns det litteratur som skönmålar
              jaktbrott.
            </seg>
          </u>
          <u>
            <seg>
              Vad har du för kommentar när det gäller oppositionens avvikande
              mening i KU? Vad har du för forskning som visar vad som händer
              om en viss litteratur förbjuds? Vad har du för forskning som styrker
              detta?
            </seg>
          </u>
          <note type="speaker">
            Anf. 61 KRISTER HAMMARBERGH (m) replik:
          </note>
          <u>
            <seg>
              Fru talman! Jag ska villigt erkänna att jag inte har gått och
              letat specifikt efter den typen av forskning. Jag har inte letat
              efter den typ av forskning som har gått igenom huruvida sexualbrottsdömda
              män det handlar i regel om män mår bättre eller sämre eller får
              ett bättre beteende av att läsa pornografi. Men jag vet att det
              finns en hel del forskning, och det finns väldigt många debattörer,
              inte minst från Vänsterpartiet jag tror ibland Lena Olsson själv
              som säger att pornografi ser till att det blir mer våldsbrott.
            </seg>
          </u>
          <u>
            <seg>
              Jag måste fundera på vad ni egentligen står för. Hur kan det
              komma sig att ni tycker att vi ska ha porrfria hotell men att
              det ska vara okej på kåken? Kan du förklara det?
            </seg>
          </u>
          <u>
            <seg>
              Jag ska läsa en sak till för dig ur samma reservation: Även män
              som döms för kvinnofridskränkning bör bli föremål för brottspreventiva
              åtgärder inom kriminalvården.
            </seg>
          </u>
          <u>
            <seg>
              Det låter viktigt, och det är bra. Grunden i er reservation som
              ni fick Socialdemokraterna och Miljöpartiet att skriva på handlar
              egentligen om att det ska vara obligatoriskt att genomgå vissa
              former av programåtgärder. Vi är tveksamma till det, för i regel
              måste man vara motiverad till det.
            </seg>
          </u>
          <u>
            <seg>
              Var ligger logiken i att tvinga människor som är svåra att motivera
              att sluta med sitt beteende och samtidigt låta dem fortsätta att
              konsumera våldspornografi?
            </seg>
          </u>
          <note type="speaker">
            Anf. 62 JOHAN LINANDER (c):
          </note>
          <u>
            <seg>
              Fru talman! Den här debatten är viktig, och den är inte ny. I
              början av 2003 gjorde jag ett studiebesök på en anstalt utanför
              Kristianstad i Skåne. Det är en anstalt där man särskilt tar hand
              om och behandlar kriminella som har begått sexualbrott. Jag pratade
              med anstaltschefen där, och han var mycket bekymrad över att han
              inte kunde hindra intagna att samtidigt som de genomgick sexualbrottsrelaterade
              program få in pornografiska publikationer.
            </seg>
          </u>
          <u>
            <seg>
              Jag väckte en skriftlig fråga i januari 2003 för fem år sedan
              till dåvarande justitieminister Thomas Bodström, det vill säga
              den nuvarande socialdemokratiske ordföranden i justitieutskottet,
              som tyvärr inte är här. Jag antar att någon annan socialdemokrat
              kan svara på detta. Jag frågade huruvida det var rimligt att en
              intagen som genomgår ett sexualbrottsrelaterat program på en sexualbrottsavdelning
              för att förändra sitt beteende och sin uppfattning om sexualitet
              samtidigt ska ha rätt att konsumera grovt pornografiska publikationer.
            </seg>
          </u>
          <u>
            <seg>
              Givetvis fick jag ett svar på denna skriftliga fråga, eftersom
              ministrarna är skyldiga att svara. Jag fick det den 29 januari
              2003. Då svarade Thomas Bodström att i 24 § lagen om kriminalvård
              finns regler som innebär att intagna ska få ha böcker, tidskrifter
              och tidningar i den utsträckning det kan ske utan olägenhet. Socialdemokraternas
              Thomas Bodström skrev att regelverket medger en tillämpning som
              gör att behandlingsintresset inte motverkas men att det dock är
              Kriminalvårdens sak att bedöma hur det ska ske i enskilda fall.
            </seg>
          </u>
          <u>
            <seg>
              Då måste vi jämföra med vad samma socialdemokrater skriver i
              reservationen, nämligen kritiken mot det förslag som nu har lagts
              fram. Det är tydligen problem med att frågan överlämnas till Kriminalvårdens
              personal att bestämma. Men för fem år sedan var det enligt Thomas
              Bodström Kriminalvårdens sak att bedöma hur tillämpningen ska
              ske i enskilda fall. Uppenbarligen har något hänt hos Socialdemokraterna.
              Förmodligen är det för att partiet har hamnat i opposition och
              därför nu har en helt annan politik än tidigare.
            </seg>
          </u>
          <u>
            <seg>
              Vad kan vi mer utläsa av detta? Dåvarande justitieminister Thomas
              Bodström tyckte att 24 § lagen om kriminalvård den som fortfarande
              gäller var tydlig nog för att böcker, tidskrifter och tidningar
              skulle kunna stoppas om behandlingsintresset motverkades. Den
              nuvarande otydliga lagen var tydlig nog att stoppa porrtidningarna.
              Nu förtydligar vi lagstiftningen, och nu är helt plötsligt en
              tydligare lagstiftning inte tydlig nog för att stoppa porrtidningar.
              Kan någon förklara hur det går ihop? Varför fungerade det för
              Thomas Bodström med den otydliga lagstiftningen medan vårt nu
              tydligare förslag inte är bra nog? Det kallas för inkonsekvens.
            </seg>
          </u>
          <u>
            <seg>
              Anstaltschefen tog givetvis del av dåvarande justitieministerns
              skriftliga svar på min fråga. Det var ett besked från justitieministern
              att det skulle finnas ett utrymme för att stoppa grova sexuella
              publikationer. Efter att han hade fått svaret gjorde han så. Han
              stoppade intaget av porrtidningar eftersom han ansåg att de motverkade
              behandlingen och rehabiliteringen på sexualbrottsavdelningen.
              Detta upphävde Kriminalvårdsstyrelsen. Man skrev, bland annat
              med hänvisning till Justitieombudsmannen, att tidningarna inte
              fick stoppas ens om de gick stick i stäv med något viktigt behandlingsintresse.
              Alltså hade dåvarande justitieminister Thomas Bodström fel; det
              gick inte att stoppa tidningarna.
            </seg>
          </u>
          <u>
            <seg>
              Jag skrev då en ny fråga till samma dåvarande justitieminister.
              Då är vi framme i september. Mycket ärligt svarade Thomas Bodström
              att han hade haft fel och att man från Socialdemokraternas sida
              var bekymrad över det. Han skrev att man från Justitiedepartementets
              sida skulle ta upp en dialog med Kriminalvårdsstyrelsen om tillämpningen
              av bestämmelsen. Om det skulle visa sig att det fanns hinder mot
              en ändamålsenlig tillämpning skulle de uppmärksamma Kriminalvårdskommittén
              på detta. Av direktiven skulle det framgå att kommittén särskilt
              skulle uppmärksamma frågor om hur verkställigheten kunde anpassas
              så att den skulle förebygga återfall i brott.
            </seg>
          </u>
          <u>
            <seg>
              Kriminalvårdskommittén fick uppdraget. Kommittén har lagt fram
              ett förslag, och precis det förslaget lägger vi fram för kammaren
              i dag. Men nu är det helt plötsligt inte bra nog. Nu är man inte
              nöjd från Socialdemokraternas sida, fast det var precis det man
              ville ha. Men det handlar så klart om att Socialdemokraterna inte
              har en politik. Man hade en politik i majoritet, och man har en
              annan politik i opposition. Det handlar bara om att vara mot allt
              som alliansen genomför. Om det sedan är mot den egna gamla politiken
              är uppenbarligen ointressant.
            </seg>
          </u>
          <u>
            <seg>
              Nu finns två förslag i kammaren. Där finns vi som vill genomföra
              förslaget som Kriminalvårdskommittén lade fram det som även Thomas
              Bodström stod bakom för några år sedan. Vi tycker att den som
              genomgår ett sexualbrottsrelaterat program inom kriminalvården
              inte bör kunna ta del av grovt pornografiska publikationer. Sedan
              finns den linje som tycker att man ska få göra det, att behandlingsintresset
              inte är viktigare. Det är bara för alla som lyssnar eller ser
              på detta att bedöma vad de själva tycker. Jag tycker att det är
              vettigt att den som ska få en bättre syn på sexualitet inte heller
              efter det att behandlingen är slut sitter på sitt rum på anstalten
              och läser porrtidningar.
            </seg>
          </u>
          <note>
            I detta anförande instämde Inge Garstedt, Krister Hammarbergh,
            Anders Hansson och Ulrika Karlsson i Uppsala (alla m) samt Otto
            von Arnold (kd).
          </note>
          <note type="speaker">
            Anf. 63 CAMILLA LINDBERG (fp):
          </note>
          <u>
            <seg>
              Fru talman! Den här propositionen handlar framför allt om tydliga
              och mer enhetliga bestämmelser när det gäller den intagnes rätt
              att inneha personlig egendom. Propositionen syftar till att kriminalvårdslagstiftningen
              blir ändamålsenlig i frågor av betydelse såväl för de intagna
              som för att upprätthålla ordning och säkerhet. En tydlig reglering
              minskar risken för godtycke och ökar på så sätt rättssäkerheten
              för de intagna. På så sätt minskar också risken för konflikter.
            </seg>
          </u>
          <u>
            <seg>
              Ett konkret exempel från dagens verklighet är Norrtäljeanstalten
              som har totalförbjudit porr på anstalten. Det är något som är
              fullt tillåtet på andra anstalter i Sverige. När lagstiftningen
              inte är tillräckligt tydlig om på vilka grunder sådana beslut
              kan fattas skapas naturligtvis misstankar om orättvisa och godtycke.
            </seg>
          </u>
          <u>
            <seg>
              Vad regeringen vill åstadkomma är en mer enhetlig reglering.
              Möjligheten att inneha personlig egendom i bostadsutrymmen är
              viktig för de intagna men kan också i vissa fall ställa till med
              problem. Den kan till exempel utgöra en säkerhetsrisk, försvåra
              visitation, användas för att begå brott eller motverka behandling.
              Det är därför nödvändigt med vissa begränsningar när det gäller
              rätten att inneha personlig egendom på anstalt. Det som regeringen
              anför är endast ett förtydligande av vad som för närvarande gäller
              inom kriminalvården. Utöver det finns det ett behov av att förbjuda
              böcker, tidskrifter och tidningar som anses motverka den behandling
              som den intagne genomgår. Det är viktigt att poängtera att dessa
              beslut alltid ska fattas individuellt och gälla den som genomgår
              behandling. Behandlingen är frivillig. Det handlar alltså inte
              om tvångsvård. Behandlingen ska bygga på vetenskap och beprövad
              erfarenhet. Det här förslaget ska underlätta att inte pågående
              behandling störs. Det är alltså endast böcker, tidskrifter och
              tidningar som kan motverka den behandling som den intagne genomgår
              som ska förbjudas. Det bör ses som en del i kriminalvårdens återfallsförebyggande
              arbete.
            </seg>
          </u>
          <u>
            <seg>
              Regeringen är också mycket tydlig med att den reglering som innebär
              begränsningar i den intagnes informationsfrihet måste vara omgärdad
              av rättssäkerhetsgarantier för att minimera risken för missbruk
              och att Kriminalvårdens beslut ska gå att överklaga.
            </seg>
          </u>
          <u>
            <seg>
              Så sent som i måndags pratade jag med Elisabeth Kwarnmark, den
              kvinna som i mångt och mycket har arbetat fram den svenska modell
              av ROS-behandlingen som vi i dag använder på många fängelser som
              behandlar sexualbrott. Kwarnmark menar att det finns forskning
              som visar att grovt våldspornografisk litteratur är en riskfaktor
              för sexualbrottsdömda. Hon tror inte heller att dessa eventuella
              restriktioner kan leda till att intagna inte vill gå en behandling.
            </seg>
          </u>
          <u>
            <seg>
              Det är viktigt att vi från samhällets sida inte ger dubbla budskap
              och att vi gör vårt yttersta för att behandla dessa personer och
              minska återfallstendensen.
            </seg>
          </u>
          <u>
            <seg>
              Det bör också poängteras att det inte handlar om moralism, inte
              om vad som är bra eller mindre bra läsning. Det handlar om förutsättningar
              för att framgångsrikt bedriva behandlingar på våra anstalter.
            </seg>
          </u>
          <u>
            <seg>
              Fru talman! När det gäller förslaget att även tillåta saliv-,
              svett- och hårprov som komplement till dagens blod-, urin- och
              utandningsprov handlar det också om att underlätta arbetet med
              att säkerställa drogfria anstalter. Dessa nya metoder är tänkta
              att fungera som komplement till dagens metoder och att användas
              när behov finns.
            </seg>
          </u>
          <note>
            Fru talman! Jag yrkar bifall till förslaget i utskottets betänkande
            och avslag på reservationerna.
          </note>
          <u>
            <seg>
              Jag vill avslutningsvis betona att dessa tydliga regler inte
              handlar om vilka beslut man ska fatta i det enskilda fallet utan
              på vilka grunder man ska fatta beslut.
            </seg>
          </u>
          <note type="speaker">
            Anf. 64 INGER DAVIDSON (kd):
          </note>
          <u>
            <seg>
              Fru talman! Den första fråga man ska ställa sig när man ska lägga
              fram ett nytt lagförslag är varför det görs. Finns det ett problem?
              Har frågan utretts? Vad ska uppnås?
            </seg>
          </u>
          <u>
            <seg>
              Svaret på den första frågan är ett obetingat ja. Det finns i
              dag stora problem inom kriminalvården när det gäller dispyter
              och bråk om vilken personlig egendom de intagna ska ha rätt till
              under den tid de vistas på anstalten. Det påverkar helt klart
              ordningen och säkerheten både för personalen och för de intagna.
              Det beror på att lagen är otydligt skriven i dag.
            </seg>
          </u>
          <u>
            <seg>
              Enligt den nuvarande lagstiftningen är det inte möjligt att neka
              innehav av böcker, tidskrifter och tidningar med hänvisning till
              att det kan antas att de motverkar den behandling som den intagne
              genomgår. Det finns inte lagligt stöd för det i dag. Någon sade
              tidigare att troligen tänker svenska folket i allmänhet att det
              är självklart och att den lagstiftningen redan finns, men den
              finns alltså inte i dag.
            </seg>
          </u>
          <u>
            <seg>
              En person som är dömd för ett grovt narkotikabrott kan därför
              hävda sin rätt att inneha och läsa litteratur som till exempel
              förhärligar narkotikabruk och beskriver hur narkotika framställs
              på syntetisk väg.
            </seg>
          </u>
          <u>
            <seg>
              En person som är dömd för upprepade sexualbrott med våldsinslag
              kan på motsvarande sätt hävda sin rätt att läsa våldspornografisk
              litteratur samtidigt som han genomgår en behandling för att komma
              till rätta med sin skeva kvinnosyn och förvrängda sexualitet.
            </seg>
          </u>
          <u>
            <seg>
              Är det rimligt? Nej. Till skillnad från Socialdemokraterna, Vänsterpartiet
              och Miljöpartiet tycker inte Kristdemokraterna och resten av alliansen
              att det är rimligt. Det är därför vi föreslår att lagen ska förtydligas
              i några avseenden, medan Socialdemokraterna, Vänsterpartiet och
              Miljöpartiet avslår förslaget. De tycker uppenbarligen att det
              system vi har i dag är bra och att det fungerar väl trots den
              höga återfallsfrekvens som vi kan se så tydligt.
            </seg>
          </u>
          <u>
            <seg>
              Den andra frågan var: Har frågan utretts? Även på den frågan
              är svaret ja. Kriminalvårdskommittén kom, som vi har hört, med
              sitt betänkande redan 2005. Den kom fram till att den begränsning
              i rätten för den intagne att inneha vissa skrifter som den föreslog
              är förenlig med regeringsformen. Det var en parlamentarisk utredning.
            </seg>
          </u>
          <u>
            <seg>
              Sedan kom Lagrådets yttrande. Det efterlyste en analys av om
              förslaget verkligen var i enlighet med grundlagen när det gäller
              medborgares rätt till informations- och tryckfrihet. Därför arbetades
              faktiskt propositionen om. Det är något som oppositionen inte
              verkar ha uppmärksammat. Den förtydligades på några punkter.
            </seg>
          </u>
          <u>
            <seg>
              Vid riksdagsbehandlingen har konstitutionsutskottet yttrat sig.
              Det är alltid majoriteten man går på. Det gör vi även i det här
              fallet. Konstitutionsutskottet säger att det är i enlighet med
              grundlagen. De gör samma bedömning som regeringen. De betonar
              att det är en viktig avvägning som man alltid gör. Det är viktigt
              att värna den enskildes frihet, men det finns i de här fallen
              anledning till inskränkning. Jag behöver inte gå in på det igen,
              eftersom flera har gjort det. Det är viktigt att upprätthålla
              tilltron till statens möjligheter att ha en rättsstat som fungerar
              och så vidare. Man räknar upp ett antal sådana saker som gör att
              det finns starka skäl för vissa inskränkningar i de här fallen.
            </seg>
          </u>
          <u>
            <seg>
              En tydlig reglering är också ett led i att minska det godtycke
              som finns i dag. Det ökar rättssäkerheten för dem som är intagna.
              Risken för konflikter mellan intagna och personal minskar. Den
              enskilde internens rättssäkerhet skyddas också av att de beslut
              som fattas med stöd av den här lagstiftningen naturligtvis kan
              överklagas. Det är en självklarhet.
            </seg>
          </u>
          <u>
            <seg>
              Frågan är alltså utredd och analyserad även utifrån de viktiga
              fri- och rättighetsaspekter som vi alltid ska väga in i de beslut
              vi fattar i riksdagen.
            </seg>
          </u>
          <u>
            <seg>
              Sammanfattningsvis är jag och Kristdemokraterna övertygade om
              att den här lagändringen kommer att leda till bättre möjligheter
              att upprätthålla ordningen och säkerheten på anstalterna och att
              det målet uppnås. Det ökar också möjligheten för den intagne att
              fullt ut tillgodogöra sig den behandling som han genomgår. Därför
              minskar också risken för återfall efter fängelsevistelsen, kanske
              inte minst när det gäller sexualbrotten. Det är precis det vi
              ville uppnå. Att färre kan komma att bli utsatta för brott framöver
              tycker jag också är något som man ska väga in i det beslut vi
              fattar.
            </seg>
          </u>
          <note>
            Med det yrkar jag bifall till förslagen i betänkandet och avslag
            på motionerna.
          </note>
          <note>
            I detta anförande instämde Otto von Arnold (kd) och Krister Hammarbergh
            (m).
          </note>
          <note type="speaker">
            Anf. 65 CHRISTER ADELSBO (s) replik:
          </note>
          <u>
            <seg>
              Fru talman! Det handlar mycket om sexualbrott och porrtidningar,
              men det pratas inte särskilt mycket om all annan litteratur. Det
              nämns inte alls. Det ingår ju också i detta.
            </seg>
          </u>
          <u>
            <seg>
              När det gäller grundlagens förarbeten har vi hört vad Justitieombudsmannen
              har sagt i det här ärendet och Lagrådets resonemang. Det gör att
              vi tycker att det är mycket tveksamt om den föreslagna ändringen
              i lagstiftningen, 24 § i lagen om kriminalvård i anstalt, är förenlig
              med grundlagen. Det är det som vi hänger upp detta på.
            </seg>
          </u>
          <u>
            <seg>
              Det är märkligt att man från de borgerliga partierna inte tar
              hänsyn till alla tveksamheter som lyfts fram. Man borde först
              titta ordentligt på om förslaget är förenligt med grundlagen.
              Ser du inga som helst problem med detta, Inger Davidson?
            </seg>
          </u>
          <note type="speaker">
            Anf. 66 INGER DAVIDSON (kd) replik:
          </note>
          <u>
            <seg>
              Fru talman! Du kan upprepa de här frågorna hur många gånger du
              vill. Jag tycker att jag har varit ganska tydlig i mitt anförande
              och flera andra har också varit väldigt tydliga när vi har beskrivit
              vilka åtgärder som har vidtagits för att vi ska känna oss säkra
              på att de här inskränkningarna är i enlighet med Sveriges rikes
              grundlag.
            </seg>
          </u>
          <u>
            <seg>
              Det handlar om att upprätthålla ordningen i en rättsstat. Det
              handlar om att upprätthålla ordning och säkerhet på en anstalt.
              Det handlar om vissa frihetsinskränkningar, men de anses i de
              här fallen naturliga eftersom de personer som utsätts för dem
              har begått så grova brott i en viss riktning. Det kan handla om
              sexualbrott, men det kan naturligtvis också handla om andra brott.
            </seg>
          </u>
          <u>
            <seg>
              Läs gärna det utdrag ur Europakonventionen som finns med i betänkandet.
              Europakonventionen beskriver där i vilka fall man har rättighet
              att inskränka de grundläggande rättigheter som vi alla försvarar
              med näbbar och klor, men som vi inser måste frångås ibland. Det
              tycker vi i de här fallen.
            </seg>
          </u>
          <u>
            <seg>
              Jag skulle egentligen vilja fråga Christer Adelsbo: Hur skulle
              du ha velat utforma det hela? Tomas Bodström ville ju gå vidare,
              men vad hade han tänkt? Vad hade Socialdemokraterna tänkt?
            </seg>
          </u>
          <note type="speaker">
            Anf. 67 CHRISTER ADELSBO (s) replik:
          </note>
          <u>
            <seg>
              Fru talman! Det är ett oenigt KU som har lämnat remissvar på
              detta. Det är ett tveksamt lagråd, och det är en tveksam justitieombudsman.
              Det är lite väl mycket för att man ska säga att detta känns bra.
              Du uttrycker att ni känner er trygga i detta, men många andra
              känner sig inte trygga med det här förslaget.
            </seg>
          </u>
          <u>
            <seg>
              Jag avslutar med att säga att grundtesen för oss är att man i
              likhet med Lagrådet är tveksam till om den föreslagna lagstiftningen
              i § 24 i lagen om kriminalvård i anstalt är förenlig med grundlagen
              eller inte.
            </seg>
          </u>
          <u>
            <seg>
              Det borde få göras en ordentlig analys av grundlagsenligheten
              innan man lägger fram en sådan här typ av förslag. Tycker verkligen
              Inger Davidson att det inte är några som helst problem med detta,
              trots ett oenigt KU, ett tveksamt lagråd och en tveksam justitieombudsman?
              Ser du inga som helst problem med grundlagsenligheten?
            </seg>
          </u>
          <note type="speaker">
            Anf. 68 INGER DAVIDSON (kd):
          </note>
          <u>
            <seg>
              Fru talman! Lagrådet hade vissa synpunkter som regeringen tog
              till sig, till skillnad från vad den förra regeringen gjorde vid
              flera tillfällen, vilket någon annan har varit inne på här tidigare.
              Då sade Lagrådet att detta över huvud taget inte går att lägga
              fram. Det gjordes ingen förändring, men det lades ändå fram. Här
              har vi lyssnat på Lagrådet och gjort en del förändringar.
            </seg>
          </u>
          <u>
            <seg>
              JO och Regeringsrätten tolkar gällande lag. De har tolkat den
              lag som vi har i dag och utifrån det gjort sina uttalanden. Nu
              får de en ny lagstiftning som de ska tolka och komma med åsikter
              om när detta kommer att prövas i domstol så småningom. Jag känner
              mig trygg med detta. Jag tycker att det är en viktig lagstiftning
              som vi får i dag. Det har rått oklarheter, det har funnits en
              rättsosäkerhet, och det är inte bra att de som är intagna och
              som har begått grova våldsbrott får läsa denna typ av litteratur.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Tillsyn över fastighetsmäklare m.m.
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            8 § Namnlagen
          </note>
          <note>
            Föredrogs
          </note>
          <note type="speaker">
            Anf. 69 LISELOTTE OLSSON (v):
          </note>
          <u>
            <seg>
              Fru talman! Jag stod här även förra våren och debatterade namnlagen.
              Precis som då kan jag konstatera att regeringen har valt att inte
              göra något åt de problem som namnlagen orsakar. Jag berättade
              då om Pia som är transvestit och som på papperet heter Lennart
              fast hon vill heta Pia, och alla hennes anhöriga kallar henne
              Pia. Pia och många andra människor har i dag ingen möjlighet att
              byta namn.
            </seg>
          </u>
          <u>
            <seg>
              I dag krävs det att en person kan uppvisa läkarintyg på att han
              eller hon genomgår eller har genomgått utredning för att byta
              kön för att ett namnbyte ska vara möjligt. För Pia har det aldrig
              handlat om att genomgå könsbyte. För de transpersoner som däremot
              vill genomgå könskorrigerande operation blir väntan på att få
              byta namn orimligt lång, som om det inte vore nog med den press
              som det innebär att leva i ett samhälle som fördömer och diskriminerar
              dig. Nej, du ska dessutom tvingas bära ett namn som representerar
              en könsidentitet som du inte har och som inte är du.
            </seg>
          </u>
          <u>
            <seg>
              Under förra årets debatt om namnlagen efterlystes forskning som
              stöder att en förändrad namnlag skulle ge människor ett ökat välbefinnande.
              Jag har letat efter sådan forskning på alla möjliga håll, men
              sorgligt nog finns det ytterst lite skrivet om transpersoners
              livsvillkor. De personer som jag har varit i kontakt med i verkliga
              livet så att säga kan däremot vittna om att namnfrågan är ett
              av många problem för transpersoner. Statens folkhälsoinstitut
              gav 2005 ut en rapport om HBT-personers hälsosituation. Den rapporten
              är i princip det enda som jag har hittat som handlar om transpersoner.
              Att det fanns brister i forskningen om transpersoner visste jag
              men inte att den var så total. Det är någonting som vi verkligen
              kan efterlysa. I rapporten från Folkhälsoinstitutet framgår det
              i alla fall tydligt att transpersoner som grupp mår betydligt
              sämre på alla sätt och vis än icke-transpersoner. Ett sätt att
              minska pressen på dem är att ändra namnlagen. Det är ett litet
              steg som skulle betyda otroligt mycket för dessa personer.
            </seg>
          </u>
          <u>
            <seg>
              Jag tycker att vissa här har gjort denna fråga till en icke-fråga
              och försöker att få oss som vill ändra namnlagen att framstå som
              lite löjliga. Det handlar om så väldigt få människor, får vi höra.
              Men för att ni ska få lite perspektiv på detta kan jag berätta
              om en kvinna som har genomgått hela denna process med utredning
              och sedan operation. Hon är yrkesofficer och påpekade för mig
              hur extremt viktigt det är i hennes jobb med namnbrickor och ID-kort.
              Naturligtvis har namnlagen varit ett stort problem i hennes vardag
              då hon under en längre tid var tvungen att bära sitt gamla namn
              trots att hon levde, fungerade och arbetade som kvinna. Så även
              om forskning saknas säger i alla fall mitt sunda förnuft och min
              omtanke om människor som lever i en utsatt situation att en ändring
              av namnlagen kan få många människor i liknande situationer att
              må bättre.
            </seg>
          </u>
          <u>
            <seg>
              Jag vill också nämna Vänsterpartiets reservation om retroaktiva
              ändringar av namnidentitet. Här tycker jag att majoriteten är
              lite feg som inte vågar ta tag i den här viktiga frågan trots
              att det innebär merjobb för till exempel arbetsgivare och skolor
              att ändra gamla intyg och betyg. Jag tror tvärtemot majoriteten
              att arbetsbördan inte alls skulle bli så stor som man tror. Nu
              för tiden är de flesta dokument elektroniska, och det borde vara
              lätt att ändra namnet. För de människor som berörs är detta en
              mycket viktig fråga. Gamla dokument med fel namn kan ställa till
              mycket problem och tvinga en person att komma ut som före detta
              transsexuell inför en blivande arbetsgivare. Det vill inte många
              göra.
            </seg>
          </u>
          <u>
            <seg>
              Namnlagen har flera brister, och många brister nämns inte i detta
              betänkande. Jag har tagit upp några. Men i och med att namnlagen
              har så många brister som vi är överens om tycker jag att den länge
              omtalade och förväntade översynen av namnlagen är någonting som
              regeringen borde ta itu med genast. Den har vi väntat på i flera
              år.
            </seg>
          </u>
          <note>
            Fru talman! Jag yrkar bifall till reservationerna 1 och 2.
          </note>
          <note type="speaker">
            Anf. 70 JAN LINDHOLM (mp):
          </note>
          <u>
            <seg>
              Fru talman! Jag yrkar bifall till reservation 1 i betänkandet.
            </seg>
          </u>
          <u>
            <seg>
              Föregående talare har argumenterat för en del av de frågor som
              berörs i motionerna som tas upp i betänkandet. Jag ska inte upprepa
              så mycket.
            </seg>
          </u>
          <u>
            <seg>
              Det är väl känt att jag i mina anföranden här i kammaren brukar
              försöka hitta på en del sätt att argumentera för att visa hur
              de frågor som behandlas i betänkandet kan kopplas till behovet
              av tunga investeringar i järnvägssektorn. Men när jag har läst
              igenom detta betänkande har jag haft svårigheter att hitta de
              tydliga kopplingarna mellan förslagen och de reservationer som
              finns och någon form av argumentation för att det är viktigt med
              dubbelspår mellan Falun och Borlänge. Därför hoppar jag över det
              den här gången. Några blir kanske besvikna över det.
            </seg>
          </u>
          <u>
            <seg>
              Fru talman! Man kan ändå göra en koppling till Dalarna därför
              att man i min valkrets i Dalarna har väldigt starka traditioner
              kring namngivning, både när det gäller personnamn, ortsnamn och
              gårdsnamn alla frågor som berör namnlagen. Det finns motioner
              som handlar särskilt om gårdsnamn.
            </seg>
          </u>
          <u>
            <seg>
              Jag är inte infödd mas, vilket säkert hörs när jag talar. Det
              gör att jag inte har den ordentliga förankring som gör att jag
              vågar försöka mig på att beskriva alla typer av problem som finns
              kring namnfrågor i vårt län och som jag har fått beskrivna ett
              otal gånger från dem som är mer kunniga i detta. Jag vågar inte
              riktigt ge mig på att ta upp det heller eftersom det kan hända
              att någon som är mer kunnig på det begär replik på mitt anförande.
              Då sitter jag i klistret.
            </seg>
          </u>
          <u>
            <seg>
              Men jag kan i alla fall försäkra er om att det finns ett oerhört
              stort intresse i Dalarna kring regelverket för namngivning. Namnlagen
              är alltså en mycket viktig, intressant och aktuell fråga.
            </seg>
          </u>
          <u>
            <seg>
              Detta gör ändå att det finns anledning för mig att uttrycka rätt
              stor besvikelse över att regeringen, som jag ser det, ändå tänker
              dra denna fråga i långbänk. Jag uppfattade att det under den förra
              mandatperioden, under de två år som jag satt i riksdagen, fanns
              ett stort intresse från den förra oppositionen, den nuvarande
              maktkartellen, att ta itu med frågan om en revidering av namnlagen.
            </seg>
          </u>
          <u>
            <seg>
              När jag läser om ställningstagandena i betänkandet uppfattar
              jag att detta inte prioriteras särskilt högt från majoritetens
              sida. Vi har ju sett hur regeringen under de 15 månader man hittills
              suttit vid makten har lyckats dra i långbänk många frågor som
              har med diskriminering att göra. Inte alla motioner som behandlas
              i betänkandet har en sådan dimension, men många av de frågor som
              väckts har det.
            </seg>
          </u>
          <u>
            <seg>
              Eftersom den här regeringen så effektivt har lyckats dra frågor
              med samma politiska sprängkraft i långbänk tror jag att inte,
              fru talman, att vi ska vänta oss något förslag från regeringen
              under den här mandatperioden.
            </seg>
          </u>
          <u>
            <seg>
              Trots att jag har anmält mig för ytterligare talartid ska jag
              inte utnyttja mer tid än så här, utan jag nöjer mig med det sagda
              och yrkar avslutningsvis bifall till reservation 1.
            </seg>
          </u>
          <note type="speaker">
            Anf. 71 INGER RENÉ (m):
          </note>
          <u>
            <seg>
              Fru talman! I skolböcker från förr i världen fanns det ofta ett
              rim, på försättsbladet. Det stod så här: N.N. där skulle man skriva
              sitt eget namn är mitt namn, mig till heder och ingen skam. Det
              är mig i dopet givet och i livsens bok inskrivet.
            </seg>
          </u>
          <u>
            <seg>
              Första gången man hittade detta var i en visbok som är från så
              långt tillbaka som 1600-talet.
            </seg>
          </u>
          <u>
            <seg>
              Varför börjar jag då med detta uråldriga rim när vi pratar om
              namnlagen? Jo, jag tycker att det visar vilken betydelse namnet
              har för den personliga identiteten.
            </seg>
          </u>
          <u>
            <seg>
              När det här gamla rimmet skrevs var det förhållandevis enkelt
              att namnge ett nyfött barn. Vissa förnamn gick i släkten. I efternamn
              fick Pers barn naturligen heta Persson punkt.
            </seg>
          </u>
          <u>
            <seg>
              Det låter praktiskt, men redan i slutet av 1800-talet efterfrågades
              ett mer ordnat system för våra personnamn. Syftet var att fler
              skulle välja ärftliga släktnamn så att man på det sättet kunde
              härleda personer. Det resulterade i vår första namnlag som antogs
              1901.
            </seg>
          </u>
          <u>
            <seg>
              62 år senare fick vi nästa namnlag som vidgades bland annat till
              rätten till namnbyte. Med den nuvarande lagen, som tillkom 1982,
              ville riksdagen bland annat öka valfriheten och förenkla proceduren
              för dem som ville byta förnamn eller efternamn.
            </seg>
          </u>
          <u>
            <seg>
              Antalet önskemål om namnbyte ökar år för år. Förra året nåddes
              vad man kan kalla för all-time-high. Då valde ungefär 7 500 personer
              att byta namn. I de allra flesta fallen rörde det sig om efternamnet.
            </seg>
          </u>
          <u>
            <seg>
              I nu gällande lag står det om nybildade namn att dessa inte får
              godkännas om de till bildning, uttal eller stavning har en sådan
              språklig form att de inte är lämpliga som efternamn här i landet.
            </seg>
          </u>
          <u>
            <seg>
              I dag kommer människor från alla de håll till Sverige. De är
              bärare av andra namntraditioner än våra inhemska. Vi behöver bara
              vända oss till länder som Island och Norge ja, för den delen också
              Danmark så visst behöver lagen ses över.
            </seg>
          </u>
          <u>
            <seg>
              Ett annat bekymmer med dagens namnlag rör oftast kvinnor. Det
              gäller då hur vi hanterar mellannamn. Situationen underlättas
              inte av att namnkombinationer ibland behandlas på ett sätt, ibland
              på ett annat sätt. Det gör, för att nämna en praktisk nackdel,
              att det kan vara svårt att i ett register av något slag hitta
              personer just därför att de kan registreras både på sitt mellannamn
              och på sitt slutnamn.
            </seg>
          </u>
          <u>
            <seg>
              Jag skulle kunna räkna upp flera skäl till att namnlagen verkligen
              behöver ses över. Vi har hört en del skäl till det här från talarstolen.
              Det vanligaste när namnlagen diskuteras eller när det skrivs om
              den i tidningarna är att det upplevs som ett godtycke vilka namn
              det rör sig då om både förnamn och efternamn som godkänns och
              vilka som underkänns. Det kan vara obegripligt att man till exempel
              inte får heta Myran när man får heta Blomman, Lilja eller Mango.
            </seg>
          </u>
          <u>
            <seg>
              I Norge har man en betydligt liberalare syn på detta med namnlag
              och namn. Där lär till exempel Kolaautomat vara godkänt som förnamn.
              Gudärgod jag vet inte om de i namnet ingående orden skrivs i en
              följd eller om namnet skrivs med mellanslag mellan de ingående
              orden lär också vara ett godtagbart namn.
            </seg>
          </u>
          <u>
            <seg>
              Hur som helst är vi alltså överens om att namnlagen behöver reformeras.
              Redan 2001 gav riksdagen regeringen i uppdrag att komma med förslag
              om en ny namnlag. Då kan man undra varför den förra regeringen
              inte gjorde det. Här har det talats om månader. Vi har alltså
              haft 15 månader på oss. Den gamla regeringen hade, om jag nu räknat
              rätt, 86 månader på sig för att komma med förslag om en ny lag.
            </seg>
          </u>
          <u>
            <seg>
              Mot den bakgrunden tycker jag att reservation 1 är ett präktigt
              självmål. Där säger man att regeringen borde skynda sig. Jag skulle
              kunna returnera bollen och säga att den socialdemokratiska regeringen
              hade två regeringsperioder, det vill säga fem år eller 84 månader,
              på sig för att skriva en proposition. I reservationen säger man
              också att arbetet har påbörjats.
            </seg>
          </u>
          <u>
            <seg>
              Men om man ringer till departementet och frågar vad den socialdemokratiska
              regeringen gjorde blir svaret att onsdagen den 7 december 2005
              hade Justitiedepartementet en tvåtimmarshearing om namnlagen.
              Men sedan blev det programmet en hyllvärmare. Inget annat hände.
            </seg>
          </u>
          <u>
            <seg>
              Det finns ingenting skrivet och ingenting förberett. Det finns
              absolut inga direktiv. Man hade chansen men tog den inte. Alliansregeringen
              har, som sagt, haft drygt ett år på sig.
            </seg>
          </u>
          <u>
            <seg>
              Jag avslutar mitt anförande med att yrka bifall till utskottets
              förslag i betänkandet i dess helhet och avslag på reservationerna.
            </seg>
          </u>
          <note type="speaker">
            Anf. 72 MARIA KORNEVIK JAKOBSSON (c):
          </note>
          <u>
            <seg>
              Fru talman! Till grund för gällande lagstiftning om namnlagen
              finns en strävan efter jämlikhet mellan kvinnor och män och efter
              lika behandling av barn vilkas föräldrar är gifta med varandra
              och barn med ogifta föräldrar.
            </seg>
          </u>
          <u>
            <seg>
              Detta är en bra grund att stå på. Men det har på flera håll visat
              sig att lagen, som denna i dag ser ut, kan ställa till med problem
              för den enskilde. Därför välkomnar Centerpartiet den aviserade
              översynen av namnlagen. Det här har ju under en alldeles för lång
              tid legat som en hyllvärmare i den gamla regeringens bokhylla.
            </seg>
          </u>
          <u>
            <seg>
              Precis som regeringen fastslår är det viktigt att få kartlägga
              problemen hur de ser ut, var de uppstår och vilka konsekvenserna
              blir för den enskilde.
            </seg>
          </u>
          <u>
            <seg>
              Ett av de redan definierade bekymren kan uppstå för personer
              som genomgått könsbyte. Att inte kunna visa upp en giltig legitimation
              kan, det förstår var och en, ställa till med stora bekymmer.
            </seg>
          </u>
          <u>
            <seg>
              LiseLotte Olsson från Vänsterpartiet gav en levande beskrivning
              av ett enskilt fall. Tyvärr är de fallen inte så få som vi kanske
              tror.
            </seg>
          </u>
          <u>
            <seg>
              Det kan också gälla små vardagsbekymmer som att gå in på biblioteket
              för att låna en bok, att hämta ett paket på posten eller att ha
              ett årskort på SJ. På legitimationskortet står det Göran, men
              det är Maria som ska stå där och legitimera sig. Följaktligen
              får hon inte boken eller paketet. Inte heller får hon åka på sitt
              årskort. Förmodligen måste hon lösa enkel biljett eller kliva
              av tåget.
            </seg>
          </u>
          <u>
            <seg>
              Som föregående talare sagt kan problem uppstå även när betyg
              och anställningsbevis ska visas upp. Att vid en anställningsintervju
              behöva börja med att bli så privat och personlig som en redogörelse
              av hela ens livshistoria innebär kan inte vara någon lagstiftares
              mening.
            </seg>
          </u>
          <u>
            <seg>
              Fru talman! Att hitta en tillfredsställande lösning som också
              uppfyller kravet på en säker hantering är viktigt i översynsarbetet.
            </seg>
          </u>
          <note>
            Med detta yrkar jag bifall till utskottets förslag.
          </note>
          <note type="speaker">
            Anf. 73 JAN ERTSBORN (fp):
          </note>
          <u>
            <seg>
              Fru talman! Det är bara omkring nio månader sedan vi här i kammaren
              senast debatterade precis samma ärende som i detta betänkande.
              Vi var då överens om behovet av att förändra nuvarande namnlag.
              Den är från 1982. Den är inte i och för sig så gammal, men tidens
              förändringar har gjort att den alldeles uppenbarligen är föråldrad.
              Man kan göra en jämförelse med samäganderättslagen som är från
              1904, alltså över hundra år gammal. Den har vi ännu inte tagit
              upp, men den behöver också moderniseras.
            </seg>
          </u>
          <u>
            <seg>
              Vi har tillkännagivanden som vi alla står bakom. Det ska ske
              en översyn och en utredning. Frågan handlar om att komma i gång
              med utredningen. Det har vi fått förvissningar om från departementet.
              Det ska startas en utredning under det här året. Med det är vi
              faktiskt nöjda.
            </seg>
          </u>
          <u>
            <seg>
              Vi skulle naturligtvis kunna, som vissa av de tidigare debattörerna
              gjort, diskutera varför det dröjer och vem som varit långsammast,
              alliansregeringen eller den socialdemokratiska regeringen. Men
              jag tycker för min del att det är en helt meningslös debatt att
              föra. Det viktiga är naturligtvis att få till stånd en utredning.
              Det löfte vi har fått från departementet ska vi från allianspartiernas
              sida se till uppfylls.
            </seg>
          </u>
          <note>
            Med detta, fru talman, yrkar jag bifall till förslaget i betänkandet
            och avslag på motionerna.
          </note>
          <note type="speaker">
            Anf. 74 YVONNE ANDERSSON (kd):
          </note>
          <u>
            <seg>
              Fru talman! Vi debatterar som sagt namnlagen, och det har vi
              gjort många gånger i den här kammaren. Under den senare perioden
              med socialdemokratisk minoritetsregering med stöd från Miljöpartiet
              och Vänsterpartiet har man i princip inte gjort någonting. Jag
              var med på den hearing som Inger René tidigare berättade om och
              som var det enda som åstadkoms sedan 2001, och det beslutades
              att det skulle göras en översyn. Den hearingen mynnade enligt
              mitt minne inte alls ut i någon klar och tydlig bild av vad som
              var de stora problemen med namnlagen. Men det finns nu en utredning
              aviserad. Med tanke på hearingen kan vi i dag inte se att just
              en sådan utredning skulle hastas före allt annat arbete som vi
              förväntar oss inom vårt ansvarsområde i utskottet ska göras.
            </seg>
          </u>
          <u>
            <seg>
              Jag vill gärna redan inledningsvis säga att jag tycker att det
              är viktigt att en utredning och översyn genomförs, men det kan
              inte anses vara mer prioriterat än många andra av de viktiga frågor
              som vi har inom vårt ansvarsområde. Dock kommer den att startas
              inom innevarande år. Det väntar vi på.
            </seg>
          </u>
          <u>
            <seg>
              Vad finns det då under detta? Förnamn kan redan nu bytas ut,
              strykas eller det kan läggas till något genom anmälan till Skatteverket.
              En sådan anmälan får göras endast vid ett tillfälle. Enligt 34
              § namnlagen får man som förnamn inte godkänna namn som kan väcka
              anstöt, det vet vi. Det kan ge obehag för den som bär ett sådant
              namn.
            </seg>
          </u>
          <u>
            <seg>
              Vanligtvis är förnamnet könsbundet. Det tycker jag är bra. Det
              skapar ett slags ordning och reda. Oavsett vad vill vi ha för
              lagstiftning kommer alltid kvinnor och män, flickor och pojkar
              att vara av olika kön. Därför är det alltid bra att ha ett så
              precist uppdelningsinstrument som möjligt. Vi har ändå namn som
              inte är könsbundna, till exempel Kim och Alex. Dem kan både pojkar
              och flickor bära.
            </seg>
          </u>
          <u>
            <seg>
              Just namn är redan i dag anledning till exempelvis mobbning.
              Hur många barn mobbas inte för sitt namn? Där har vi en jätteviktig
              anledning att se över vad som är rimligt och vad som inte är rimligt.
            </seg>
          </u>
          <u>
            <seg>
              Att retroaktivt ändra identitet, som vissa vill göra efter ett
              könsbyte, kan även det bli fel. Man kan byta namn, men om man
              får ett nej från Skatteverket tycker jag att det ska respekteras.
              Vi vill inte öppna för möjligheten att byta till förnamn som är
              förknippat med ett helt annat kön. Den man har varit när man gör
              ett könsbyte har man varit, och därefter kommer nya möjligheter.
            </seg>
          </u>
          <u>
            <seg>
              Jag vill yrka avslag på samtliga motioner och bifall till förslaget
              i betänkandet och uttalar igen att det är viktigt att den översyn
              och utredning som är aviserad också görs.
            </seg>
          </u>
          <note type="speaker">
            Anf. 75 HILLEVI LARSSON (s):
          </note>
          <u>
            <seg>
              Fru talman! Jag vill börja med att yrka bifall till reservation
              1.
            </seg>
          </u>
          <u>
            <seg>
              Det som jag tycker är intressant är att det har kommit ett antal
              tillkännagivanden i den här frågan. Ett tillkännagivande innebär
              alltså att en majoritet i utskottet kräver att regeringen sätter
              i gång med ett arbete. Det har varit flera krav från vårt utskott,
              som tidigare hette lagutskottet. Det som är intressant att helt
              plötsligt är det inte längre tillkännagivanden som kommer i strid
              ström. Det kanske beror på att vi har fått ett regeringsskifte.
              Jag tycker att det nu är lite upp till bevis. Om man nu tycker
              att frågan om en översyn av namnlagen har varit viktig och så
              brådskande, varför är den inte brådskande nu när den har varit
              brådskande ända sedan 2001? Jag tycker att det är en fråga som
              man kan ställa.
            </seg>
          </u>
          <u>
            <seg>
              Som tidigare talare har sagt hade vi en debatt här i samma fråga
              för nio månader sedan. Vad har hänt sedan dess? Ja, inte speciellt
              mycket. Dessutom påbörjade den tidigare regeringen ett arbete
              före valet för att titta på vad man skulle kunna ha för punkter
              i en utredning. Mycket av arbetet är alltså redan gjort. Där sade
              man att allting som har med förnamn, mellannamn och efternamn
              att göra behöver ses över. Redan där har man ett tydligt direktiv
              till utredningen. Internationell privaträtt kopplat till namn
              är också en intressant fråga, liksom handläggning av mål och ärenden
              enligt namnlagen.
            </seg>
          </u>
          <u>
            <seg>
              Det finns väldigt tydliga direktiv redan nu som man skulle kunna
              lämna över till en utredning. Patent- och registreringsverket
              har dessutom sagt att det finns ett stort behov av att se över
              namnlagen. De har också specificerat vad som är problem. Det handlar
              om möjlighet för medborgare att ändra sina namn på ett lättbegripligt
              och rättssäkert sätt. Många upplever att de gamla reglerna, som
              är drygt 20 år gamla, helt enkelt inte har följt med tiden. Man
              måste hitta en bättre balans mellan det allmännas behov av tydliga
              regler på det här området och enskildas önskemål och möjlighet
              att tillgodose dem.
            </seg>
          </u>
          <u>
            <seg>
              I debatten har det kommit fram många relevanta synpunkter. En
              sak som jag skulle vilja ta upp gäller makar. Det är vanligt i
              dag att en kvinna gifter sig med en man och då antar mannens namn
              tillsammans med sitt gamla namn. Det har blivit allt vanligare.
              Tidigare var det självklart att hon tog över mannens namn. Nu
              är det allt fler som efterfrågar att mannen och kvinnan skulle
              kunna ha samma namn utan att man tar över den andras namn. Det
              förekommer självklart att en man tar över en kvinnas namn, men
              det är ovanligare. Önskemålet är att man skulle kunna skapa ett
              nytt gemensamt familjenamn, till exempel Larsson Nilsson, kanske
              inte det vackraste namnet. Men det är ett exempel på att man helt
              enkelt lägger ihop efternamnen. Därmed får mannen och kvinnan,
              eller två män och två kvinnor, ett gemensamt namn. Det skulle
              underlätta när man får barn. I dag kan barnen ha andra namn än
              föräldrarna, vilket kan ställa till problem. Det kan vara barn
              som har tillkommit i en samborelation. Om föräldrarna sedan gifter
              sig, antingen med den andra föräldern eller med någon annan, har
              man helt plötsligt en familj där nästan alla har olika efternamn.
              Det är några exempel. Sedan vet jag att min partikollega Börje
              Vestlund kommer att ta upp andra frågor när det gäller könsbyte.
            </seg>
          </u>
          <u>
            <seg>
              Det här behöver moderniseras, och jag hoppas att det sker snarast.
            </seg>
          </u>
          <note type="speaker">
            Anf. 76 BÖRJE VESTLUND (s):
          </note>
          <u>
            <seg>
              Herr talman! Jag ska först be kammarens ledamöter om ursäkt.
              Jag trodde inte att det skulle gå så snabbt i dag, så jag var
              helt övertygad om att den här debatten skulle komma upp senare.
              Därför har jag inte kunnat vara med och lyssna på hela debatten,
              och jag ber om ursäkt för det.
            </seg>
          </u>
          <u>
            <seg>
              Mitt ingångsläge i den här frågan har varit transpersoners behov
              av att byta namn. Då menar jag inte bara de som byter kön utan
              också de som lever i sitt motsatta kön under längre tid men av
              någon anledning inte väljer att byta kön. För dem är det här ett
              problem. Det blir ett problem inte bara i de sociala kontakterna
              utan också när man lever i ett kön men inte har för avsikt att
              byta kön rent medicinskt och göra det ingrepp som det kräver.
              Det här är en fråga som rör ganska få människor, men möjligheten
              till namnbyte skulle göra väldigt mycket för dem.
            </seg>
          </u>
          <u>
            <seg>
              Vi har stått här i ganska många år, och jag är lite förvånad
              över att den här frågan drar ut på tiden. Jag deltog i en debatt
              förra mandatperioden, och då var i alla fall Folkpartiet och Centerpartiet
              ganska arga på oss därför att vi inte hade genomfört den här utredningen.
              Ingenting gjorde vi under den perioden, påstod man. Och nu har
              man suttit här i snart två år och ingenting har skett.
            </seg>
          </u>
          <u>
            <seg>
              Jag tycker att det är ganska allvarligt att man inte kan få i
              gång det här arbetet. Så svårt kan det inte vara att skriva direktiven.
              Även om jag är medveten om att det här med efternamnen är en mycket
              mer komplicerad fråga än den om förnamnen, är det allvarligt att
              man inte kan få i gång ens en utredning på det här området.
            </seg>
          </u>
          <u>
            <seg>
              En del partier har klart och tydligt redovisat sin uppfattning
              att det inte finns något behov av att man ska kunna byta namn
              innan man genomgått ett könsbyte. Det kan också vara en inställning,
              men då kanske det finns andra och bakomliggande skäl till att
              regeringen inte skyndar på med utredningen och ens kommer till
              skott med den.
            </seg>
          </u>
          <u>
            <seg>
              Man säger här att utredningen ska komma till stånd nu. Jag tror
              det när jag får se det. Jag tycker att det finns all anledning,
              inte minst för alla transpersoner, att vara djupt besviken på
              regeringen som absolut inte gör någonting åt en fråga som trots
              allt är ganska liten och förhållandevis lagtekniskt enkel.
            </seg>
          </u>
          <note>
            Jag yrkar bifall till reservation nr 1.
          </note>
          <note>
            Överläggningen var härmed avslutad.
          </note>
          <note>
            9 § Associationsrättsliga frågor m.m.
          </note>
          <note>
            Föredrogs
          </note>
          <note type="speaker">
            Anf. 77 AMEER SACHET (s):
          </note>
          <u>
            <seg>
              Herr talman! Vi ska debattera civilutskottets betänkande nr 7,
              Associationsrättsliga frågor m.m. Jag vill börja med att yrka
              bifall till reservationerna 1, 2 och 3 samt göra kammaren uppmärksam
              på vårt särskilda yttrande kring franchising. Den nya aktiebolagslagen,
              som trädde i kraft den 1 januari 2006, innebar en modernisering
              av den svenska aktiebolagsrätten och förenklingar för små och
              medelstora företag.
            </seg>
          </u>
          <u>
            <seg>
              Enligt Socialdemokraternas uppfattning bör förenklingsarbetet
              fortsätta med sikte på att ytterligare förenkla den gällande aktiebolagslagen.
              Med denna inriktning känns krav på att skapa en ny företagsform
              inte särskilt motiverat. Aktieägarnas frihet från personligt betalningsansvar
              för bolagets förpliktelser är ett av aktiebolagets mest karakteristiska
              drag. För att balansera denna avsaknad av personligt betalningsansvar
              har regler som garanterar att bolaget alltid har tillgångar som
              minst svarar mot bolagets förpliktelser införts. Kravet på att
              ett aktiebolag ska ha ett visst aktiekapital är av grundläggande
              betydelse i det avseendet. Därför anser vi att det för såväl privata
              som publika aktiebolag måste ställas krav på visst minimikapital.
            </seg>
          </u>
          <u>
            <seg>
              När det gäller revisionspliktens omfattning anser vi att revisionen
              i mindre bolag inte ska behöva göras mer betungande än vad som
              verkligen är nödvändigt. Jag vill dock understryka att bestämmelserna
              om revision fyller en viktig funktion i det associationsrättsliga
              regelverket för såväl aktieägare, bolagets borgenärer och anställda
              som det allmänna. Att undanta mindre bolag från revisionsplikten
              skulle bland annat påtagligt öka risken för ekonomisk brottslighet
              i sådana bolag.
            </seg>
          </u>
          <u>
            <seg>
              Skatteverkets så kallade skattefelskarta visar att mikro- och
              småföretagen svarar för mer än hälften av de felande 133 miljarderna.
              Att ta bort revisionsplikten gör ju också att ärliga företagare
              får ännu sämre möjligheter att få ut sina fordringar från dem
              som är oärliga.
            </seg>
          </u>
          <u>
            <seg>
              I samband med att civilutskottet i november 2007 hade överläggningar
              med företrädare för regeringen beträffande kommissionens meddelande
              om ett förenklat företagsklimat på områdena bolagsrätt, redovisning
              och revision framförde vi socialdemokrater synpunkter på den svenska
              ståndpunkten. Enligt vår uppfattning borde det av den svenska
              ståndpunkten klart framgå att vi från svensk sida helt motsätter
              oss att medlemsstaterna inte ska tillåtas att kräva revision och
              att EU ska få avgöra om kravet på offentlighet av finansiell information
              från små företag ska tas bort. Detta ställde sig också ledamöterna
              från Vänsterpartiet och Miljöpartiet bakom.
            </seg>
          </u>
          <u>
            <seg>
              Herr talman! I den andra reservationen, i vilken vi är överens
              med Miljöpartiet och Vänsterpartiet, tar vi upp frågan om könsfördelningen
              i bolagsstyrelser. Vi tycker att det är viktigt med en jämn fördelning
              när det gäller representationen av män och kvinnor i bolagsstyrelser.
              Det handlar om en rättvis fördelning av makt och inflytande mellan
              könen även i företagen. Jämställdheten är i grunden en fråga om
              demokrati, men det handlar också om att ta till vara båda könens
              kompetens.
            </seg>
          </u>
          <u>
            <seg>
              I de aktiebolag i vilka staten har ett bestämmandeinflytande
              hade den tidigare, socialdemokratiska regeringen med stöd av Vänsterpartiet
              och Miljöpartiet ställt upp delmålet att andelen kvinnliga styrelseledamöter
              skulle vara minst 40 procent år 2003. Målet uppnåddes genom ett
              kontinuerligt och systematiskt nomineringsarbete.
            </seg>
          </u>
          <u>
            <seg>
              Det är däremot sämre med detta i de privata bolagens styrelser.
              Fortfarande är det svårare för kvinnor att ta sig fram där. Den
              tidigare, socialdemokratiska regeringen gav en sakkunnig i uppdrag
              att överväga frågan om en jämnare könsfördelning i bolagsstyrelser.
              Uppdraget redovisades i maj 2006. I promemorian föreslås bland
              annat regler i aktiebolagen om könsfördelningen i styrelser för
              publika aktiebolag. I stället för att skicka detta förslag på
              remiss beslutade den borgerliga regeringen att avfärda idén och
              tanken att göra näringslivet mer jämställt.
            </seg>
          </u>
          <u>
            <seg>
              Vi anser att detta är djupt beklagligt, och vi är mycket bekymrade
              över vad regeringens politik kommer att få för konsekvenser för
              jämställdheten överlag och inom näringslivet.
            </seg>
          </u>
          <u>
            <seg>
              Enligt vår uppfattning har bolagen redan fått god tid på sig
              att själva försöka komma till rätta med problemet med mansdominerade
              styrelser. Regeringen bör snarast lägga fram ett lagförslag som
              innebär att andelen kvinnor i privata bolagsstyrelser måste vara
              minst 40 procent. En fråga som måste ställas är: Vilken är den
              borgerliga strategin för att öka antalet kvinnor i de privatägda
              bolagens styrelser?
            </seg>
          </u>
          <u>
            <seg>
              Herr talman! Den tredje reservationen, som vi socialdemokrater
              i detta fall har tillsammans med Vänsterpartiet, handlar om kooperationen
              och ekonomiska föreningar som utgör en viktig del av den svenska
              ekonomin. Lagen om ekonomiska föreningar har inte varit föremål
              för någon heltäckande översyn sedan den trädde i kraft i januari
              1988.
            </seg>
          </u>
          <u>
            <seg>
              För att upprätthålla konkurrensen mellan olika associationsformer
              är det av yttersta vikt att lagstiftningen är neutral i förhållande
              till olika associationsformer. Då måste man kanske se över villkoren
              för ekonomiska föreningar. En revidering av lagen om ekonomiska
              föreningar bör göras i syfte att låta denna företagsform konkurrera
              på lika villkor med andra associationsformer. Den översyn som
              justitieministern aviserat bör komma till stånd så snart som möjligt
              och ha ett parlamentariskt inslag.
            </seg>
          </u>
          <u>
            <seg>
              Herr talman! Vi socialdemokrater har ett särskilt yttrande om
              franchising. Vi anser att en franchisetagare i egenskap av den
              svagare parten i ett franchiseförhållande befinner sig i en utsatt
              situation. Lagen om franchisegivares informationsskyldighet, som
              trädde i kraft den 1 oktober 2006, syftar till att stärka en blivande
              franchisetagares ställning i de förhandlingar och diskussioner
              som föregår undertecknandet av ett franchiseavtal.
            </seg>
          </u>
          <u>
            <seg>
              Vi tycker att den nya lagstiftningen är bra och att den fyller
              en viktig funktion. Vi utesluter dock inte att det kan behövas
              ytterligare åtgärder för att säkra en franchisetagares ställning.
              Regeringen bör låta utvärdera lagstiftningen för att se om den
              fyller sina syften. Vi utgår från att så kommer att ske utan något
              formellt tillkännagivande från riksdagens sida. Det vore bra om
              den borgerliga majoriteten här i kammaren kunde bekräfta att man
              ligger på regeringen i detta ärende.
            </seg>
          </u>
          <note type="speaker">
            Anf. 78 JAN LINDHOLM (mp):
          </note>
          <u>
            <seg>
              Herr talman! Frågan om fler kvinnor i bolagsstyrelser är inte
              bara en fråga om demokrati, utan det är också en kvinnofråga.
              Betydligt fler kvinnor än män väljer att åka kollektivt. Kanske
              är det för att kvinnor förväntas klara både karriär, barn och
              hem. Många kvinnor tar även hand om en vilsen make, sina egna
              föräldrar och ibland även den vilsne makens föräldrar när de behöver
              omsorg. Då är det bra med kollektivtrafik.
            </seg>
          </u>
          <u>
            <seg>
              Hur många kvinnor har jag inte sett använda tågresan till att
              förbereda föredragningar och presentationer som de själva eller
              deras manliga chefer ska hålla senare på dagen? Ingen styrelse
              skulle klara sig utan beslutsunderlag som ofta är framtaget och
              också presenterat av kvinnor. De män som väljer tåget är inte
              så många, men de använder i betydligt högre utsträckning restiden
              till att prata sport och annan hobby med tillfälliga medresenärer.
            </seg>
          </u>
          <u>
            <seg>
              Villkoren är alltså olika för män och kvinnor, och man kan inte
              annat än att beundra den beslutsamhet som oftast ligger bakom
              framgångsrika kvinnor.
            </seg>
          </u>
          <u>
            <seg>
              Detta föranleder mig, herr talman, att påpeka betydelsen av en
              väl utbyggd infrastruktur som ett av många bidrag för att underlätta
              för kvinnor att klara de högt ställda kraven. En utbyggnad av
              exempelvis Dalabanan och ett dubbelspår mellan Falun och Borlänge
              skulle underlätta för många kvinnor i Dalarna att våga ta steget
              till styrelsesammanträdena vid Arlanda och i Stockholms innerstad.
            </seg>
          </u>
          <u>
            <seg>
              Visst sker det förändringar, men fortfarande är det vanligare
              att männen prioriterar jobbets krav före barn och familj än att
              kvinnorna gör det. Moderna män har i ökad utsträckning, som tur
              är, lagt sig till med ett mer kvinnligt beteende på detta område.
              Men det betyder faktiskt att behovet av mer plats på spåret blir
              ännu viktigare om även männen börjar ställa större krav på tillgänglighet
              för att ta plats i ett styrelserum.
            </seg>
          </u>
          <u>
            <seg>
              Som talmannen säkert förstår är det reservation 2 i betänkandet
              som jag försöker tala mig varm för och som jag också yrkar bifall
              till.
            </seg>
          </u>
          <u>
            <seg>
              Vi i Miljöpartiet anser att bolagen har fått mer än tillräckligt
              med tid på sig för att ändra på den snedfördelning som råder i
              de flesta bolagens styrelser. Det är nu hög tid för riksdagen
              att lagstifta om att det underrepresenterade könet inte ska tillåtas
              att utgöra mindre än 40 procent av antalet ledamöter i styrelsen.
            </seg>
          </u>
          <u>
            <seg>
              Det är dags för kvotering. Det räcker uppenbarligen inte med
              bra barnomsorg, bra kollektivtrafik och bra utbildning som stöd.
              Det räcker inte att kvinnor numera är mer framgångsrika än männen
              på våra universitet och att de företag som vågat ta in fler kvinnor
              i sina styrelser är de företag som är mest framgångsrika. Det
              räcker uppenbarligen inte ens med ett hot om lagstiftning för
              att företagen ska förstå sitt eget bästa.
            </seg>
          </u>
          <u>
            <seg>
              Herr talman! Det ligger inte i tidsandan att värna gammalt skråtänkande.
              Vi i riksdagen måste hjälpa näringslivets nomineringskommittéer
              ut ur bunkrarna. För att klara konkurrensen med omvärlden behöver
              vi fler kvinnor i bolagens styrelserum.
            </seg>
          </u>
          <u>
            <seg>
              Jag skulle, herr talman, kunna prata länge om kvinnornas roll
              för att ställa om näringslivet till långsiktigt hållbar produktion
              och en helt ny inriktning i produktionens innehåll som ökar möjligheten
              för oss att klara utmaningen från det ständigt förändrade klimatet.
              Men jag väljer att sluta här och yrkar bifall till reservation
              2.
            </seg>
          </u>
          <note type="speaker">
            Anf. 79 ANDREAS NORLÉN (m):
          </note>
          <u>
            <seg>
              Herr talman! Detta betänkande om associationsrättsliga frågor
              behandlar flera ämnen av stor betydelse för att vi ska få ett
              gott företagsklimat i Sverige. Det finns flera motioner om nya
              företagsformer och om revisionspliktens omfattning och därmed
              sammanhängande frågor. Sammantaget handlar det om att göra det
              enklare, billigare och roligare att driva företag, vilket är en
              viktig ambition och en viktig del av regeringens arbete för att
              skapa ett bättre företagsklimat i Sverige.
            </seg>
          </u>
          <u>
            <seg>
              Det pågår också ett omfattande arbete med dessa frågor inom både
              Regeringskansliet och EU. Exakt var det arbetet kommer att landa
              är för tidigt att säga. Vi fick höra från oppositionen att man
              vill stänga dörrar när det gäller hur långt och i vilken riktning
              detta arbete ska gå. Jag vill hävda att det är alldeles för tidigt
              att göra sådana avgränsningar som Socialdemokraterna förespråkar.
              Det finns utredningar som sitter i Sverige, och kommissionen arbetar
              med frågorna på EU-nivå. Det är helt enkelt för tidigt att säga
              var detta kommer att landa. Men inriktningen är mycket tydlig,
              nämligen att det ska bli enklare att driva mindre företag. Det
              är en mycket viktig ambition.
            </seg>
          </u>
          <u>
            <seg>
              När det gäller den politiskt mest brännbara frågan i betänkandet,
              nämligen könsfördelningen i aktiebolagens styrelser, kräver oppositionen,
              som vi har hört, kvotering i en lag som säger att minst 40 procent
              av styrelseledamöterna i börsbolagens styrelser ska tillhöra det
              underrepresenterade könet. Eller mer rakt på sak: Det ska vara
              minst 40 procent kvinnor i bolagens styrelser.
            </seg>
          </u>
          <u>
            <seg>
              Det är ett faktum att det finns få kvinnliga styrelseledamöter
              i börsbolagens styrelser. Det är också ett faktum att detta inte
              är någon tillfällighet. Det finns en mängd faktorer som förklarar
              det. Det är säkert sådant som att män tenderar att välja män inom
              näringslivet. Det finns gamla nätverk som påverkar detta. Det
              avspeglar också att det finns relativt få kvinnor på toppositioner
              på chefsnivå inom näringslivet, för det är ur den kretsen man
              ofta rekryterar styrelseledamöter. Detta är inte tillfredsställande.
            </seg>
          </u>
          <u>
            <seg>
              Det är angeläget att män och kvinnor har lika goda förutsättningar
              att göra karriär i näringslivet, såväl att nå chefsposter som
              att få styrelseuppdrag. Det är också allmänt sett angeläget att
              fler kvinnor startar och driver företag, såväl stora som små.
              Det är viktigt att också kvinnor får möjlighet att förverkliga
              affärsidéer, att vara entreprenörer och att skapa sig den tillvaro
              som företagandet innebär.
            </seg>
          </u>
          <u>
            <seg>
              Det påpekas i betänkandet, och det finns skäl att nämna det även
              här i kammardebatten, att regeringen har lyft fram kvinnors företagande
              som ett prioriterat område inom näringspolitiken.
            </seg>
          </u>
          <u>
            <seg>
              I budgeten för 2007 avsatte regeringen 100 miljoner kronor för
              att främja kvinnors företagande samt öka kunskapen och forskningen
              om kvinnors företagande. Dessutom har Nutek fått ett särskilt
              uppdrag att arbeta med kvinnors företagande. Härtill kan nämnas
              att näringsministern tagit initiativ till att utse 500 kvinnliga
              företagare runt om i landet till ambassadörer för kvinnligt företagande
              just för att visa på goda förebilder och uppmuntra andra kvinnor
              att ta steget till eget företagande.
            </seg>
          </u>
          <u>
            <seg>
              När allt detta är sagt inställer sig frågan: Är oppositionens
              förslag, kvotering till bolagsstyrelser, en god idé? Det enkla
              svaret är nej. Allmänt sett är jag tveksam till kvotering som
              metod oavsett vilken typ av rekrytering det handlar om. Kvotering
              innebär en tydlig risk att man inte ser individerna utan enbart
              betraktar människor som delar av olika kvotgrupper. Vi kan dock
              lämna den diskussionen.
            </seg>
          </u>
          <u>
            <seg>
              Jag vill hävda att kvotering är särskilt olämpligt när det gäller
              rekrytering till just bolagsstyrelser. Det beror på styrelseuppdragets
              särskilda förtroendekaraktär och dess koppling till ägandet av
              företaget. Vad är en bolagsstyrelses uppdrag? Jo, det är, som
              det heter i aktiebolagslagen, att förvalta bolagets angelägenheter.
              Det är ett mycket vitt mandat. Det handlar om att mellan bolagsstämmorna
              får styrelsen fatta beslut om vilka åtgärder som helst som inte
              strider mot aktiebolagslagen eller bolagsordningen. Det handlar
              om att köpa företag, sälja dotterbolag, lägga ned fabriker, starta
              nya verksamheter, lansera nya produkter och så vidare, alltså
              att utöva all den makt som tillkommer ägarna, att tillvarata ägarnas
              intressen i varje detalj. Därför är det, herr talman, av central
              betydelse att ägarna fritt får välja vilka individer som ska tillvarata
              deras intressen, utöva deras rätt.
            </seg>
          </u>
          <u>
            <seg>
              Om jag behöver hjälp att tillvarata mina intressen om jag behöver
              en ekonomisk konsult för att få råd om min ekonomi eller en advokat
              för att få hjälp i en rättegång måste jag självklart vara fri
              att välja den person som jag har allra störst förtroende för,
              utan statliga pekpinnar. På samma sätt förhåller det sig när de
              som äger ett företag ska välja vilka som ska sitta i deras styrelser.
              Det måste de få göra utan statliga tvångsregler.
            </seg>
          </u>
          <u>
            <seg>
              Jan Lindholm sade att när företagarna inte förstår sitt eget
              bästa måste riksdagen gripa in med lagstiftning. Vi 349 ledamöter
              i Sveriges riksdag, eller den grupp som Jan Lindholm kanske snarare
              syftar på, den del som utgör oppositionen, är alltså bättre skickade
              än landets alla aktieägare att avgöra vilka personer som på bästa
              sätt kan göra svenskt näringsliv konkurrenskraftigt på den internationella
              marknaden. Det är en fullkomligt häpnadsväckande ståndpunkt.
            </seg>
          </u>
          <u>
            <seg>
              Att anse att företagare inte förstår sitt eget bästa kan man
              naturligtvis göra, men de företagare som inte kan tillvarata sina
              intressen och driva sina företag på ett professionellt sätt slås
              ut i den inhemska eller globala konkurrensen. Så enkelt är det.
              De företagare som inte väljer goda medarbetare i styrelser och
              ledningsgrupper klarar sig inte på marknaden. Jag måste säga att
              jag litar betydligt mer på aktieägarnas förmåga att välja dessa
              personer än jag litar på Jan Lindholm.
            </seg>
          </u>
          <u>
            <seg>
              Jag delar uppfattningen att det vore bra med fler kvinnliga ledamöter
              i börsbolagens styrelser. Debatten förs emellertid i fel forum.
              Om oppositionen vill åstadkomma en reell förändring, om oppositionen
              vill omsätta detta engagemang för att lyfta fram kvinnor inom
              näringslivet, vill jag uppmana oppositionen att köpa aktier i
              de svenska börsnoterade företagen, bege sig till bolagsstämmorna,
              nominera kandidater till bolagens styrelser och med samma emfas
              som i denna kammare plädera för att dessa personer är de bästa
              att tillvarata bolagens och ägarnas intressen. Det vore att konstruktivt
              angripa problemet. Då skulle vi kanske få en bredare debatt i
              näringslivet och en större förståelse för dessa synpunkter.
            </seg>
          </u>
          <u>
            <seg>
              Så länge debatten förs i denna kammare kommer den inte att leda
              till någonting annat än vissa avtryck i kammarens protokoll till
              den nytta det hava kan.
            </seg>
          </u>
          <u>
            <seg>
              Med detta vill jag, herr talman, yrka bifall till utskottets
              förslag.
            </seg>
          </u>
          <note type="speaker">
            Anf. 80 JAN LINDHOLM (mp) replik:
          </note>
          <u>
            <seg>
              Herr talman! Jag kan inte låta bli att ta upp den kastade handsken.
            </seg>
          </u>
          <u>
            <seg>
              Andreas Norlén säger att det skulle vara fullständigt befängt
              att tro att kvinnorna skulle kunna göra ett bra jobb i styrelserna.
              Betyder det att all den forskning som finns på området är fel,
              alltså den som visar att de företag som vågar bryta trenden och
              sätta in kvinnor i styrelserna är de mest framgångsrika företagen
              i vårt land?
            </seg>
          </u>
          <note type="speaker">
            Anf. 81 ANDREAS NORLÉN (m) replik:
          </note>
          <u>
            <seg>
              Herr talman! Jan Lindholm har en mycket selektiv perceptionsförmåga
              när det gäller att uppfatta vad andra människor säger i debatten.
              Jag förnekade inte att kvinnor gör bra insatser i de företag där
              de är verksamma. Tvärtom sade jag att jag tror att det vore bra
              för näringslivet om det fanns fler kvinnor i bolagens styrelser.
            </seg>
          </u>
          <u>
            <seg>
              Jag vill påstå att Jan Lindholms eget exempel illustrerar den
              poäng jag ville göra. Om de företag som väljer in kvinnor i sina
              bolagsstyrelser är de mest framgångsrika, klarar sig bäst på marknaden,
              kommer den utveckling som både Jan Lindholm och jag eftersträvar
              naturligtvis att fortsätta, nämligen att kvinnor och män får samma
              möjligheter att göra karriär i näringslivet.
            </seg>
          </u>
          <u>
            <seg>
              Jan Lindholm säger precis detsamma som jag sade, att svenska
              företag måste hävda sig i en global konkurrens och de som väljer
              de mest framgångsrika metoderna kommer att klara sig bäst. Då
              är det jättebra att Jan Lindholm lyfter fram den forskning som
              finns. Men att ta steget från det konstaterande som Jan Lindholm
              just gjorde till att säga att staten ska tvinga alla bolag att
              göra på ett visst sätt känns för mig väldigt, väldigt långt.
            </seg>
          </u>
          <u>
            <seg>
              Jag skulle vilja fråga Jan Lindholm varför han inte litar på
              sin egen forskning och vågar låta den fria konkurrensen ha sin
              gång. De företag han så djupt ogillar, de som är fyllda av mulliga
              mansgrisar, får väl gå under i konkurrensen med de företag som
              är klokare och mer framsynta. Varför vågar han inte lita på det?
            </seg>
          </u>
          <note type="speaker">
            Anf. 82 JAN LINDHOLM (mp) replik:
          </note>
          <u>
            <seg>
              Herr talman! Andreas Norlén har i sitt anförande pekat på en
              del av de problem som finns, alltså att män gärna väljer män och
              så vidare. Det är det jag menar när jag säger att det är dags
              att försöka bryta skråtänkandet. Det finns en mängd traditioner
              bakom det förhållandet att männen är i majoritet i styrelserna,
              att väldigt få kvinnor sitter med i dem. De traditionerna behöver
              brytas.
            </seg>
          </u>
          <u>
            <seg>
              När faktaunderlaget inte räcker till för styrelserna att klara
              det betyder det att det finns för mycket gammal mossa i systemet,
              och då behöver vi som politiker göra något åt det. När aktörer
              ute på marknaden inte ser vilka steg de bör ta är det vår uppgift
              att skicka tydliga signaler; det gäller alla områden. Som offentliga
              ägare fortfarande är samhället ägare av vissa företag, även om
              alliansen försöker avskaffa det har vi möjlighet att gå före.
              Vi har från vår sida jobbat hårt med att utveckla direktiven till
              företagen och till våra ägarrepresentanter så att samhället kan
              gå före och visa vägen. Det har varit mycket framgångsrikt. Det
              är därför företagen i offentlig ägo ofta är väldigt framgångsrika.
            </seg>
          </u>
          <u>
            <seg>
              Det behöver emellertid göras mer. Debatten har pågått länge,
              men det händer ingenting med den frivillighet som finns. Vi behöver
              stärka vårt näringsliv, och då tycker jag att det är vår skyldighet
              att från samhällets sida gå in och tydligt peka på detta. Jag
              menar inte att kvoteringen skulle behöva finnas för evigt. Det
              behövs ett systemskifte, och då är det ofta viktigt att hjälpa
              till genom politiska beslut.
            </seg>
          </u>
          <u>
            <seg>
              Det är helt korrekt att ägarna ska styra, men ägarna behöver
              se vilka fördelarna skulle vara om vi fick fler kvinnor i bolagsstyrelserna.
            </seg>
          </u>
          <note type="speaker">
            Anf. 83 ANDREAS NORLÉN (m) replik:
          </note>
          <u>
            <seg>
              Herr talman! Jag tittade i mina papper en stund för att göra
              några anteckningar. Jag hörde bara rösten och tänkte: Var det
              Lars Ohly som hade begärt ordet?
            </seg>
          </u>
          <u>
            <seg>
              Jag hade skrivit upp följande citat: Om aktörer på alla områden
              inte ser de steg de bör ta är det vår uppgift som politiker att
              visa dem till rätta. Genast fick jag associationer till ett helt
              annat samhällssystem på andra sidan Östersjön, men sedan tittade
              jag upp och såg att det var Jan Lindholm som stod där och kände
              mig genast lite tryggare. Inte desto mindre öppnar Jan Lindholms
              generella, principiella uttalande för hur långtgående statlig
              styrning av näringslivet som helst.
            </seg>
          </u>
          <u>
            <seg>
              Om det är så att näringslivet inte inser sitt eget bästa i den
              här frågan, vad är det då Jan Lindholm och hans kolleger hittar
              på nästa gång att näringslivet inte begriper? Det här öppnar för
              en mycket långtgående reglering och en styrning av näringslivet
              som jag tror vore djupt skadlig för vårt land.
            </seg>
          </u>
          <u>
            <seg>
              Jag hade inte väntat mig riktigt så svepande och vänsterradikala
              uttalanden från Jan Lindholms sida, men icke desto mindre är det
              mycket nöjsamt att angripa dem, eftersom de är så tacknämliga.
              Det kan man ha ett visst nöje av, men den bakomliggande principfrågan
              är naturligtvis djupt allvarlig, därför att det handlar om vilken
              syn man har på ett fritt näringsliv och på statlig styrning av
              näringslivet.
            </seg>
          </u>
          <u>
            <seg>
              Sammanfattningsvis: Jan Lindholm och jag är överens om att det
              behövs fler kvinnor i näringslivet och på ledande positioner.
              Vi är däremot djupt oense om vilka metoder som krävs för att nå
              det målet och vilka metoder som är lämpliga. Jag menar att det
              är viktigt med opinionsbildning och goda exempel. Det är viktigt
              att driva de här frågorna i den allmänna debatten. Men att gå
              till lagstiftning och tvinga företagens ägare att välja de personer
              som staten tycker är lämpliga är ett alldeles för långt steg att
              gå.
            </seg>
          </u>
          <note type="speaker">
            Anf. 84 LENNART PETTERSSON (c):
          </note>
          <u>
            <seg>
              Herr talman! Vi har i dag att behandla bland annat ett antal
              motioner om lättnader för att bilda aktiebolag genom lägre aktiekapital,
              en enklare redovisning och att revisionsplikten tas bort för mindre
              företag.
            </seg>
          </u>
          <u>
            <seg>
              Det är lätt att instämma i motionernas syfte, i likhet med civilutskottets
              betänkande, men vi kan också konstatera att detta arbete redan
              pågår. Den del som berör förenklad redovisning ska slutredovisas
              den 1 juni 2009. Revisionsuppdraget kommer att redovisas den 1
              september i år och översynen av aktiekapitalets storlek kommer
              att redovisas den 31 mars 2009.
            </seg>
          </u>
          <u>
            <seg>
              Det är alltså mycket på gång, och delbetänkanden kommer i år
              i alla tre utredningarna. Med andra ord finns det goda förutsättningar
              för att genomföra kraftiga förbättringar för företagsklimatet
              de närmaste åren, vilket också är både Centerpartiets och alliansregeringens
              mål.
            </seg>
          </u>
          <u>
            <seg>
              Jag har fått möjligheten att sitta med i referensgruppen till
              utredningen om revisorer och revision, bland annat tillsammans
              med Johan Löfstrand, och det möte vi hade i november var mycket
              givande.
            </seg>
          </u>
          <u>
            <seg>
              En intressant sak är hur vi ska definiera småföretag. Det är
              tre begrepp som används: omslutning, omsättning och antal anställda.
            </seg>
          </u>
          <u>
            <seg>
              Om vi väljer en modell som ligger ganska nära Danmarks och Finlands,
              med en omslutning på 1 ½ miljon kronor, en omsättning på 3 miljoner
              kronor och tre anställda berörs ungefär hälften av våra ca 320
              000 aktiebolag, alltså 160 000.
            </seg>
          </u>
          <u>
            <seg>
              EU har i detta sammanhang en maxgräns på 41 ½ miljoner kronor
              i omslutning, 83 miljoner kronor i omsättning och 50 anställda.
              Ifall Sverige kommer att använda den gränsen slipper ca 97 procent
              av bolagen revisionsplikten.
            </seg>
          </u>
          <u>
            <seg>
              Om jag skulle välja i dag, utan att ha alla konsekvenser på bordet,
              skulle jag föredra en högre gräns framför en lägre i motsats till
              socialdemokraterna och deras reservation.
            </seg>
          </u>
          <u>
            <seg>
              Däremot har man självklart möjligheten att fortsätta med revisor
              om man så önskar. En bra revisor kan tillföra mycket till ett
              företag, så det kan inte enbart ses som en belastning. Därtill
              kommer att bankerna förmodligen kommer att kräva en godkänd eller
              auktoriserad revisor för att ställa sig positiva till nya krediter.
              En annan icke oväsentlig fråga är om riskerna med ekonomisk brottslighet
              ökar om revisionsplikten tas bort.
            </seg>
          </u>
          <u>
            <seg>
              Frågan om aktiekapitalets storlek hör samman med en eventuell
              ny företagsform, och båda delarna ska beaktas i utredningsuppdraget.
              Det kan ju vara så att om storleken på aktiekapital sänks, om
              än inte lika lågt som i England där det räcker med 2 pund, minskar
              också behovet av en ny företagsform. Jag ser fram emot resultaten
              från utredningarna med målet att underlätta företagandet i Sverige
              med fler företag och bättre konkurrensvillkor gentemot omvärlden
              helt i linje med Centerpartiets och alliansens politik.
            </seg>
          </u>
          <u>
            <seg>
              Herr talman! Det finns också några motioner om könsfördelningen
              i bolagsstyrelser. Gemensamt för motionärerna är att de vill lagstifta
              om att fler kvinnor ska finnas med i styrelserna, med undantag
              av en mp-motion som faktiskt ser till båda könen. Vi är överens
              om att det behövs fler kvinnor i styrelserna, men inte om att
              det ska ske lagstiftningsvägen, och det framgår också av utskottets
              betänkande, som jag instämmer i. Förändringen, och därmed också
              förbättringen, får ske på frivillig väg.
            </seg>
          </u>
          <u>
            <seg>
              Det är den samlade kompetensen i en styrelse som avgör företagets
              framgång, och behovet växlar över tiden. Att tvinga ett företag
              att avstå från en duktig ledamot på grund av fel kön är inte hållbart.
              Det gäller oberoende av om det är en man eller kvinna. I några
              av de socialdemokratiska motionerna talas det bara om lagstiftning
              om kvinnors rätt till styrelseplatser, och detta har hela oppositionen
              i utskottet ställt sig bakom i sin gemensamma reservation. Hur
              jämställt är det? Är det inte viktigt att båda könen är representerade?
              Varför ska det i så fall inte finnas garantier för männen med
              minst 40 procents andel i bolagsstyrelser?
            </seg>
          </u>
          <u>
            <seg>
              Jag är övertygad om att med rätt opinionsbildning och rätt förebilder
              kommer vi inom en nära framtid att få en balans som är önskvärd
              och som därmed också bidrar till en mer positiv utveckling i företagarnas
              Sverige.
            </seg>
          </u>
          <u>
            <seg>
              Det finns också en motion om ytterligare lagstiftning om franchising
              med målet att stärka franchisetagarens ställning. I min roll som
              företagare har jag sedan 1992 tillhört kedjor. Det har inte varit
              rena franchisevillkor, men en lightvariant där mycket är snarlikt.
              När man tecknar ett franchiseavtal eller går med i en kedja gör
              man det frivilligt och förhoppningsvis med öppna ögon. De villkor
              som gäller redovisas också öppet, varför jag inte kan se något
              behov av en skärpt lagstiftning.
            </seg>
          </u>
          <u>
            <seg>
              Herr talman! Till sist: När jag läste igenom motionerna såg jag
              ett mönster. Ett mönster som visade att av tolv motioner var hälften
              underlättande för företagande och den andra halvan försvårande.
            </seg>
          </u>
          <u>
            <seg>
              Alliansledamöter har skrivit fyra motioner, och samtliga är underlättande.
              Oppositionen har skrivit åtta, och av dem är sex försvårande och
              två underlättande. Det visar kanske en del om hur vi ser på företagandet.
              Det är inte fler detaljregler som behövs för att skapa fler företag
              och ge fler arbetslösa möjlighet att få jobb. S, v och mp vill
              fortsätta förbudslinjen och detaljstyrningen. Centerpartiet och
              alliansen bejakar frihet, gott omdöme och sunt förnuft.
            </seg>
          </u>
          <note>
            Jag yrkar bifall till utskottets förslag i betänkandet och avslag
            på samtliga motioner och reservationer.
          </note>
          <note type="speaker">
            Anf. 85 JAN ERTSBORN (fp):
          </note>
          <u>
            <seg>
              Herr talman! I detta ärende, liksom i merparten av ärendena,
              är vi så överens mellan allianspartierna att det skapar svårigheter
              att komma som tredje talare. Jag måste inleda med att säga att
              vad som har framförts av Andreas Norlén och Lennart Pettersson
              helt stämmer överens med våra synpunkter från Folkpartiets sida.
            </seg>
          </u>
          <u>
            <seg>
              Jag har personligen ganska stor erfarenhet av att driva företag.
              Jag har varit involverad i en stor mängd företag. Med den bakgrunden
              skulle jag i och för sig kunna föra en debatt om företagsformer,
              aktiekapitalets storlek och revisionsplikten. Men jag tycker att
              den debatten ska föras när de utredningar som nu pågår är slutförda.
              Jag tycker att det är lite beklagligt att det finns partier i
              riksdagen som har låst sig redan i förväg. Men förhoppningsvis
              är låsningarna inte värre än att det går att öppna upp dem när
              väl utredningarna ligger på bordet.
            </seg>
          </u>
          <u>
            <seg>
              Det är alldeles uppenbart att vi måste göra en del saker. Om
              det sedan handlar om en ny företagsform eller att aktiekapitalets
              storlek ska förändras vill jag i första hand se utredningarna
              ta ställning till.
            </seg>
          </u>
          <u>
            <seg>
              När det gäller revisionspliktens borttagande för mindre företag
              har jag fört diskussioner med både revisorer och ett antal företrädare
              för banker. De är inte bekymrade för borttagandet. De kan till
              och med se det positivt, inte minst revisorerna, som slipper ha
              den konstiga dubbelrollen som man egentligen inte får lov att
              ha, det vill säga att vara både konsult och revisor.
            </seg>
          </u>
          <u>
            <seg>
              Småföretagarna behöver inte två personer. Småföretagarna behöver
              en bra revisor eller redovisningskonsult. Det har egentligen ingen
              betydelse vilken titeln är, utan det är naturligtvis kunskaperna
              som är det viktiga.
            </seg>
          </u>
          <u>
            <seg>
              Det kommer enligt min bestämda uppfattning att bli en fördel
              för många småföretagare att slippa betala för de dubbla tjänsterna.
            </seg>
          </u>
          <u>
            <seg>
              När det gäller könsfördelningen i bolagsstyrelserna har det uppenbarligen
              blivit en symbolfråga för oppositionspartierna att driva.
            </seg>
          </u>
          <u>
            <seg>
              Jag har personligen väldigt svårt att förstå varför man inte
              kräver att vartannat börsbolag ska ha en kvinnlig vd, varför inte
              varannan person i direktionen ska vara en kvinna och varför inte
              varannan chefsperson i statliga företag ska vara en kvinna och
              så vidare. Det gör man naturligtvis inte därför att man inser
              att det inte är på det viset man ska göra det. Det är fråga om
              ett jämställdhetsarbete som är mycket vidare än att tala om bolagsstyrelser.
            </seg>
          </u>
          <u>
            <seg>
              Jag instämmer helt i vad Andreas Norlén har sagt. Jag är helt
              övertygad om att kvinnor kan tillföra mycket bra kunskaper till
              både stora bolag och små bolag. Det finns ett stort antal företag
              som drivs med kvinnliga verkställande direktörer.
            </seg>
          </u>
          <u>
            <seg>
              Jag har själv ett sådant uppdrag att jag är styrelseordförande
              i ett bolag som drivs av 35 år gammal kvinna. Det sköter hon på
              ett alldeles utmärkt sätt. Problematiken kring bolagsstyrelserna
              har jag väldigt liten förståelse för.
            </seg>
          </u>
          <u>
            <seg>
              Det är bra att vi har med på listan över kommande utredningar
              och översyn att titta på lagen om ekonomiska föreningar. Den ska
              naturligtvis in på prioriteringslistan så fort det finns möjligheter
              och resurser till det.
            </seg>
          </u>
          <u>
            <seg>
              Jag måste till slut göra Jan Lindholm lite besviken. Om det skulle
              vara så att vi skulle hamna på samma tåg mellan Falun och Borlänge
              skulle Jan Lindholm inte få veta särskilt mycket om sport, eftersom
              det definitivt inte är mitt område. Jag känner faktiskt flera
              män som inte talar sport vare sig på tåg eller vid andra tillfällen.
              Den manstypen tror jag kanske vi ska vara lite försiktiga med
              att måla upp.
            </seg>
          </u>
          <note>
            Avslutningsvis yrkar jag bifall till utskottets förslag i betänkandet
            och avslag på reservationerna.
          </note>
          <note type="speaker">
            Anf. 86 YVONNE ANDERSSON (kd):
          </note>
          <note>
            Herr talman! Först yrkar jag bifall till utskottets förslag i
            betänkandet och avslag på alla motioner.
          </note>
          <u>
            <seg>
              Jag vill främst bemöta de frågor som rör könsfördelning i bolagsstyrelser
              där oppositionen vill lagstifta om antalet kvinnor i bolagsstyrelser
              och föreslår en gräns på 40 procent. Detta säger vi nej till.
              Vi tror inte att det är rätt väg att gå. Därför vill vi inte heller
              ha en utredning i riktning mot detta.
            </seg>
          </u>
          <u>
            <seg>
              Jag anser att det faktum att man ska lagreglera så att just vi
              kvinnor får sitta i styrelser är ett handikapp i sig. Vem vill
              ha en post enbart för det faktum att man är man eller kvinna?
              Poängen är väl i verkligheten att vi vill ha in det kvinnliga
              i företagens styrelser och en jämn könsfördelning också i väldigt
              många andra sammanhang.
            </seg>
          </u>
          <u>
            <seg>
              Herr talman! Jan Lindholm sade att detta är en kvinnofråga. Det
              är det väl ändå inte alls. Det är ju en mansfråga. Det är männen
              som ska välja att lyfta fram de kvinnliga perspektiven och välkomna
              kvinnor till styrelserna. Det tycker inte jag är en kvinnofråga.
              Redan där går våra meningar isär.
            </seg>
          </u>
          <u>
            <seg>
              Herr talman! För min del är utgångspunkten att alla människor
              har ett lika värde. Jämställdhet är att varje person oavsett kön
              har makt över sitt eget liv och bedöms efter sin förmåga. Därför
              måste alla fördomar undanröjas och inga nya upprättas som förhindrar
              jämställdhet. Respekten för varandra alldeles oavsett könstillhörighet
              är grunden för ett jämställt samhälle.
            </seg>
          </u>
          <u>
            <seg>
              Vi deltar alla i kampen mot de traditionella mönster som diskriminerar
              i samhället och som ofta är till männens fördel. Jag kan inte
              påstå att alla dessa mönster har med makt att göra. Det kan bero
              på historiska och kulturella förhållanden alldeles oavsett detta.
            </seg>
          </u>
          <u>
            <seg>
              Jag kan nämna ett exempel. I kampen för den kvinnliga rösträtten
              fanns en vision om hur de kvinnliga perspektiven skulle komma
              till uttryck. Det tog ungefär 70 år från rösträttens tillkomst
              år 1921 innan andelen kvinnor i Sveriges riksdag blev märkbar.
            </seg>
          </u>
          <u>
            <seg>
              Vid ett seminarium för ungefär tre år sedan i riksdagen framkom
              det att det ser bra ut till det yttre med jämställdheten men att
              det ändå råder attityder där män är överordnade och kvinnor underordnade.
              Män dominerar utan att märka det hävdar en del kvinnor. Andra
              menar att riksdagen är en gammaldags arbetsplats, och då råder
              de manliga strukturerna. Andra kan åter peka på hur kvinnor har
              fått en dominerande ställning i utskottsarbetet.
            </seg>
          </u>
          <u>
            <seg>
              Kvinnor representerar inte alltid de kvinnliga perspektiven.
              Att allt fler kvinnor skulle garantera genomslag för dessa fungerar
              inte alltid. Det har vi också en hel del erfarenheter och forskning
              om. Det finns kvinnor som har fått viktiga poster och bra styrelseposter
              men i realiteten tenderar att följa mansnormen och anammat de
              manliga perspektiven. Därför har vi fortfarande i näringsliv och
              offentlig förvaltning normer med mannen som utgångspunkt.
            </seg>
          </u>
          <u>
            <seg>
              Jag tror att just de strävanden efter jämställdhet som begränsar
              sig till att vara kvantitet egentligen inte gynnar jämställdheten
              i sig. Det handlar om att lyfta fram de delar som kvinnor ofta
              är bärare av och att uppvärdera de värderingarna. Det är bättre
              att förstå djupet i jämställdheten som en kvalitet och att det
              är lika mycket värt som det manliga. Det tror jag endast kan påskyndas
              om vi låter människor själva få välja och om vi låter företagen
              få avgöra.
            </seg>
          </u>
          <u>
            <seg>
              Om det blir den utveckling som Jan Lindholm hävdar och det blir
              bättre företagande för att man får in en annan och annorlunda
              kompetens i styrelserna kommer naturligtvis utvecklingen att gå
              vidare. Det är precis som Andreas Norlén påpekade.
            </seg>
          </u>
          <u>
            <seg>
              Herr talman! Jag anser att den verkliga jämställdheten sker i
              det tysta i människans väsen. Det handlar om en djup respekt för
              vad varje människa oavsett kön verkligen kan dela med sig av.
              Kvotering kan visserligen ha ett berättigande i vissa fall för
              speciella insatser. Men det kan till och med motverka sitt syfte
              i andra fall.
            </seg>
          </u>
          <u>
            <seg>
              Det tror jag att det skulle göra när det gäller bolagsstyrelser.
              Det skulle kunna finnas kvinnor som får gå in i bolagsstyrelser
              där de bara blir ett alibi för att bolagsstyrelsen är jämställd.
              Därför tror jag att det är viktigt att vi på allvar går igenom
              egna värderingar och attityder och funderar på hur vi själva handlar
              i olika situationer.
            </seg>
          </u>
          <u>
            <seg>
              Även bland de lyssnande i en publik som denna kanske vi kvinnor
              möter män och vice versa med attityder som vi kan karakterisera
              som icke-jämställda.
            </seg>
          </u>
          <note type="speaker">
            Anf. 87 JAN LINDHOLM (mp) replik:
          </note>
          <u>
            <seg>
              Herr talman! Först vill jag säga att inte heller jag, tydligen
              i likhet med Jan Ertsborn, är någon större sportfantast. Det är
              kanske därför som min bild av mina manliga medresenärer på tågen
              är lite sned. Det är möjligt. Men nu övergår jag till Yvonne Anderssons
              inlägg.
            </seg>
          </u>
          <u>
            <seg>
              Herr talman! Jag kan hålla med om att frågan om fler kvinnor
              i företagens styrelser också är en mansfråga.
            </seg>
          </u>
          <u>
            <seg>
              Jag valde den andra dimensionen, för jag menar att det också
              är en kvinnofråga, som jag sade. Jag tycker att det är viktigt
              att man har de här infallsvinklarna. Visst handlar det också om
              att manssamhället måste ändras; det är självklart. Det var delvis
              det som jag och även Andreas Norlén försökte peka på. Det är mycket
              frågan om bristen på förändringsbenägenhet i manssamhället som
              är orsaken.
            </seg>
          </u>
          <u>
            <seg>
              Jag tänkte bara kort ställa en fråga eftersom Yvonne Andersson
              sade: Vi får väl se om det blir så. Jag fick en känsla av Yvonne
              Anderssons anförande att det är ödet som avgör hur det går. Om
              ni anser att kvotering, som i andra sammanhang har visat sig vara
              ett ganska effektivt redskap, ska förkastas på vilket sätt är
              ni då beredda att försöka påverka det här? Och är ni över huvud
              taget beredda att försöka påverka, eller är det bara ödet och
              slumpen som ska avgöra om vi får fler kvinnor i våra styrelser?
              Jag skulle vilja veta om ni är intresserade av att på något sätt
              konkret påverka situationen.
            </seg>
          </u>
          <note type="speaker">
            Anf. 88 YVONNE ANDERSSON (kd) replik:
          </note>
          <u>
            <seg>
              Herr talman! Det första problemet är att jag tror på varken slump
              eller öde. Jag tror att det finns mycket bakom som styr den fortsatta
              utvecklingen och så vidare.
            </seg>
          </u>
          <u>
            <seg>
              Jan Lindholm säger att det har visat sig att kvotering är bra.
              Jag tog upp exemplet just från riksdagen. Det har visat sig att
              man får fler kvinnor ja. Men det är inte alltid så att det kvinnliga
              och de kvinnliga värderingarna får genomslag i verksamheten.
            </seg>
          </u>
          <u>
            <seg>
              När vi talar om att vi ska ha fler kvinnor i bolagsstyrelserna
              måste målet ändå vara att det är just det specifika som kvinnor
              för in i en bolagsledning som vi vill åt. Det är därför vi vill
              ha fler kvinnor. Jag tycker att vi lite grann missar kärnan i
              frågan med en sådan ökad kvantifiering. Det är det jag har invändningar
              emot.
            </seg>
          </u>
          <u>
            <seg>
              Jag tror nämligen att om vi på allvar ska ta vara på det här
              ska Jan Lindholm och alla andra män vilja ta upp ett kvinnligt
              perspektiv för prövning i en aktuell situation. Det är lätt att
              stå och säga saker. Jag tänker på replikskiftet mellan Andreas
              Norlén och Jan Lindholm. Det är lätt att stå och säga att det
              ska vara på ett visst sätt. Men har Jan Lindholm någon gång trätt
              åt sidan för att det finns en kvinna som skulle kunna bidra med
              annan kompetens i just den situationen?
            </seg>
          </u>
          <u>
            <seg>
              Det handlar om den som är företagsledare och har drivit ett företag.
              Jag har själv gjort det, och jag skulle inte vilja ha in fler
              män i styrelsen bara för att de är män. Men jag vill ha in himla
              många män om de kommer med en kompetens och ett synsätt som gör
              att företaget går framåt. Det är lite grann dit jag vill komma.
            </seg>
          </u>
          <note type="speaker">
            Anf. 89 JAN LINDHOLM (mp) replik:
          </note>
          <u>
            <seg>
              Herr talman! Det var kanske lite fel att ställa frågan om ifall
              jag någon gång har klivit åt sidan för en kvinna. Jag råkar vara
              en sådan man som i princip har gjort det i hela mitt liv. Min
              yrkeskarriär handlar mycket om att jobba i kvinnliga yrken, där
              jag har sett till att kvinnor har fått chefsjobben i stället för
              jag själv. Detta får man väl skylla på okunskap om vem jag är
              som person.
            </seg>
          </u>
          <u>
            <seg>
              Jag tycker att Yvonne Anderssons resonemang är mycket märkligt.
              Det är alltså männen som ska företräda kvinnorna, enligt Yvonne
              Anderssons perspektiv. Det är männen som ska ha det kvinnliga
              perspektivet och genomföra det. Det är inte kvinnorna själva som
              ska få komma in i beslutsrummen. Det är tydligen inget positivt
              med att kvinnorna får den formella positionen att fatta besluten,
              utan det är visst männen som ska fatta de kvinnligt inspirerade
              besluten och ha de kvinnliga värderingarna.
            </seg>
          </u>
          <u>
            <seg>
              Det är möjligt att ett sådant resonemang indirekt på lång sikt
              leder till att den miljö där besluten fattas, styrelserummet eller
              den här kammaren, får en mer kvinnlig atmosfär och att det på
              det sättet indirekt skulle kunna locka till sig fler kvinnor.
              Det är kanske inte helt fel, men det är inte så som vi vill jobba.
            </seg>
          </u>
          <u>
            <seg>
              Jag tyckte inte att jag fick något svar på min fråga. Jag frågade:
              Hur vill ni arbeta för att fler kvinnor ska få möjlighet att komma
              in i beslutsrummen? Det enda jag kunde känna som svar var att
              män i stället skulle fatta de kvinnligt inspirerade besluten.
              Uppfattade jag det hela rätt? Eller finns det några idéer om hur
              vi ska bryta mönstret med mansdominansen?
            </seg>
          </u>
          <note type="speaker">
            Anf. 90 YVONNE ANDERSSON (kd) replik:
          </note>
          <u>
            <seg>
              Herr talman! Jag måste först och främst korrigera det här. Möjligtvis
              har jag uttryckt mig luddigt. I de fall där det redan nu är så
              att männen i hög grad bestämmer vilka som ska sitta i styrelserna
              måste naturligtvis de män som bestämmer öppna upp för att se kvinnorna
              som en tillgång i styrelserna. Det var där jag menade att det
              var männen som var tvungna att se det som en kvinnofråga, där
              de drar till sig männen.
            </seg>
          </u>
          <u>
            <seg>
              Den andra frågan är: Hur gör man? Jo, vi gör det i det vardagliga
              livet och i det politiska arbetet. Överallt visar vi respekt för
              varandra och låter nya kompetenser komma till tals. Vi lyfter
              fram de kompetenser som kanske också kvinnor har som viktiga kompetenser.
            </seg>
          </u>
          <u>
            <seg>
              Det enda jag egentligen vill säga med detta är att det är otroligt
              viktigt att man inte får in kvinnor som alibi för att man har
              tillfredsställt en lagstiftning. Det är det jag är orolig för.
              Då blir det ju sämre. När vi som kvinnor kommer in i en styrelse
              måste vi välkomnas med vad vi har att komma med. Det är det alla
              ska göra i en styrelse för ett bolag. Aktiebolagens hela inriktning
              är att alla ska arbeta för och se till bolagens bästa. Då måste
              man ha kvinnor som också gör det, och gör det på sitt sätt. Detta
              ska respekteras.
            </seg>
          </u>
          <u>
            <seg>
              Det är hur-frågan i allra högsta grad att i varje enskilt läge
              i det vardagliga arbetet starta upp med att se män och kvinnor
              på samma sätt och med samma respekt. Därmed kan man också komma
              vidare. Det finns många exempel på hur män har kunnat göra det,
              och det har också medfört att många kvinnor har fått ledande positioner.
            </seg>
          </u>
          <note type="speaker">
            Anf. 91 SYLVIA LINDGREN (s):
          </note>
          <u>
            <seg>
              Herr talman! Det är tyvärr inte sällan som man häpnar över de
              borgerliga partiernas ställningstaganden. Här har vi, i det aktuella
              betänkandet, ytterligare exempel.
            </seg>
          </u>
          <u>
            <seg>
              Herr talman! Majoriteten skriver i sitt ställningstagande när
              det gäller franchising att det inte finns några skäl till en ytterligare
              lagreglering av franchiseavtalen och att en sådan lagstiftning
              skulle motverka regeringens och riksdagens uttalade ambitioner
              att minska regelbördan för näringslivet.
            </seg>
          </u>
          <u>
            <seg>
              Tidningsrubriker som Franchiseavtal blev en fälla och Nära nog
              slavkontrakt tycks helt och hållet ha gått utskottsmajoriteten
              förbi. Vad är franchiseföretagare om inte just småföretagare?
              Det är ju dessa man säger sig vilja företräda men som man till
              den milda grad nonchalerar. Det är bara att läsa utskottstexten
              på s. 9 i det nu aktuella betänkandet så inser man att det finns
              fog för den uppfattningen.
            </seg>
          </u>
          <u>
            <seg>
              Vi är många, herr talman, som upprörs över att städpersonal på
              hamburgerkedjorna arbetar sju nätter i veckan för en timlön på
              30 kronor. Till och med arbetsmarknadsminister Littorin har här
              i kammaren uttryckt sitt fördömande av detta. Så gott som alla
              har uttryckt sin förvåning över de här förhållandena. Men för
              den som har insyn i och kunskap om franchising är det inte så
              himla överraskande. Den kanske viktigaste förklaringen är att
              franchisetagarna är hårt styrda och har dålig lönsamhet.
            </seg>
          </u>
          <u>
            <seg>
              Vi vet också att det finns ännu värre missförhållanden som florerar,
              till exempel oseriösa franchisegivare som lurar oerfarna kvinnor
              och män att bli franchisetagare i verksamheter som från början
              är dödsdömda.
            </seg>
          </u>
          <u>
            <seg>
              Herr talman! Det är bra att vi har fått en lag om franchisegivares
              informationsskyldighet. Det är en bra början. Det är ett första
              steg som innebär att det finns en skyldighet för franchisegivare
              att informera om avtalet innan det skrivs under. Men någon rätt
              att förhandla om avtalet därefter finns inte. Det är självklart
              att det återstår en hel rad problem inom det här området.
            </seg>
          </u>
          <u>
            <seg>
              Herr talman! Om regeringen menar allvar med sitt tal om stöd
              åt småföretagare måste man gå vidare med ytterligare reformer
              inom det här området. Men vad gör man? Jo, man uttalar att det
              skulle motverka regeringens och riksdagens uttalade ambitioner
              att minska regelbördan för näringslivet. Det är lite hårresande
              när man analyserar vad som sägs i de här frågorna. Så snacka om
              att säga att man vill stödja småföretagandet! Jag ser det snarare
              som en skymf mot dessa.
            </seg>
          </u>
          <u>
            <seg>
              Den socialdemokratiska utskottsgruppen har tillsammans med Miljöpartiet
              åtminstone skrivit ett särskilt yttrande i ärendet där man visar
              en förståelse för situationen, och med det är den här frågan väckt.
              Man säger att det är viktigt att man bevakar och går vidare. Men
              det finns inte en rad från den borgerliga sidan.
            </seg>
          </u>
          <u>
            <seg>
              Jag ifrågasätter självfallet att man inte redan från begynnelsen
              ger ett tillkännagivande, men det stora sveket är den nonchalans
              som de borgerliga företrädarna visar i det här ärendet.
            </seg>
          </u>
          <u>
            <seg>
              Herr talman! Jag står även bakom motionen om könsfördelningen
              i bolagsstyrelser med mera. Man skriver här att förhållandet ger
              anledning till eftertanke, men man gör ingenting. I debatten vädjar
              man till männen: Gör någonting! Vi har väntat länge nu. Vi har
              kommit en bra bit på väg på den politiska sidan, inte minst här
              i kammaren och i våra landsting och kommuner, men inom näringslivet
              är det jättesvårt. Höj fanan och våga göra någonting! Därmed yrkar
              jag bifall till reservation nr 2 som gäller könsfördelningen.
            </seg>
          </u>
          <note type="speaker">
            Anf. 92 LENNART PETTERSSON (c) replik:
          </note>
          <u>
            <seg>
              Herr talman! Jag har en fråga till Sylvia Lindgren som gäller
              städpersonalen på de här hamburgerbarerna. Var det inte så att
              de antingen var anställda av franchisetagaren eller av uppdragstagaren
              som hade uppdraget att städa lokalen? Det fanns ingen koppling
              till uppdragsgivaren, det vill säga ägaren av den kedjan. Det
              är uppdragstagaren i form av franchisetagaren som har ansvar för
              sina anställda och deras arbetsvillkor eller den städfirma man
              har anlitat. Jag ser inte kopplingen mellan franchisegivaren och
              den situation som fanns där.
            </seg>
          </u>
          <u>
            <seg>
              Jag har respekt för de olika styrkeförhållanden som kan uppstå
              när man är liten och stor. Det finns många situationer i samhället
              där det förhållandet råder. Jag tror att vi har en fullständig
              samsyn om att vi inte har något till övers för oseriösa franchisegivare,
              och inte heller för oseriösa företagare eller oseriösa anställda.
              Där ser jag ingen skillnad i förhållandet.
            </seg>
          </u>
          <u>
            <seg>
              Var finns problemen med avtalen om jag väljer att ändra min livssituation
              och gå från en anställning och gå in i ett franchiseavtal? De
              är öppna. Jag fattar ett eget beslut, jag gör ett eget val, att
              gå in i det eller inte beroende på förutsättningarna. Jag skulle
              vilja ställa en fråga Sylvia Lindgren: Vad är det som skulle behöva
              förbättras i den situationen för att jag ska vara beredd att ta
              mitt ansvar fullt ut, vilket jag faktiskt måste göra om jag ska
              starta ett företag?
            </seg>
          </u>
          <note type="speaker">
            Anf. 93 SYLVIA LINDGREN (s) replik:
          </note>
          <u>
            <seg>
              Herr talman! Den första frågan gällde hamburgerkedjorna och de
              anställda. Det är självklart att de är anställda av den här franchiseföretagaren.
              Men det finns också oerhört stora krav på franchisetagarna som
              måste ses över. Det är bland annat det som är skälet till att
              gå vidare.
            </seg>
          </u>
          <u>
            <seg>
              Den lag som vi fick för två år sedan innebär endast en skyldighet
              för franchisegivaren att informera om avtalet innan det skrivs.
              Någon rätt att till exempel förhandla om avtalet finns inte. Det
              är lite grann take it or leave it . En rad problem återstår att
              lösa i det sammanhanget. Det är därför som frågan om hur man ska
              gå till väga har kommit upp. Det finns ingen förhandlingsrätt
              för franchisetagare och franchisetagarnas organisation.
            </seg>
          </u>
          <u>
            <seg>
              Skiljeklausuler i avtalet, regler om uppsägning och ekonomisk
              ersättning i samband därmed samt oskäliga villkor i avtalen är
              andra viktiga komponenter. Man har inga möjligheter till detta
              när man råkar illa ut. Därför är centrala krav på till exempel
              förhandlingsrätten för franchisetagare och deras organisationer
              så viktiga i den här typen av frågor. Här finns det jättemånga
              småföretagare som behöver ha hjälp och stöd. Det är därför som
              vi måste gå vidare med frågan, och det vill inte den borgerliga
              regeringen och den borgerliga majoriteten i riksdagen göra.
            </seg>
          </u>
          <note type="speaker">
            Anf. 94 LENNART PETTERSSON (c) replik:
          </note>
          <u>
            <seg>
              Herr talman! Jag vill fråga Sylvia Lindgren om man är ovetande
              om detta när man skriver på det första avtalet. Om jag är beredd
              att satsa ett kapital, äventyra en stor del av min familjs försörjning
              genom att bli egenföretagare i en franchisekedja och granskar
              det avtal som jag fått på mitt bord bör jag rimligtvis kunna utläsa
              om jag har rätt till omförhandling eller inte. Vid det tillfället
              tar jag ställning till om jag är beredd att acceptera de villkoren
              eller om jag tycker att de är ohemula, vilket innebär att jag
              inte är beredd att ta på mig det ansvaret och gå in i kedjan.
              Jag har ett val vid det tillfället.
            </seg>
          </u>
          <u>
            <seg>
              Dessutom är det mycket ovanligt att man som franchisetagare är
              helt ensam i sin roll mot franchisegivaren. Franchisekonceptet
              i sig innebär att det är många franchisetagare. Det innebär också
              att de tillsammans kan sätta press på en franchisegivare att detta
              är oskäligt och att man skulle vilja ha en omförhandling. Som
              franchisegivare sitter man inte bara på ett guldägg. Hjälps man
              åt i en kedja kan man också påverka.
            </seg>
          </u>
          <u>
            <seg>
              Jag kommer hela tiden tillbaka till att det är ett eget beslut.
              Det är ett eget ansvar. Man går in i det med öppna ögon. Därför
              har jag svårt att se att vi skulle behöva ha en ytterligare skärpt
              lagstiftning.
            </seg>
          </u>
          <note type="speaker">
            Anf. 95 SYLVIA LINDGREN (s) replik:
          </note>
          <u>
            <seg>
              Herr talman! Om man en gång har skrivit på det här avtalet som
              man trodde skulle vara jättebra kan man inte ändra sig. Har man
              gjort det en gång är man låst därvid. Det är just det som framkommer
              här. Det är därför som det är så viktigt med ett centralt krav
              på förhandlingsrätten för franchisetagare och deras organisation.
              Jag har lyssnat på många franchisetagare i den här frågan.
            </seg>
          </u>
          <u>
            <seg>
              Vi vet också att skiljeklausul är en regel i franchiseavtalen.
              På grund av de här skiljeklausulerna har den redan mycket utsatta
              gruppen av småföretagare i praktiken ingen möjlighet att ta en
              process om det här avtalet, för det kostar oerhört mycket pengar.
              Ett tillgodoseende av de här frågorna i liknande avtalssammanhang
              är självklara skyddsregler för den svagare avtalsparten. Jag hävdar
              att man inte fajtas gentemot varandra på lika villkor i de här
              frågorna. Det är därför som det är så himla viktigt att gå vidare
              med dem.
            </seg>
          </u>
          <u>
            <seg>
              Vid en av avvägning mellan de här argumenten och det berättigade
              kravet på skydd för en svagare avtalspart väger naturligtvis skyddsaspekten
              tyngst.
            </seg>
          </u>
          <u>
            <seg>
              Det här har vi tagit upp i tidigare motioner. Jag tycker att
              som frågan har behandlats av den borgerliga majoriteten i det
              här betänkandet visar på att man inte har någon stor tillit till
              franchisetagarna och deras organisation. Med anledning av den
              utveckling som är på arbetsmarknaden anser jag att det är himla
              viktigt att gå vidare med densamma.
            </seg>
          </u>
          <u>
            <seg>
              Jag välkomnar i alla fall att Socialdemokraterna tillsammans
              med Miljöpartiet har kommit med ett särskilt yttrande. Men från
              borgerligt håll där man säger sig värna om företagarna finns inte
              en rad, snarare en hänvisning till regelverk. Det är det som jag
              tycker är en skymf.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 14.10 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            10 § Beslut om ärenden som slutdebatterats den 17 januari
          </note>
          <note>
            Regeringens handläggning av notifiering och avnotifiering av
            statsstödsärenden (avsnitt 5)
          </note>
          <note>
            Övriga i betänkandet upptagna frågor
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            Punkterna 1 och 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 23 januari
          </note>
          <note>
            Monica Green
          </note>
          <note>
            Jan Lindholm
          </note>
          <note>
            Bodil Ceballos
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 29 januari.
          </note>
          <note>
            13 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 23 januari
          </note>
          <note>
            Fredrik Olovsson
          </note>
          <note>
            Alf Svensson
          </note>
          <note>
            Margareta Cederfelt
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 29 januari.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 23 januari
          </note>
          <note>
            Mats Johansson
          </note>
          <note>
            Birgitta Ohlsson
          </note>
          <note>
            Finn Bengtsson
          </note>
          <note>
            Josefin Brink
          </note>
          <note>
            Anna König Jerlmyr
          </note>
          <note>
            Patrik Forslund
          </note>
          <note>
            Marianne Berg
          </note>
          <u>
            <seg>
              Thomas Bodström
            </seg>
          </u>
          <u>
            <seg>
              Thomas Bodström
            </seg>
          </u>
          <note>
            Christina Axelsson
          </note>
          <note>
            Holger Gustafsson
          </note>
          <note>
            Peter Jeppsson
          </note>
          <note>
            Anneli Särnblad
          </note>
          <note>
            Lennart Axelsson
          </note>
          <note>
            Margareta Cederfelt
          </note>
          <note>
            Lars Mejern Larsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 29 januari.
          </note>
          <note>
            15 § Kammaren åtskildes kl. 16.16.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
