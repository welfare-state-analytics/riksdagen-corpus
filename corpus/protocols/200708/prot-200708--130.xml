<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--130</head>
          <docDate when="2008-06-17">2008-06-17</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:130
          </note>
          <note>
            Tisdagen den 17 juni
          </note>
          <note>
            Kl. 09:00 - 22:51
          </note>
          <note>
            1 § Justering av protokoll
          </note>
          <note>
            Justerades protokollet för den 11 juni.
          </note>
          <note>
            2 § Avsägelser
          </note>
          <note>
            Andre vice talmannen meddelade att Pernilla Zethraeus (v) anhållit
            om entledigande från uppdraget som riksdagsledamot från och med
            den 17 juni.
          </note>
          <note>
            Kammaren biföll denna anhållan.
          </note>
          <note>
            Andre vice talmannen meddelade vidare att Mats Einarsson (v)
            anhållit om entledigande från uppdraget som ersättare för riksdagsledamot
            i Stockholms kommuns valkrets från och med den 17 juni.
          </note>
          <note>
            Kammaren biföll denna anhållan.
          </note>
          <note>
            3 § Meddelande om preliminär sammanträdesplan för kammaren hösten
            2008
          </note>
          <note>
            Andre vice talmannen meddelade att en preliminär plan för kammarens
            sammanträden hösten 2008 delats ut till riksdagens ledamöter.
          </note>
          <note>
            4 § Meddelande om preliminära hålltider för kammaren våren 2009
            till våren 2010
          </note>
          <note>
            Andre vice talmannen meddelade att ett meddelande om preliminära
            hålltider för kammaren våren 2009 till våren 2010 delats ut till
            riksdagens ledamöter.
          </note>
          <note>
            5 § Anmälan om inkomna uppteckningar från EU-nämndssammanträden
          </note>
          <note>
            Andre vice talmannen anmälde att uppteckningar från EU-nämndens
            sammanträden fredagen den 30 maj och måndagen den 2 juni inkommit.
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Samgående mellan Posten AB och Post Danmark A/S
          </note>
          <note>
            Föredrogs
          </note>
          <note type="speaker">
            Anf. 1 TOMAS ENEROTH (s):
          </note>
          <note>
            Fru talman! I dag ska vi debattera det som regeringen kallar
            samgåendet mellan den svenska och den danska Posten, men egentligen
            handlar det om att regeringen vill ha riksdagens godkännande för
            en privatisering och börsintroduktion av den svenska Posten. Detta
            är vi emot, och jag vill därför inledningsvis yrka bifall till
            den reservation som vi socialdemokrater har i betänkandet tillsammans
            med Vänsterpartiet och Miljöpartiet.
          </note>
          <note>
            Ett samgående mellan den svenska och den danska Posten skulle
            faktiskt kunna vara bra. Posten är i dag ett lönsamt och välskött
            bolag. Med den ökade konkurrens vi ser på postmarknaden finns
            det faktiskt skäl att stärka Postens ställning. Det gäller inte
            minst konkurrensen från andra internationella postbolag med statliga
            ägare. Vi vill stärka Postens ställning, inte för Postens egen
            skull utan för att kunna säkra en samhällsomfattande posttjänst
            i hela landet och se till att post delas ut inte bara där marknaden
            tycker att det är lönsamt utan också på de ställen där människor
            bor och där marknaden väljer att inte etablera sig. Därför är
            det viktigt med en posttjänst i hela landet. Därför är det viktigt
            att vi har ett starkt statligt engagemang i Posten.
          </note>
          <note>
            Det som regeringen presenterar som samgående visar sig vid närmare
            granskning vara någonting helt annat. Det är ett affärsupplägg
            som innebär att Posten per definition numera blir privatägt. Den
            tredje största ägaren i det sammanslagna bolaget blir CVC, ett
            brittiskt riskkapitalbolag. Dessutom kan vi konstatera att samgåendet
            innebär att Posten förr eller senare kommer att påtvingas en börsintroduktion
            i och med det affärsavtal som finns.
          </note>
          <note>
            Vid såväl Maud Olofssons presskonferens som den information som
            vi i näringsutskottet fick på morgonen av pressekreteraren talades
            det däremot tyst om planerna på en börsintroduktion och om avsikten
            att minska den svenska statens ägarandel. Det nämndes inte att
            det i allra högsta grad var en mycket avgörande del i affären
            och att samgåendet innebär att svenska staten och kommande regeringar
            i Sverige kommer att få åtaganden gentemot det riskkapitalbolag
            som är den tredje största ägaren i Posten.
          </note>
          <note>
            Den information som rimligtvis borde ha uppmärksammats i större
            utsträckning och påtalats som en mycket viktig del i affären ur
            regeringens synpunkt är formuleringen: Den avsiktsförklaring som
            tecknats mellan huvudägarna till de både bolagen innebär att en
            börsnotering kan påkallas från och med det femte året från samgåendets
            genomförande. Den svenska staten har enligt samma avtal en möjlighet
            att välja om den vill delta i en sådan ägarbreddning.
          </note>
          <note>
            Så står det i avsiktsförklaringen och i propositionen som sedan
            kom. Det innebär att det finns skyldigheter gentemot CVC. Det
            innebär att vi hamnar i ett läge där man kommer att påtvingas
            en börsintroduktion. Mot den bakgrunden har vi ställt ett antal
            frågor till utskottets ledamöter och till statssekreterare. Vi
            har ställt dem till Maud Olofsson i interpellationer, men nu har
            hon skjutit på svaret till efter det att den här debatten är avklarad.
          </note>
          <note>
            Vi har ställt frågorna: Vilka kostnader uppstår för svenska staten
            om vi väljer att avstå från en börsintroduktion? Hur stort är
            egentligen valet att, som det står i avsiktsförklaringen, avstå
            en börsintroduktion? Vad blir prislappen för svenska staten om
            vi inte vill att en så pass viktig del av den svenska postala
            infrastrukturen läggs ut på börsen till ivriga spekulanter?
          </note>
          <note>
            Man kan misstänka att regeringens ovilja att tala klarspråk i
            postaffären snarare handlar om att man är mycket väl medveten
            om att den här privatiseringen knappast ligger i linje med vad
            man sade före valet eller med svenska folkets uppfattning. Svenska
            folket vill nämligen inte sälja ut Posten. Novus Opinion gjorde
            en undersökning där man tillfrågade över 2 000 svenskar, och svaren
            är entydiga: Behåll Posten, Apoteket, SJ och andra viktiga delar
            av den svenska infrastrukturen i svenska statens ägo eftersom
            de är så oerhört viktiga för den service och infrastruktur som
            vi behöver ha i det här landet. Det är verksamheter som rimligtvis
            behöver ett långsiktigt och starkt ägande för att kunna möta framtida
            utmaningar, och staten är ju, borde i alla fall vara, en långsiktig
            ägare med styrka nog att kunna möta de här utmaningarna. Jag tycker
            att Sekos kampanj Folkhemmet 2.0 är väldigt träffsäker i den meningen.
            Den pekar på vikten av att vi säkrar ett antal viktiga delar av
            den svenska infrastrukturen.
          </note>
          <note>
            Före valet gick alliansen ut inte i sitt valmanifest men i en
            liten underpamflett och talade om att det i huvudsak är sex bolag
            som man avser att avyttra. Av ideologiska skäl vill man sälja
            ut dessa. Nu vet vi att man lägger till bolag till den här listan.
            Det är Apoteket som säljs ut. Det har riksdagen redan gett sitt
            godkännande till. Det är Posten som vi debatterar i dag. Min fråga
            till de borgerliga partiernas företrädare i näringsutskottet och
            i kammaren i övrigt är: Tycker ni att ni har folkets mandat att
            sälja ut Posten? Tror ni att svenska folket uppfattade att det
            var det här som skulle ske vid en borgerlig valseger, att man
            börsintroducerar Posten och ser till att riskkapitalbolag går
            in som ägare i en så pass viktig del av vår infrastruktur?
          </note>
          <note>
            Det är dessvärre så att de här utförsäljningarna är oåterkalleliga.
            Bara av det skälet skulle man kunna ställa krav på att beredningen
            ska motsvara minst alla de krav på analys och konsekvensanalyser
            som vi ställer i vanliga fall. Här borde det egentligen vara ännu
            hårdare krav eftersom det inte finns någon möjlighet att köpa
            tillbaka Posten eller återställa det som regeringen nu genomför.
            Men inte ens här kan regeringspartierna leva upp till de mest
            grundläggande kraven på beredning.
          </note>
          <note>
            Regeringen bröt mot grundlagens beredningskrav redan förra året
            när utförsäljningspropositionen drevs igenom i riksdagen. Det
            konstaterade riksrevisor Lennart Grufberg redan då. Regeringen
            hade inte efterfrågat synpunkter från myndigheter med expertkunskaper
            eller analyserat effekterna av utförsäljningarna. En enig styrelse
            i Riksrevisionen, med alla partier ingående, konstaterade att
            regeringen inte gjort nödvändigt förarbete. Med andra ord fattades
            riksdagens utförsäljningsbeslut redan då i blindo, och nu upprepas
            historien.
          </note>
          <note>
            Utan analys och utan rimligt beredningsarbete ska Posten säljas
            ut och börsintroduceras. Remissinstanserna klagar samfällt på
            att de inte haft rimlig tid på sig för att kunna analysera konsekvenserna
            av det underlag som har kommit. Flera tunga remissinstanser konstaterar
            såväl brister i analysen som ofullständigheter i regeringens förslag.
            I näringsutskottet har vi lyssnat till flera av de här remissinstanserna
            och kunnat höra invändningarna.
          </note>
          <note>
            Vi har dessvärre också kunnat konstatera att regeringens företrädare
            inte har kunnat ge några tillfredsställande svar på de här frågorna,
            och det är förståeligt. Vem kan förklara varför vi först här i
            dag ska ta ställning till privatiseringen och ge ett bemyndigande
            att avyttra svenska statens aktier för att sedan i efterhand utreda
            hur Svensk Adressändring ska hanteras gemensamt, hur postnummersystemet
            ska kunna hanteras konkurrensneutralt eller hur andra vitala delar
            i den postala infrastrukturen ska hanteras? Det blir onekligen
            en omvänd ordning, vilket också regeringens företrädare tvingades
            konstatera när vi pressade honom i utskottet.
          </note>
          <note>
            Det står så här i betänkandet: Han angav att det kan tyckas vara
            en omvänd ordning att göra översyn av postlagen och konkurrenssituationen
            på postmarknaden först efter ett samgående. Det kan inte bara
            tyckas, utan det är så. Det är en omvänd ordning, och det borde
            erkännas.
          </note>
          <note>
            Samma sak gäller kritiken mot värderingen av affären. Postens
            omsättning utgör i dag drygt 70 procent av det sammanlagda bolagets
            värde, men svenska staten får bara 60 procent av aktievärdet och
            mindre än 50 procent av röstvärdet.
          </note>
          <note>
            Eller som Nutek konstaterade: Det förefaller rent affärsmässigt
            vara en dålig affär för staten. Jag noterar att utskottets majoritet
            inte med en rad har kommenterat det påståendet i betänkandet.
            Det kanske kommer i anförandena här vi får se.
          </note>
          <note>
            Avslutningsvis har jag all respekt för att det kan finnas ideologiska
            skillnader i synen på i vilken omfattning staten ska äga och driva
            bolag. Från Socialdemokraternas sida har vi alltid haft ett relativt
            pragmatiskt förhållningssätt till detta.
          </note>
          <note>
            Staten är en långsiktig och stark ägare. Statliga bolag har haft
            en stark värdeutveckling och dessutom haft en väldigt god avkastning
            på det kapital man har placerat där. Man har kunnat ge god avkastning
            tillbaka till ägaren.
          </note>
          <note>
            Det finns i väldigt många fall mycket starka skäl till att vi
            ska säkra statligt inflytande och ägande. Inte minst gäller det
            verksamheter som Posten eller Vattenfall. Den uppfattningen är
            inte unik.
          </note>
          <note>
            Även om det bär mig emot att erkänna är den inte ens speciellt
            socialdemokratisk i grunden. Den delas av väldigt många andra
            stater. Man tycker att man ska säkra ett antal viktiga nationella
            angelägenheter.
          </note>
          <note>
            Det är till och med så att stater runt omkring i ökad omfattning
            bedriver en aktiv näringspolitik och en aktiv ägarpolitik med
            sina statliga företag. Det märks inte minst med det ökade intresse
            för svenska bolag som andra statliga aktörer uppvisar.
          </note>
          <note>
            För dagens regering verkar det dessvärre vara så att det i huvudsak
            är svenska statens ägande man är emot. Den ideologiska övertygelsen
            om att stater inte ska äga och driva bolag stannar tydligen vid
            nationsgränsen. Att statliga bolag ägda av Dubai, franska staten
            eller andra aktörer går in och äger är uppenbarligen inte ett
            bekymmer.
          </note>
          <note>
            Nåväl, det som upprör i fallet Posten och i en stor del av de
            utförsäljningar som genomförs under den här mandatperioden är
            regeringens slarviga hantering. Dålig beredning, ofullständig
            information och obesvarade frågor är snarare mer regel än undantag
            när det gäller pågående utförsäljningar.
          </note>
          <note>
            Det har lett till kraftig kritik från Riksrevisionen. Det är
            inte en tillfällighet att Riksrevisionen i dag har en presskonferens
            om ungefär 50 minuter där man återigen ska redovisa skarp kritik
            mot regeringens hantering av statliga utförsäljningar.
          </note>
          <note>
            Jag är alldeles övertygad om att så också blir fallet med det
            ärende vi hanterar här i dag. Det kommer att leda till skarp kritik
            inte minst från Riksrevisionen. För det vilar ansvaret tungt på
            regeringen. Men det vilar också tungt på de borgerliga ledamöter
            som representerar sina partier i riksdagens näringsutskott.
          </note>
          <note>
            Vi socialdemokrater tycker att regeringen bör återkomma till
            riksdagen med kompletterande underlag och analyser av vad samgående
            innebär innan riksdagen tar ställning till ett samgående. Vi anser
            att regeringen bör återkomma till riksdagen för att redovisa hur
            man säkerställer att postservice fungerar i hela landet innan
            man genomför den här typen av affärer.
          </note>
          <note>
            Vi säger nej till avsikten att kraftigt minska det statliga ägandet
            i Posten. Vi säger ja till att staten ska behålla ett starkt ägande
            och ett långsiktigt engagemang i svenska Posten.
          </note>
          <note>
            Avslutningsvis yrkar vi avslag på propositionen som nu ligger
            på riksdagens bord. Vi hoppas att hela den samlade svenska riksdagen
            ställer sig bakom det kravet.
          </note>
          <note type="speaker">
            Anf. 2 KENT PERSSON (v):
          </note>
          <note>
            Fru talman! Den 1 april i år möttes vi av beskedet att ett samgående
            mellan den svenska Posten och den danska Posten stod för dörren.
            Nej, det var inget förstaaprilskämt. Posten AB ska privatiseras.
            Slaget om den svenska postmarknaden går nu in i ett avgörande
            skede.
          </note>
          <note>
            När den svenska postmarknaden avreglerades år 1993 var vi först
            i Europa. Då fanns ett åttiotal postoperatörer på den svenska
            marknaden. I dag återstår bara ett trettiotal. Utöver DHL, City
            Mail och Posten AB rör det sig främst om lokala paketförmedlare
            som är små och i huvudsak inriktade på att sköta korrespondens
            från företag till företag.
          </note>
          <note>
            Fram till i dag är Sverige det enda land inom EU som är helt
            avreglerat. På många håll inom EU skyddas statligt ägda postföretag
            av högt ställda krav som i praktiken skapar en monopolsituation
            trots avreglering. I Norge, som ett exempel, värnar den norska
            Posten hårt om sitt brevmonopol. I Finland måste en postoperatör
            täcka hela landet och dela ut post sex dagar per vecka för att
            verka.
          </note>
          <note>
            I väntan på att övriga Europa avreglerar sina hemmamarknader
            måste svenska Posten hitta en samarbetspartner för att klara konkurrensen
            med de stora drakarna i framtiden. Konkurrensen är stenhård inte
            minst i storstadsområdena. De stora drakarna kommer att formera
            sig inför framtiden var så säker.
          </note>
          <note>
            Vi kommer att få en rad uppköp och samgåenden mellan olika postoperatörer.
            Konkurrensen mellan de olika operatörerna kommer troligtvis att
            leda till färre och större postoperatörer. De små lokala postdistributörerna
            kommer att få en hård marknad att verka på.
          </note>
          <note>
            Svenska Postens största konkurrent är utan tvekan City Mail.
            Bakom City Mail står norska Posten och norska staten. Deras verksamhet
            koncentreras i Sverige framför allt till storstäderna. Landsbygden
            lämnas orörd och kvar till svenska Posten AB att sköta om.
          </note>
          <note>
            Det är bland annat i det perspektivet vi måste hitta en stark
            samarbetspartner för svenska Posten för att den i framtiden ska
            klara sina uppgifter att upprätthålla den samhällsomfattande posttjänsten
            i hela landet.
          </note>
          <note>
            Efter avregleringen år 1993 gick Posten från att ge service till
            allmänheten till att bolagiseras med vd, fallskärmar och pensioner.
            Ekonomin sattes i främsta rummet.
          </note>
          <note>
            Fru talman! Borde vi inte vara nöjda när vi har ett förslag om
            samgående mellan svenska Posten och danska Posten? Det vore bra
            om det inte vore för att det innebär en privatisering av Posten.
            Dessutom är det rent ut sagt en usel affär. Förslaget lämnar dessutom
            flera frågor obesvarade.
          </note>
          <note>
            Vad kommer att hända med postnummersystemet vid en privatisering
            eller Svensk Adressändring AB? Det ges inga svar från alliansen.
            Innan riksdagen fattar beslut borde vi åtminstone ha en uppfattning
            om vad som ska hända med den postala infrastrukturen.
          </note>
          <note>
            Men visst är det en dålig förhandling. Det är inte bara jag som
            säger det, utan väldigt många andra har påpekat det. Den svenska
            regeringen är beredd att lägga sig platt för de danska förhandlarna
            och det riskkapitalbolag, CVC Capital Partners, som är delägare
            i Post Danmark A/S.
          </note>
          <note>
            CVC är inte vilket riskkapitalbolag som helst. Det är ett av
            Europas mäktigaste riskkapitalbolag med en omsättning på över
            500 miljarder kronor. De är kända för att gå hårt fram med rationaliseringar
            och effektiviseringar som går ut över antalet anställda. De är
            också kända för de skyhöga bonusar som betalas ut.
          </note>
          <note>
            Vad kan deras intresse vara? Det är en berättigad fråga att ställa
            till alliansen. Det måste ni ändå ha funderat på. Som jag ser
            det är CVC Capital Partners intresserade av att tjäna pengar.
            Det är deras syfte. Det är också därför vi ser kravet på börsintroduktion
            från deras sida.
          </note>
          <note>
            Vänsterpartiet säger nej till affären. Vi kan bara se vad som
            hänt med Telia Sonera. Det förskräcker verkligen. Efter privatiseringen
            har Telia sakta men säkert släppt sitt viktiga nationella ansvar
            att ge alla svenska hushåll möjlighet till telefoni.
          </note>
          <note>
            Ska nästa område där staten sviker sitt ansvar bli Posten? Samtidigt
            vet vi genom en opinionsundersökning publicerad i DN den 8 maj
            att svenska folket värnar allra mest om Posten som en statlig
            angelägenhet. Låt inte svenska Posten gå samma öde till mötes
            som Telia Sonera som snart är ett minne blott.
          </note>
          <note>
            Fru talman! Effekten av sammanslagningen mellan svenska Posten
            och danska Posten kommer att innebära att Posten AB:s omsättning
            kommer att motsvara ca 70 procent av det gemensamma bolagets omsättning.
            Om vi granskar det framförhandlade förslaget ser vi att det innebär
            att svenska staten skulle få 60 procent av aktievärdet och 49,81
            procent av röstvärdet.
          </note>
          <note>
            Jag förstår inte varför man har lagt sig så platt i en förhandling.
            Vad är regeringens strategi med att på det här sättet skänka bort
            svenska Posten? Förutom att den borgerliga regeringen gått tvärtemot
            den svenska opinionen är man också på väg att göra ännu en dålig
            affär. Varför denna undergivenhet mot danskarna? Eller är det
            så att det är CVC:s krav som svenskarna har gett efter för? Att
            misstanken finns grundar jag på det faktum att de kräver en börsintroduktion
            senast efter fem år för att samgåendet mellan svenska och danska
            Posten ska vara möjligt. Det är något som också Postens vd Erik
            Olsson ger uttryck för i en intervju i Dagens Industri den 23
            maj.
          </note>
          <note>
            Men det är inte nog med det. Regeringen vill också ha riksdagens
            bemyndigande, godkännande, att minska statens ägarandel till 34
            procent. Varför då? Varför ge bort en sådan viktig angelägenhet
            som Posten?
          </note>
          <note>
            Oklarheter i affären bara staplas på varandra. Förutom den lilla
            andel som tillfaller Sverige, som jag nyss nämnde, finns frågan
            vad riskkapitalbolagets gyllene aktie kommer att betyda och vilka
            krav bolaget kan ställa utifrån det. Kan bolaget kräva en utlösen
            som åderlåter det nya postbolaget? Svar borde ges innan beslut
            fattas.
          </note>
          <note>
            En annan fråga är hur den anmälan som danska privata distributörer
            lämnat in till EU-kommissionen kommer att slå mot bolaget. Det
            kunde vi läsa om i Dagens Industri den 24 maj. Den särskilda löneavgift
            som danska Posten är befriad från anses konkurrensbegränsande
            så länge man inte betalar den. Skulle EU-kommissionen tvinga danska
            Posten att införa löneavgiften försvinner i princip hela vinsten
            för danska Posten.
          </note>
          <note>
            Trots detta framhärdar regeringen i Sverige med att genomföra
            sammanslagningen, detta på villkor som redan innan EU-anmälan
            var känd kritiserats av en samlad opposition och även av statliga
            verk som Nutek. En sådan hård kritik är ganska unik inom svenskt
            statsväsen. Det är en riktig bredsida. Man pekar i sin remiss,
            precis som Vänsterpartiet har gjort i sin motion, på det bristfälliga
            underlaget. Nutek oroar sig, precis som vi, över hur postdistributionen
            ska fungera i hela landet. Man oroar sig också, precis som vi,
            över en framtida privatisering. Man säger också, precis som vi,
            att det är en dålig affär.
          </note>
          <note>
            Men regeringen tar uppenbarligen inte någon hänsyn till det statliga
            verk som är expert på både företag och regional politik. Här ska
            utförsäljas och privatiseras till varje pris, kosta vad det kosta
            vill!
          </note>
          <note>
            Fru talman! Jag yrkar bifall till reservation 1.
          </note>
          <note type="speaker">
            Anf. 3 PER BOLUND (mp):
          </note>
          <note>
            Fru talman! På riksdagens bord ligger i dag ett förslag om samgående
            mellan svenska Posten och Post Danmark. Från Miljöpartiets sida
            tycker vi att grundtanken i förslaget är bra. Vi är övertygade
            om att det i grunden är bra för Posten med mer internationellt
            samarbete i olika former. Däremot anser vi att förslaget från
            regeringen inte ger någon bra grund för ett sådant samarbete.
            Miljöpartiet kan därför inte säga ja till det förslag som föreligger.
          </note>
          <note>
            Det underlag vi har fått från regeringen i denna affär är alldeles
            för dåligt. Det är, som vi har hört, flera remissinstanser som
            har lämnat allvarliga synpunkter och kritiserat att viktiga frågor
            inte får svar i propositionen. Det handlar till exempel om ekonomin
            i affären och om hur konkurrensen mellan olika postföretag på
            den svenska postmarknaden ska fungera i framtiden.
          </note>
          <note>
            Vi anser att affären ger en mycket dålig utdelning för svenska
            skattebetalare. Postens omsättning skulle utgöra över 70 procent
            av det sammanslagna bolagets omsättning. Trots det skulle skattebetalarna
            i Sverige bara få 60 procent av aktievärdet i det nya bolaget.
          </note>
          <note>
            Beslutsmakten i bolaget blir ännu sämre. Där får svenska skattebetalare
            mindre än hälften av rösterna trots att vi går in med 70 procent
            av värdet i bolaget.
          </note>
          <note>
            I kronor räknat gick svenska Posten med 2 miljarder kronor i
            vinst förra året. Danska Posten hade en vinst på 900 miljoner.
            Nedgången i ägande medför alltså att svenska skattebetalare tvingas
            avstå nära 300 miljoner kronor per år i vinst. Dessa förs i stället
            över till danska staten och riskkapitalbolag.
          </note>
          <note>
            Jag skulle vilja ha svar från regeringspartierna här i kammaren
            på varför svenska staten ska göra en så dålig affär. Vad är det
            som motiverar det?
          </note>
          <note>
            Fru talman! Något som har krupit fram efter hand, när mer och
            mer blivit känt om affären, är att samgåendet innebär en privatisering
            av postverksamheten i Sverige. Dels kommer en ganska stor del
            av bolaget att redan från början ägas av ett riskkapitalbolag
            i och med att ett riskkapitalbolag som heter CVC äger en del av
            danska Posten, dels ingår som ett förbehåll i affären, som vi
            tidigare hört, att Posten inom ett par år ska säljas ut på börsen,
            börsintroduceras.
          </note>
          <note>
            Är det ett problem att Posten privatiseras? Man kan svara både
            ja och nej på den frågan. Från Miljöpartiets sida anser vi att
            privata företag ska göra det de är bäst på. De ska verka på en
            konkurrensutsatt och väl fungerande marknad. Men vi anser också
            att staten måste ta ett ansvar för att denna marknad fungerar
            på ett bra sätt. Staten måste också ta ett ansvar för att viktiga
            tjänster, som postutdelning, ska fungera för alla svenskar i alla
            delar av landet. På dessa områden ser vi stora problem med det
            nuvarande förslaget.
          </note>
          <note>
            Miljöpartiet har inget emot konkurrens på fria marknader. Det
            gäller till exempel postverksamhet. Redan i dag finns ett trettiotal
            olika postföretag som är verksamma runt om i Sverige. Ofta är
            det små företag, enmansföretag eller familjeföretag, som har svårt
            att konkurrera redan med dagens system.
          </note>
          <note>
            Problemet med privatiseringen uppstår när ett dominerande företag
            som Posten privatiseras. Med den privatiseras också avgörande
            infrastruktur som postboxar, adressändring, eftersändning av post
            och hela det svenska postnummersystemet. Dessa system är en förutsättning
            för att alla postföretag i Sverige ska kunna verka på postmarknaden
            och dela ut post på lika villkor. Privatiseras infrastrukturen
            tillsammans med Posten kommer det att bli mycket svårt, för att
            inte säga omöjligt, att få en fungerande konkurrens mellan olika
            postföretag.
          </note>
          <note>
            För många av de små postföretag som i dag delar ut post runt
            om i landet är det inte möjligt att konkurrera om de inte får
            samma tillgång till postnummersystem och adressändring som det
            dominerande bolaget. Vi anser att denna fråga måste lösas innan
            en fusion sker. Annars kommer Sverige, som också Post- och telestyrelsen
            påpekar i sitt remissvar, att tvingas köpa loss sitt eget postnummersystem
            från ett privat företag. Det kan bli en dyr historia.
          </note>
          <note>
            Miljöpartiets inställning är att infrastrukturen ska ägas offentligt
            medan tjänsterna, att dela ut posten, mycket väl kan drivas av
            privata företag.
          </note>
          <note>
            Fru talman! För att få en fungerande postmarknad måste också
            övervakningen av konkurrensen på postmarknaden bli bättre. Den
            svenska postmarknaden har varit avreglerad i 15 år. Trots det
            står Posten fortfarande för mer än 91 procent av den totala postmarknaden
            i Sverige. Det är alltså tydligt att postkonkurrensen inte fungerar
            i dag. Risken är stor att situationen blir ännu värre efter en
            sammanslagning med danska Posten. Vi ser därför ett stort behov
            av att ha en bättre konkurrenslagstiftning på postmarknaden i
            Sverige innan en sammanslagning och, framför allt, privatisering
            av Posten sker.
          </note>
          <note>
            I dag är det Konkurrensverket som har ansvaret för att kontrollera
            postmarknaden. Det är ingen bra lösning; det har inte fungerat
            hittills. Det vore mycket bättre om sektorsmyndigheten som har
            kontroll på området, Post- och telestyrelsen, även får ansvar
            för konkurrensfrågor på postmarknaden. Det är Post- och telestyrelsen
            som har sakkunskapen om postmarknaden. Det är denna kunskap som
            framför allt behövs och som behöver utnyttjas mer för att vi ska
            få en fungerande konkurrens.
          </note>
          <note>
            För de små postoperatörerna, som oftast är enmans- eller familjeföretag,
            är det av oerhört stor vikt att konkurrensen fungerar. Det är
            också viktigt att konkurrensbrott åtgärdas snabbt och effektivt
            eftersom de små postoperatörerna i annat fall riskerar att gå
            i konkurs medan ärendena utreds. Vi är övertygade om att Post-
            och telestyrelsen skulle kunna följa marknaden närmare och agera
            snabbare än vad Konkurrensverket hittills gjort.
          </note>
          <note>
            Post- och telestyrelsen har redan i dag en skyldighet att främja
            konkurrensen på telemarknaden. Den fungerar betydligt bättre än
            vad postmarknaden gjort. Vi kan därför inte se att det finns något
            hållbart skäl till att man inte skulle kunna få det att fungera
            på samma sätt på postområdet.
          </note>
          <note>
            Utan fungerande konkurrenskontroll på postmarknaden är det farligt
            att ytterligare koncentrera ägandet i ett totalt dominerande nordiskt
            postbolag, så som regeringen nu föreslår, utan att föreslå några
            ändringar i konkurrenslagstiftningen.
          </note>
          <note>
            Sammanfattningsvis, fru talman, anser vi att ett system som garanterar
            konkurrens på postmarknaden måste skapas innan ett samgående mellan
            svenska och danska Posten genomförs. Att som regeringen först
            privatisera och sedan försöka lösa konkurrensproblemen tycker
            vi är bakvänt. Det riskerar att låsa fast Sverige i ett privat
            monopolsystem.
          </note>
          <note>
            Vi yrkar därför avslag på propositionen och bifall till den gemensamma
            reservationen från Miljöpartiet, Socialdemokraterna och Vänsterpartiet.
          </note>
          <note type="speaker">
            Anf. 4 KARIN PILSÄTER (fp):
          </note>
          <note>
            Fru talman! Svenska Posten är en ganska välkänd symbol för en
            viktig verksamhet i vår vardag. Vi tänker på brev med frimärken
            även om vi inte får så många sådana nu för tiden på de blå lådorna
            som står lite här och där och kanske på lantbrevbäraren som kommer
            om vi bor på sådana ställen.
          </note>
          <note>
            Det är numera en väldigt liten del av Postens verksamhet. Egentligen
            är en större del av verksamheten, och den tunga ekonomiska delen,
            det som handlar om företagspost och andra tjänster. Vi vet också,
            särskilt vi riksdagsmän, att e-posten tar över mycket av den vanliga
            Postens tidigare verksamhet.
          </note>
          <note>
            Det förefaller som om vi är överens om att det är bra med konkurrens
            på den här marknaden, att det gör tjänsterna bättre och att vi
            i själva verket borde ha större konkurrens.
          </note>
          <note>
            EU:s inre marknad kommer inom ett par år att gälla fullt ut inte
            bara i Sverige utan i resten av Europa. Det är bra. Sverige är
            ju hyggligt väl rustat jämfört med många andra länder. Vi har
            inte så mycket att förändra när den inre marknaden ska börja gälla
            fullt ut, men det har många andra länder.
          </note>
          <note>
            För att den svenska Posten ska kunna stå stark och klara det
            samhällsuppdrag man har, samtidigt som vi ska ha öppenhet för
            konkurrens och kunna förbättra och förstärka konkurrensen inte
            bara med ord utan genom att det finns flera aktörer och att de
            kan växa sig starka, har man kommit fram till att det är bra om
            bolaget svenska Posten kan stärkas genom att gå samman med danska
            Posten och bli en starkare spelare på andra nationella marknader
            än den svenska.
          </note>
          <note>
            Det kan verka lite konstigt att de olika nationella postverken
            ska stärkas genom att vara ute i varandras länder. Det är den
            ordning som blir. Vi vet att det redan är så att stora bolag har
            sin huvudverksamhet i andra länder och är stora spelare på den
            svenska marknaden när det gäller företagspost och logistik.
          </note>
          <note>
            Ett samgående mellan den svenska och den danska Posten är en
            slutsats man måste kunna dra utifrån att vi vill ha både öppenhet
            för konkurrens på den nationella marknaden och en stark aktör.
          </note>
          <note>
            Det förefaller, som vi har hört av de tre inledande inläggen,
            som att det här är en syn som vi alla sju partier i kammaren delar.
            Det är bara vissa förutsättningar som man inte är överens om är
            de rätta.
          </note>
          <note>
            Tomas Eneroth sade till exempel att samgåendet med den danska
            Posten vore bra om det inte var så att det också handlar om ändrade
            ägandeförhållanden utöver detta. Sanningen är att det inte finns
            någon annan dansk post än just den här danska Posten att gå samman
            med. Den här danska Posten har de ägandeförhållanden den har.
            Eftersom vi har att förhålla oss till verkligheten som den ser
            ut i de olika länderna, inte till något önskescenario, kanske
            man, oavsett vad man själv tycker, inte alltid kan nå den teoretiskt
            bästa lösningen. Man får ta den lösning som går att få. Den danska
            Posten är redan ägd delvis av ett riskkapitalbolag, delvis av
            personalen. Det är det vi får förhålla oss till.
          </note>
          <note>
            Det sägs att remissinstanserna talar emot. Det är en sanning
            med viss modifikation. Post- och telestyrelsen, som är den myndighet
            som i huvudsak har hand om den här marknaden, lyfte fram ett antal
            frågeställningar och sakfrågor som jag tycker att det är mycket
            viktigt att vi lyssnar på men som inte är till hundra procent
            avgörande för just det här beslutet.
          </note>
          <note>
            De talar om att man behöver stärka den ekonomiska tillsynen.
            Det är frågor som vi i näringsutskottet normalt inte hanterar.
            De ligger normalt i trafikutskottet. Jag uppfattar det som ganska
            entydigt att oavsett om man gör det här samgåendet den här fusionen
            eller inte finns det skäl att stärka möjligheterna för den ekonomiska
            tillsynen. Man talar om att det är viktigt att vidhålla prisregleringen
            av vissa tjänster. Det handlar väl i praktiken först och främst
            om brevportot. Man säger att man bör överväga man säger inte att
            man ska vissa andra regleringsändringar som en följd av ägarförändringen
            när det gäller infrastrukturen. Det är viktiga frågor som har
            tagits upp. Det gäller postnummersystemet, adressändringssystemet
            och ett par saker till.
          </note>
          <note>
            Det är ändå inte så stora frågor. Jag kan hålla med Per Bolund
            om att det är viktiga frågor, att de behöver lösas och att förändringen
            av bolaget ställer saker och ting mer på sin spets än vad de har
            varit fram till i dag, men de är inte helt avgörande. Det är inte
            heller så att de inte skulle gå att lösa på ett bra sätt efter
            morgondagens beslut.
          </note>
          <note>
            Visst hade det varit bra om de här förändringarna redan hade
            varit framme. Det hade varit ännu bättre, men nu är det inte så.
            Om den föregående och den nuvarande regeringen hade prioriterat
            frågan ännu högre är det möjligt att vi redan hade haft de här
            regleringsförändringarna framme i dag. Det hade kanske gått. Men
            nu har det inte varit så. Det går inte att göra om historien efteråt.
            Varken den föregående eller den nuvarande regeringen kan i efterhand
            snabba på processen. Det är nu som förslaget om samgående finns.
            De här frågeställningarna är inte så stora och avgörande att man
            måste lägga hela fusionsplanen på is, enligt vår uppfattning.
            Det är viktigt att de här frågorna bereds och behandlas mycket
            snabbare och tydligare än annars mot bakgrund av förslaget om
            samgående. Det gäller alltså Post- och telestyrelsen.
          </note>
          <note>
            Det finns många andra intressanta frågeställningar som bland
            andra Per Bolund har lyft fram, men de ligger lite vid sidan om
            dagens sakfråga så jag tänker inte gå in närmare på dem. Det finns
            intressanta frågeställningar om hur konkurrensen ska hanteras,
            regleras och övervakas och om de olika myndigheterna. Jag hoppas
            att vi har möjlighet att fördjupa oss i det vid många andra tillfällen.
          </note>
          <note>
            Vi har en annan myndighet, Närings- och teknikutvecklingsverket,
            Nutek. Deras remissvar kan vid en ytlig anblick se förödande negativt
            ut, men när man tittar närmare visar det sig att det är rena spekulationer.
            Man har inga belägg. Det framgick också tydligt vid den muntliga
            utfrågning som vi hade inom utskottet. Föredragande tjänsteman
            på Nutek hade i vissa fall inte något underlag för sina ställningstaganden.
            Både i det skriftliga remissvaret och i den muntliga utfrågningen
            använde han ord som befarar försämringar, kan komma att kräva
            ersättningar för samhällstjänsten, synergieffekterna verkar vara
            begränsade och att det affärsmässigt förefaller vara en dålig
            affär. Skrapar man på det finns det inte något annat under detta
            än just de här spekulationstankarna.
          </note>
          <note>
            Det sades också att fusioner inte alltid är bra. Det är väl ett
            ganska självklart uttalande. Om det var så att fusioner alltid
            är bra skulle det bara vara att gå ut på stan och slå ihop företag
            kors och tvärs och hur som helst. Det är självklart att fusioner
            inte alltid är bra. Det är de specifika villkoren i varje enskild
            tänkt fusion som måste analyseras noga.
          </note>
          <note>
            Om man ska göra en sådan här fusion kan man inte bara fördela
            ägarandelarna efter till exempel omsättning. Det finns inte något
            enkelt nyckeltal som man kan välja så att det bara ska vara efter
            vinst, bara efter kapitaltillgång, bara efter antalet anställda
            eller bara efter antalet fastigheter. Man måste väga ihop allt
            detta och göra en samlad bedömning.
          </note>
          <note>
            När två parter ska känna att man gör ett samgående, inte att
            den ena övertar den andra, är det i slutänden en förhandlingsfråga
            där båda parter ska känna att man kommer ut som vinnare. Det är
            syftet med hela samgåendet.
          </note>
          <note>
            När man tittar på den samlade bedömningen av de olika faktorer
            som finns i de båda bolagen tycker jag att detta är en rimlig
            ägarfördelning.
          </note>
          <note>
            Den tredje frågeställningen handlade om att det kan komma att
            krävas ersättning för utförande av samhällsuppdraget. Det är en
            ganska basal slutsats att skattebetalarna betalar ersättning i
            en eller annan form. I dag betalar vi ersättning i form av ett
            minskat överskott i Postens verksamhet. Om det är en direkt kostnad
            som inte är affärsmässig för att upprätthålla servicen, vilket
            en hel del talar för att det är på en del ställen, är det självklart
            så att den kostnaden tas någonstans ifrån. Så det är inget konstigt.
            Det viktiga här är att detta ska regleras och tillses, inte genom
            utövande av ägarinflytande i första hand utan genom politiska
            beslut här i denna kammare.
          </note>
          <note>
            Servicenivån är väldigt viktig. Det handlar naturligtvis i många
            fall om kvalitativa termer som kan vara svåra att exakt reglera.
            Men grundregleringen måste vi stå för genom politiska beslut för
            vårt land, precis som den danska Posten kommer att fortsätta att
            styras av politiska beslut i det danska parlamentet. Vi hoppas
            att vi framöver kommer att kunna ha ett bra regelverk för hur
            det ska kunna fungera och en bra tillsyn som på vissa punkter,
            som sagt var, kan behöva förstärkas.
          </note>
          <note>
            Alla talar här för konkurrens, och det kräver att det finns fler
            än ett bolag som är verksamt för att det ska finnas en bra konkurrens.
            Vi vill till och med ha in fler bolag, och vill att de ska kunna
            bli stärkta. Därför är det viktigt att dessa infrastrukturfrågor
            också kan hanteras på ett bra sätt, och utskottets majoritet har
            också understrukit i betänkandet att man måste återkomma till
            detta.
          </note>
          <note>
            Till sist ska jag ta upp frågan om börsnotering, folkets mandat
            och privatisering. Nej, det är självklart så att vi inte har begärt
            något specifikt mandat i valet om att ändra ägandeförhållandena
            i Posten. Däremot finns det naturligtvis ett allmänt mandat och
            en allmän förväntan från väljarna att vi ska förvalta och hantera
            de frågeställningar som finns och som allteftersom kommer upp.
            Och detta är just den typen av frågeställning, nämligen: Hur ska
            vi se till att den grundläggande postservicen kan skötas på ett
            bra sätt och att den svenska Posten kan vara ett bolag som står
            starkt i den europeiska konkurrensen? Detta förslag har nu kommit
            om att göra ett samgående med den danska Posten för att klara
            båda dessa frågeställningar.
          </note>
          <note>
            Fru talman! Jag yrkar bifall till förslaget i utskottets betänkande
            och avslag på reservationerna.
          </note>
          <note type="speaker">
            Anf. 5 TOMAS ENEROTH (s) replik:
          </note>
          <note>
            Fru talman! Som utskottets ordförande är Karin Pilsäter ytterst
            ansvarig för riksdagens hantering av detta ärende. Vi har ett
            ärende där remissinstanserna har påtalat att det har varit alldeles
            för kort tid och att det är ett ofullständigt underlag. Post-
            och telestyrelsen klagar på sådant som inte är oväsentligheter,
            vilket Karin Pilsäter nämnde i sitt anförande. Man säger till
            och med att det bör göras en utredning av konsekvenserna före
            fusionen eftersom det kan komma att bli en värderingsfråga vid
            ett eventuellt framtida breddande av ägandet. Det är inte så illa
            när Post- och telestyrelsen är så pass tydlig i sitt remissvar.
          </note>
          <note>
            Statssekreteraren själv konstaterar att man tar besluten i det
            som kan tyckas vara en omvänd ordning.
          </note>
          <note>
            Mot denna bakgrund ställde vi tillsammans med Vänsterpartiet
            och Miljöpartiet under utskottets beredning krav på att vi borde
            komplettera underlaget och få ytterligare underlag. En sådan begäran
            avslogs av utskottets ordförande och majoriteten.
          </note>
          <note>
            Men anledning av det kan jag ändå fråga utskottets ordförande
            om hon är tillfreds med hanteringen av detta ärende i utskottet.
            Motsvarar beredningen kraven på noggrann belysning och saklig
            bedömning av regeringens proposition?
          </note>
          <note>
            När det sedan gäller börsintroduktionen är det inte en tillfällighet
            att det i Aftonbladet i dag finns en artikel av Maud Olofsson
            och ledamöterna från respektive borgerliga partier i näringsutskottet.
            Det kan inte heller vara en tillfällighet att det inte med ett
            enda ord nämns något om börsintroduktion eller riskkapitalbolag
            i den artikeln. Precis som Maud Olofsson har gjort under hela
            denna tid undviker ni nogsamt denna fråga och att tala om för
            de svenska väljarna och det svenska folket att detta innebär att
            ni avser att börsintroducera Posten. Därför ställer jag den fråga
            som Maud Olofsson vägrar att svara på. Hon infinner sig inte heller
            vid dagens debatt för att svara på den. Vad blir kostnaderna för
            svenska staten om vi vill avstå från en börsintroduktion? Vilket
            pris kommer vi i efterhand att få betala för det löfte som ni
            nu binder svenska staten vid?
          </note>
          <note type="speaker">
            Anf. 6 KARIN PILSÄTER (fp) replik:
          </note>
          <note>
            Fru talman! Post- och telestyrelsen säger när det gäller infrastrukturen,
            alltså adressändring, postnummersystemet med mera, att det kan
            vara en värderingsfråga. Det är möjligt att det skulle kunna vara
            det. Därför hoppas jag att man reder ut detta mycket snabbt. Det
            är inte så att dagens beslut innebär att affären är klar.
          </note>
          <note>
            Däremot hörde vi tydligt Postens vd Erik Olsson förklara för
            utskottet att han inte såg detta som något problem utan att detta
            skulle kunna lösas. Vi har redan ett externt ägande i Svensk Adressändring,
            och man skulle kunna förändra detta ägande, öppna detta ägande
            eller ha det kvar som det är efter en värdering av denna frågeställning.
          </note>
          <note>
            Jag ser därför inte detta som någon sådan stor fråga som gör
            att man ska skjuta på hela affären eller skjuta på fortsättningen
            på processen med denna affär.
          </note>
          <note>
            När det gäller en eventuell börsnotering som kan komma inom fem
            år blir det en väldigt bakvänd diskussion om man talar om kostnader.
            En kostnad eller en utgift är något som man betalar och som inte
            fortsätter att vara en tillgång. Men om staten växlar upp sitt
            ägande i Posten vid ett senare tillfälle i stället för att börsnotera
            är det inte en kostnad, utan det är en kapitalplacering. Vad den
            kapitalplaceringen vid den tidpunkten, om man väljer att göra
            på det viset, uppgår till för belopp går inte att säga i dag.
            Det beror på hur situationen är vid den eventuella framtida tidpunkten.
            Det är en ganska självklar slutsats.
          </note>
          <note type="speaker">
            Anf. 7 TOMAS ENEROTH (s) replik:
          </note>
          <note>
            Fru talman! Tack för svaret. Det är mer än vällovligt naivt att
            konstatera att Erik Olsson inte har några synpunkter på detta.
            Det är klart att han inte har. Han blir vd i det nya bolaget.
            Det vore tjänstefel av honom att ha några synpunkter på om det
            skulle vara några problem när det gäller Svensk Adressändring
            och postnummersystemet.
          </note>
          <note>
            Det som jag påtalar är att Post- och telestyrelsen själv säger
            att det bör ske före fusionen eftersom det annars kan komma att
            bli en värderingsfråga vid ett eventuellt framtida breddande.
            Det är ord och inga visor från PTS.
          </note>
          <note>
            När det gäller kostnaderna skulle man kunna hävda att det är
            semantik att hävda att det är en kostnad eller en investering.
            Men i det här fallet handlar det om ett riskkapitalbolag som rimligtvis,
            precis som alla andra riskkapitalbolag det visar CVC i sin historia
            går in under en fem- till sjuårsperiod med ganska höga avkastningskrav
            för att sedan kvitta ut avkastningen. I detta läge lovar ni en
            börsintroduktion för att på något sätt lösa ut detta kapital.
            Så är det. CVC är ingen långsiktig och stabil ägare för Posten.
            CVC är ett bolag vars hela affärsidé bygger på att under en period
            gå in i ett bolag och växla upp värdena för att sedan kvitta ut
            detta. Det är så det fungerar.
          </note>
          <note>
            Då blir det en kostnad för svenska staten om man inte fullföljer
            en börsintroduktion eftersom man på något sätt måste lösa ut CVC.
            Eller har jag fel? Det skulle vara intressant att ändå höra Karin
            Pilsäter i så fall redovisa på vilket annat sätt, om CVC vill
            ha utköp ur Posten, man då ska kompensera detta? Går det på annat
            sätt än via en börsintroduktion?
          </note>
          <note type="speaker">
            Anf. 8 KARIN PILSÄTER (fp) replik:
          </note>
          <note>
            Fru talman! Tomas Eneroth säger att det är semantik att tala
            om kostnad eller inte kostnad. Ja, det är ganska viktiga frågor.
            Det är inte någon lek med ord om någonting är en utgift, en kostnad,
            eller om det är en investering. Det är faktiskt två helt olika
            saker.
          </note>
          <note>
            Ni ska då inte försöka ge sken av att det helt plötsligt framöver
            ligger mångmiljardkostnader för skattebetalarna om man inte externt
            hittar en annan ägare. Det är ett alternativ, alltså att man hittar
            andra externa ägare och att man gör en börsintroduktion. Jag kan
            inte se var det absolut livsfarliga i det skulle ligga. I så fall
            skulle ni väl inte ha börsintroducerat Telia om det nu var så
            väldigt farligt. Jag tror tvärtom att det möjligen i det läget
            kan vara en väldigt bra lösning. Det kan också finnas andra lösningar
            framöver. Och det kan vara så att man vid den tidpunkten bestämmer
            sig för att det vore en bra idé att den svenska staten eller den
            danska staten växlar upp sitt ägande. Om värdet på bolaget då
            är större än vad det är i dag, det vill säga att det kräver ett
            större belopp att lösa ut CVC än vad CVC:s aktieinnehav i dag
            är värt därför att man har växlat upp värdet, då har man också
            fått mer för de pengar som man har lagt in.
          </note>
          <note>
            Inte heller där uppstår någon kostnad i ordets rätta bemärkelse.
            Sedan får väl Tomas Eneroth kalla det här semantik och vilja få
            det till att det bara är en lek med ord, men så är det inte. I
            verkligheten är det fråga om väldigt olika saker. Om värdet på
            det nya bolaget växlats upp kommer det att krävas en större kapitalinsats
            i kronor. Men det värde man får när det gäller de kronorna kommer
            också att vara större.
          </note>
          <note type="speaker">
            Anf. 9 KENT PERSSON (v) replik:
          </note>
          <note>
            Fru talman! Karin Pilsäter säger att den här privatiseringen
            är bra, det vill säga förslaget om ett samgående mellan Posten
            AB och danska Posten.
          </note>
          <note>
            Men danska Posten har anmälts till EU-kommissionen för att de
            slipper betala en särskild löneavgift. De danska postdistributörerna
            menar att detta, givetvis, är konkurrensbegränsande. Mycket tyder
            väl på att EU-kommissionen kommer att ge anmälaren rätt här, vilket
            skulle innebära att danska Posten blir tvungen att betala den
            här löneavgiften. I sådana fall skull det innebära att hela vinsten
            i danska Posten raderades ut.
          </note>
          <note>
            Mot bakgrund av den förhandling som varit och det förslag som
            nu ligger framme påverkas givetvis, menar jag, värderingen av
            röstfördelning och aktiefördelning. Det borde ligga till grund.
            Framför allt anser jag att det här finns anledning att avvakta
            EU-kommissionens dom innan vi går till beslut i frågan.
          </note>
          <note>
            Likadant är det när det gäller tillgången till postnummersystem
            och Svensk Adressändring AB. Inte heller här är det utrett hur
            detta ska fungera i framtiden. Men det är en förutsättning för
            att postdistributörerna ska kunna konkurrera på lika villkor.
            Just osäkerheten kring vad det här kommer att innebära i framtiden
            ska vi utreda efter det att vi har fattat beslut. Jag tycker att
            det egentligen är en orimlig ordning att riksdagen inte känner
            till faktiska förhållanden vare sig när det gäller anmälan till
            EU eller när det gäller vad som händer med den postala infrastrukturen.
          </note>
          <note>
            Jag skulle gärna vilja ha en kommentar från Karin Pilsäter om
            de här två frågorna.
          </note>
          <note type="speaker">
            Anf. 10 KARIN PILSÄTER (fp) replik:
          </note>
          <note>
            Fru talman! När det gäller den andra frågan kan jag ytterligare
            en gång säga att det inte är en så stor fråga att man, anser jag,
            behöver avvakta med affären tills frågan så att säga är utredd
            och klar. Det är inte en så stor fråga, och det har inte heller
            framgått att det är så när vi pratat med exempelvis de fria postoperatörerna
            och inte heller att det är ett problem som är av den digniteten
            att man behöver ha frågan färdig och utlöst innan man fortsätter
            den här processen. Däremot är det helt klart och tydligt flaggat
            för att det ska säkerställas.
          </note>
          <note>
            I vilken form det ska ske är, som framgått här, ännu inte klarlagt.
            Men att det ska ske är ingen hemlighet. En förutsättning i den
            här processen är att man vet att Posten inte kommer att kunna
            ha ensamrätt att eventuellt, hypotetiskt, på något sätt kunna
            använda de här systemen för att skapa konkurrensfördelar för sig
            och därmed nackdelar för andra. Det har inte heller framförts
            att så har skett, utan det är något man befarar skulle kunna hända.
          </note>
          <note>
            Sedan har vi det andra som togs upp. Ja, det är klart att det
            vore ännu bättre om det inte fanns ytterligare frågetecken. Visst
            vore det så. Men så ser inte tillvaron ut. Självklart vore det
            ännu bättre om allting var precis så som vi själva vill ha det.
            Men den dagen kommer förmodligen aldrig då det inte finns några
            utestående frågetecken som hindrar en från att fatta ett beslut
            med 100 procents säkerhet med tanke på hur det kan bli. Även om
            den dagen kom skulle det dagen efter inträffa någonting som skapar
            en ny osäkerhet. Det är alltid så.
          </note>
          <note>
            Man får göra en samlad bedömning och sätta ned foten. Jag tycker
            att underlaget är tillräckligt för att i dag kunna säga ja till
            att fortsätta den här processen.
          </note>
          <note type="speaker">
            Anf. 11 KENT PERSSON (v) replik:
          </note>
          <note>
            Fru talman! Det är inte vilken liten fråga som helst, Karin Pilsäter,
            när det handlar om en anmälan till EU-kommissionen. Om de som
            anmält danska Posten får rätt innebär det ytterligare kostnader
            för danska Posten. Det sammanlagda värdet av ett eventuellt nytt
            bolag kommer då givetvis att minska, och förutsättningarna för
            en effektiv organisation kommer också att betydligt förändras.
          </note>
          <note>
            Vi ska komma ihåg att vi i danska Posten har ett riskkapitalbolag
            som inte är vilket riskkapitalbolag som helst, utan de är kända
            för att vara ganska hårdföra. Egentligen är de väl turbokapitalisterna
            personifierade så att säga; det handlar om kortsiktiga vinstintressen.
            Om vinsten i det här läget minskas i danska Posten och det sammanlagda
            bolaget kommer vi givetvis att få se hårda rationaliseringar som
            krav från riskkapitalbolaget i så fall inte första gången i deras
            historia.
          </note>
          <note>
            Jag menar att om riksdagen ska fatta beslut måste det vara på
            grunder som vi känner till; det är rimligt. Det går inte att bara
            anta vissa saker och att säga att det här löser vi allteftersom
            frågor kommer upp. Till exempel tänker jag då på postnummersystemet
            och Svensk Adressändring AB. Det går inte att vänta till efteråt,
            att säga att det här ska vi lösa efteråt, eftersom frågan är så
            viktig i konkurrenshänseende på den svenska marknaden.
          </note>
          <note>
            Vi kan ju se vad som faktiskt hänt under den här perioden. Färre
            postdistributörer är effekten av avregleringen i Sverige. Det
            har skett en minskning från 80 till 30 ungefär. Det beror inte
            på svenska Posten, utan det beror på City Mail och DHL som tagit
            över väldigt fördelaktiga segment på den svenska postmarknaden.
          </note>
          <note type="speaker">
            Anf. 12 KARIN PILSÄTER (fp) replik:
          </note>
          <note>
            Fru talman! När det gäller postmarknaden som sådan och framför
            allt privatbreven finns det mycket att diskutera om det är en
            naturlig utveckling av en marknad som är under utveckling att
            antalet aktörer och storleken på de aktörerna förändras. Det är
            också viktigt att vi nu får fram förslagen i bland annat Postutredningen.
            Men det är en fråga som ligger lite vid sidan av.
          </note>
          <note>
            Jag tror inte att vi kan hävda att vi vill ha mer av konkurrens
            och fler aktörer både större och andra aktörer och en större mångfald
            i antalet aktörer och samtidigt tro att vi kan ha regleringar
            som bygger på att det är genom statens ägande av Posten som vi
            klarar hem det här. Det är i stället genom en stärkt och förtydligad
            reglering och en förtydligad tillsyn som det här på allvar kan
            bli en ännu bättre fungerande marknad.
          </note>
          <note>
            Som jag sade inledningsvis handlar det här väldigt mycket om
            helt olika typer av frågeställningar. Vi har ju det som vi själva
            som privatpersoner eller kanske som småföretagare ser de blå lådorna
            och brevbäraren som kommer gående eller åkande för att dela ut
            post i våra brevlådor. Det är den lilla verksamheten. Den stora
            verksamheten är företagspost, logistik, paket och annat. Där gäller
            helt andra spelregler.
          </note>
          <note>
            Inget av de mindre brevföretagen är inne och spelar på den marknaden,
            utan där finns internationella storspelare. Det är det som är
            hela grunden för detta samgående, inte att vi ska ha brevbärare
            som så att säga cyklar lite kors och tvärs över Öresundsbron.
            På den här stora marknaden ska senare svenska och danska Posten
            kunna bli starkare rustade. Det är det som är bakgrunden.
          </note>
          <note>
            Återigen: Jag tror att det är det förslaget som finns. Det finns
            liksom inget utopiskt förslag om att gå samman med någon annan
            dansk post än just den här danska Posten. Då får man ta villkoren
            som de ser ut.
          </note>
          <note type="speaker">
            Anf. 13 PER BOLUND (mp) replik:
          </note>
          <note>
            Fru talman! Karin Pilsäter sade i sitt anförande att alla invändningar
            vi har och de risker vi pekar på ligger vid sidan av det förslag
            som vi nu debatterar. Jag kan verkligen inte hålla med om det
            synsättet. Jag tycker att våra invändningar i allra högsta grad
            är inblandade i dagens beslut. Jag ser åtminstone tre starka skäl
            för att göra någonting åt de konkurrensproblem som just nu finns
            på postmarknaden.
          </note>
          <note>
            Det första skälet är att frågan faktiskt ligger på bordet och
            att det har funnits alla möjligheter för regeringen att lösa de
            här problemen samtidigt som man hanterar postsamgåendet, som väsentligt
            kommer att påverka postmarknaden. Men man har valt att inte göra
            det. Uppenbarligen tycker man inte att problemet är tillräckligt
            allvarligt för att tas upp i sammanhanget.
          </note>
          <note>
            Det andra är att mycket pekar på att samgåendet kommer att öka
            konkurrensproblemen. I stället för ett bolag som nu dominerar
            på den svenska marknaden, med över 90 procent av marknaden, får
            vi ett helt dominerande bolag i två länder, Sverige och Danmark,
            med synergieffekter som riskerar att göra att bolaget kommer att
            ta ytterligare marknadsandelar i Sverige och därmed bli ännu mer
            dominerande och skapa sämre konkurrens. Man borde alltså lösa
            det innan man gör en fusion.
          </note>
          <note>
            Det tredje är att det de facto handlar om en privatisering, en
            privatisering av infrastruktur. Det ingår i propositionen eftersom
            regeringen inte gjort någonting för att försöka sortera ut infrastrukturen
            ur bolaget. Det finns skrämmande erfarenheter från andra länder
            när man privatiserat just infrastruktur. Det har medfört stora
            konsekvenser.
          </note>
          <note>
            Ett exempel är British Rail, som privatiserades. Man privatiserade
            även spåren, vilket ledde till att underhållet fullständigt föll
            samman och systemet havererade. Något sådant vill vi inte se hända
            med det svenska postsystemet. Därför är det oerhört viktigt att
            se till att lösa dessa problem innan man gör en storaffär, innan
            man skapar en fusion.
          </note>
          <note>
            Jag vill fråga Karin Pilsäter om hon inte håller med mig om den
            analysen. Vari ligger felet i den analysen?
          </note>
          <note type="speaker">
            Anf. 14 KARIN PILSÄTER (fp) replik:
          </note>
          <note>
            Fru talman! Felet i den analysen ligger enbart i att man tidigare
            inte prioriterat frågan tillräckligt och därmed varit ännu snabbare.
            Om den föregående och den nuvarande regeringen hade satt frågan
            överst på dagordningen hade de, såvitt jag förstår, möjligen kunnat
            ha ett sådant beslut på plats om de lagt andra saker åt sidan.
            Det gjorde man nu inte, och därför är man i dag inte framme vid
            ett sådant beslut ännu. Det måste dock komma inom en ganska snar
            framtid.
          </note>
          <note>
            Då är frågan: Kan man inte gå vidare? Förslaget har så att säga
            växt fram inom bolagen. Det är inte initierat av ägarna vare sig
            i Sverige eller i Danmark. Förslaget att göra på detta sätt kommer
            från respektive bolags styrelser. För att värna om bolagen, både
            vårt eget ägda bolag och, från den danska sidan, det danska bolaget,
            kan man inte segdra en sådan process alltför länge eftersom det
            riskerar att skada bolagen, göra de anställda osäkra och skapa
            många andra problem. När förslaget nu finns framtaget, och de
            andra förslagen ännu inte finns fullt ut, är det bättre att ta
            det i den ordning vi nu gör.
          </note>
          <note>
            Vi kan jämföra med exempelvis den privatisering av Telia som
            genomfördes av den tidigare socialdemokratiska regeringen. Den
            infrastruktur som där ingick och blev privatiserad var en omfattande
            del av bolaget, rymde mycket kapital och så vidare, och var helt
            avgörande. Det är inte den typen av misstag man nu håller på att
            göra, alltså det misstag som den socialdemokratiska regeringen
            gjorde med kopparnätet och som är svårt att lösa i efterhand.
            Här handlar det om ett nummersystem, postnummersystemet. Det är
            en immateriell företeelse och en ganska liten del i det hela.
          </note>
          <note>
            Det har inte varit några problem hittills, och man ser inte heller
            att det skulle kunna uppstå problem. Det är något som på ett ganska
            enkelt sätt kan regleras även efter det att beslut fattats i kammaren
            i morgon.
          </note>
          <note type="speaker">
            Anf. 15 PER BOLUND (mp) replik:
          </note>
          <note>
            Fru talman! Det är bra om Karin Pilsäter tycker att det inte
            görs några stora fel, men det är inte bra att göra små fel heller.
            Varför göra några fel över huvud taget? Varför skapa problem som
            inte behöver finnas?
          </note>
          <note>
            Det är svårt att förstå varför stressen för att få igenom fusionen
            är så stor. Jag är övertygad om att våra samarbetspartner hade
            haft förståelse för den svenska regeringen om den sagt att vi
            gärna ville ha ett samgående men att vi måste lösa problemen på
            den svenska postmarknaden innan vi kan göra ett sådant samgående.
            Jag tror att vi hade mött förståelse om vi sagt att vi behöver
            avvakta ett par månader tills vi löst problemen.
          </note>
          <note>
            Jag vill ifrågasätta om det verkligen är ett mycket litet problem,
            vilket Karin Pilsäter låter påskina. Vi hade en uppvaktning i
            utskottet av Fria Postoperatörers Förbund. De pekade på att det
            är de som står för den konkurrens som Karin Pilsäter säger sig
            uppskatta och vill ha mer av. De ansåg att detta är ett stort
            problem, ett hinder för deras verksamhet, och att det kommer att
            bli ännu större om fusionen genomförs utan att man tar hand om
            problemet. Varför lyssnar ni inte på dem?
          </note>
          <note>
            PTS, Post- och telestyrelsen, påpekar i sitt remissvar att det
            här är ett problem och att man borde lösa det innan fusionen genomförs.
            Varför lyssnar ni inte på dem? Både de marknadsaktörer som Karin
            Pilsäter säger sig värna och den ansvariga myndigheten säger att
            det är ett problem som behöver lösas, och ändå gör man inte det.
            Det är svårt att förstå. Varför är stressen så stor för att genomföra
            fusionen innan man löst de problem som vi ser på marknaden och
            som riskerar att bli ännu större när affären har genomförts?
          </note>
          <note type="speaker">
            Anf. 16 KARIN PILSÄTER (fp) replik:
          </note>
          <note>
            Fru talman! Jag delar inte uppfattningen att det är ett jättestort
            problem, och jag uppfattade inte heller att de framförde att det
            skulle vara ett stort problem att Posten hanterar postnummersystemet.
            Nästan varje dag behöver man lägga till nummer, postnummersätta
            nya adresser och så vidare. Att det skulle vara ett jätteproblem
            har inte på något sätt framgått.
          </note>
          <note>
            Förslaget finns nu framtaget, och det går alltid att spekulera
            i att man hade kunnat göra på ett annat sätt. Men nu är det gjort,
            och precis som i hanteringen av Postutredningen går det inte att
            göra om i efterhand. Det bara är så. Jag kan inte svara på om
            man hade kunnat göra på något annat sätt. Nu föreligger förslaget,
            och min bedömning är att det då skulle vara till mycket större
            nackdel att säga att vi måste lägga det åt sidan medan vi gör
            en värdering av ifall vi ska förändra hanteringen av postnummersystemet
            eller hur vi ska säkerställa ytterligare insyn eller ett sambeslutande
            eller vilken lösning man nu väljer. Det är fråga om en immateriell
            infrastruktur, inte en fysisk.
          </note>
          <note>
            Svensk Adressändring, som naturligtvis är en mycket viktig del
            i att postverksamheten ska fungera i vardagen, är redan ett separat
            bolag där City Mail är en betydande delägare. Den frågeställningen
            är alltså inte heller något som så att säga inte har hanterats.
            Det är möjligt att man även där ska göra förändringar, men de
            förändringarna kan göras efter det att vi fattat beslut utan att
            det på något sätt behöver störa fusionen i sig.
          </note>
          <note type="speaker">
            Anf. 17 HANS ROTHENBERG (m):
          </note>
          <note>
            Fru talman! Riksdagen ska i dag besluta om att ge regeringen
            mandat att fullborda ett samgående mellan den svenska och den
            danska Posten. Det är ett samgående som inte dykt upp ur tomma
            intet, utan det beror på att världen utanför Sverige förändras.
            Den förändras på ett sätt som påverkar även ett nästan 400 år
            gammalt grundfundament som den svenska Posten. Då gäller det att
            vara vaken. Då gäller det att vara beredd att anpassa sig inte
            bara till nuet utan även till framtiden.
          </note>
          <note>
            Framför oss ser vi en kommande avreglering av postväsendet i
            Europa som medför ökad aktivitet hos Postens konkurrenter. Såväl
            företag som privatkunder kräver en ständig utveckling av posttjänster
            men också en geografisk närvaro. Konkurrenskraft är här en förutsättning
            för att långsiktigt kunna fullgöra samhällsuppdraget.
          </note>
          <note>
            Fru talman! Den nya Posten blir Nordens största aktör. Den får
            en större naturlig hemmamarknad och kan konkurrera bättre med
            globala koncerner. Den blir konkurrenskraftigare och kan ge bredare
            erbjudanden till såväl privatkunder som företagskunder. Därför
            är detta samgående bra.
          </note>
          <note>
            Samgåendet är ett medel för att stärka den affärsmässiga utvecklingen
            av Posten. Det kommer också att ge Posten bättre förutsättningar
            för att upprätthålla den samhällsomfattande posttjänsten. Det
            bemyndigande som riksdagen föreslår regeringen innebär att statens
            ägarandel kan minskas som lägst till 34 procent av rösterna i
            det sammanslagna bolaget. Vad innebär det? Jo, det innebär att
            staten därmed behåller sin kontrollerande makt över bolagsordningen
            och ett dominerande inflytande, något som alla i denna kammare
            tycker är bra.
          </note>
          <note>
            Syftet med regeringens proposition om samgåendet är att genomföra
            en strukturförändring som skapar en långsiktigt fungerande verksamhet
            både för den svenska och för den danska Posten, och för den svenska
            och den danska Postens kunder.
          </note>
          <note>
            Utökade stordriftsfördelar och finansiella resurser i det nya
            bolaget kommer att underlätta detta i framtiden, trots minskade
            volymer i själva brevhanteringen. Därmed stärks förmågan att i
            framtiden tillhandahålla den samhällsomfattande posttjänst med
            hög kvalitet, tillgänglighet och lönsamhet som vi alla vill ha.
          </note>
          <note>
            Samhällsomfattande posttjänst innebär att det ska finnas posttjänst
            i hela landet. Det innebär att alla kan ta emot brev och andra
            adresserade försändelser som väger högst 20 kilo. Posttjänsten
            ska vara av god kvalitet, och det ska finnas möjligheter för alla
            att få sådana försändelser befordrade till rimliga priser. Detta
            säkras som bekant genom att det enligt postlagen krävs tillstånd
            från Post- och telestyrelsen för att bedriva denna postverksamhet.
          </note>
          <note>
            Fru talman! En viktig del i en fri och rättvis konkurrens på
            postmarknaden är utformningen av och tillgängligheten till den
            postala infrastrukturen. Denna innefattar postboxar och postnummersystemet,
            vilka regleras i postlagen, men även adressändring och eftersändning.
            Det är framför allt villkoren för postnummersystemet och adressändring
            som på sikt kan komma att påverkas av ett samgående. Dessa frågor
            kommer att bli föremål för överväganden i samband med den beredning
            rörande postmarknaden som regeringen avser att genomföra. I detta
            sammanhang är statens roll som reglerare helt skild från ägarrollen.
          </note>
          <note>
            Om nu Posten skulle fortsätta att verka som en internationellt
            sett liten nationell aktör på postmarknaden skulle andra stora
            aktörer kunna ta hand om de mest lönsamma delarna. Vad händer
            då? Vad är det för risk som uppstår då? Jo, då uppstår risken
            att ett mindre svenskt Posten endast får kvar postförmedling i
            glesbygd i sin verksamhet, vilket skulle kunna innebära sämre
            och dyrare service, även för företag som verkar i glesbygd.
          </note>
          <note>
            Det övergripande motivet för samgåendet mellan svenska Posten
            och danska Posten är i stället att främja den affärsmässiga utvecklingen,
            vilket i sin tur lägger grunden för att den samhällsomfattande
            posttjänsten ska kunna upprätthållas.
          </note>
          <note>
            Fru talman! Jag yrkar bifall till förslaget i utskottets betänkande
            och avslag på de aktuella motionerna.
          </note>
          <note type="speaker">
            Anf. 18 TOMAS ENEROTH (s) replik:
          </note>
          <note>
            Fru talman! I dagens Aftonbladet, i den artikel som Hans Rothenberg
            skrivit under, finns inte en enda rad om att Posten ska privatiseras
            eller börsintroduceras. Hur kommer det sig? Skäms ni för privatiseringen?
          </note>
          <note>
            Jag noterar att Hans Rothenberg i sitt anförande säger att vi
            behåller 34 procent av aktieägandet, för det är viktigt att ha
            en kontrollerande makt över bolagsordningen. Några meningar längre
            fram i anförandet säger han att ägandet inte spelar någon större
            roll; det här reglerar vi genom Post- och telestyrelsen och regler
            på marknaden. Varför är det så viktigt att behålla ett 34-procentigt
            ägande? Kan Hans Rothenberg reda ut detta?
          </note>
          <note>
            Utskottets ordförande svarade inte tillfredsställande på min
            fråga om hon tyckte att beredningen i utskottet motsvarar kraven
            på noggrann belysning och saklig bedömning av regeringens proposition.
            Jag ställer motsvarande fråga till Hans Rothenberg. Var det rimligt
            att avslå vår begäran om att få ett förtydligande underlag och
            konsekvensanalyser innan man tog ställning i riksdagen? Var det
            rimligt att nonchalera PTS olika invändningar?
          </note>
          <note>
            Eller kan det vara så att de borgerliga riksdagsledamöterna i
            utskottet egentligen inte har något större mandat eller handlingsutrymme
            att göra någonting? Det kommer en fråga lite senare i dag i kammaren
            som handlar om FRA. Där är det uppenbart att något större mandat
            eller handlingsutrymme inte finns. Men jag hoppas att så inte
            är fallet när det gäller detta, utan att man faktiskt garanterar
            och säkerställer en noggrann hantering i utskottet.
          </note>
          <note type="speaker">
            Anf. 19 HANS ROTHENBERG (m) replik:
          </note>
          <note>
            Fru talman! Jag måste tacka Tomas Eneroth för reklamen för dagens
            Aftonbladet. Alla vi från alliansen som har skrivit under artikeln
            tackar för den reklamen. Storkapitalets Schibsted tackar för alla
            lösnummer som kommer att säljas. Den går även att läsa på nätet.
          </note>
          <note>
            När vi står här i kammardebatten och vädrar våra argument mot
            varandra är jag ganska fascinerad över att det vi anklagar varandra
            för är vad vi inte säger.
          </note>
          <note>
            Jag har inte hört någonting i Tomas Eneroths anförande om varför
            och hur man skulle kunna stärka den i dag svenska Postens ställning
            på lång sikt. Här talas bara om att det inte ska genomföras något
            samgående mellan svenska och danska Posten, med diskussion kring
            att det ska privatiseras.
          </note>
          <note>
            34 procents ägande? Ja, i en framtid är 34 procents ägande en
            garanti för att behålla en dominans som ägare för bolagen.
          </note>
          <note>
            Tomas Eneroth säger att det skulle ha varit mer underlag inför
            debatten. Vi delar inte uppfattningen att underlaget skulle vara
            bristfälligt. Från första dagen då den här affären presenterades
            fick utskottet information. Det gick före i dagordningen när statssekreteraren
            kom och presenterade detta. Alla ledamöter i utskottet har haft
            tillgång till samtliga akter i ärendet. Jag noterar att Tomas
            Eneroth har tagit ansvaret och läst dessa akter, vilket inte alla
            debattörer i debatten har gjort. Att säga att underlaget är bristfälligt
            är kanske snarare ett svepskäl för att man inte kom på idén själv.
            Not invented here brukar ofta vara en anledning till att gå emot
            förslag från alliansregeringen.
          </note>
          <note type="speaker">
            Anf. 20 TOMAS ENEROTH (s) replik:
          </note>
          <note>
            Fru talman! Nej, det var ju Postens ledning som kom på idén,
            inte den här regeringen för den delen.
          </note>
          <note>
            Det är onekligen så att varken Maud Olofsson eller statssekreterare
            Ola Alterå valde att tala högt om att det innebar privatisering
            och börsintroduktion. Inte heller alliansens företrädare i den
            debattartikel som jag gladeligen gör reklam för i dag skriver
            ett ord om privatiseringen eller börsintroduktionen. Min fråga
            till Hans Rothenberg är: Varför? Varför tiger ni om detta?
          </note>
          <note>
            Varför är det så viktigt att ha ett 34-procentigt ägande om ägandet
            inte spelar någon roll? Hans Rothenberg sade att vi inte behöver
            ha något ägande här, för vi kontrollerar detta genom andra regler
            på postmarknaden. Förklara då varför det är så viktigt att ha
            makt över bolagsordningen!
          </note>
          <note>
            Jag tror att ägandet spelar roll. Jag tror att ägandet har en
            mycket stor betydelse. Det var därför jag i inledningen av mitt
            anförande valde att tala om hur vi ska stärka Postens ställning,
            bland annat genom ett starkare statligt ägande.
          </note>
          <note>
            De grundläggande frågorna är: Varför är det så angeläget för
            Hans Rothenberg att garantera ett 34-procentigt ägande om det
            nu inte spelar någon roll? Varför är det så tyst i frågan om att
            detta innebär en privatisering av Posten?
          </note>
          <note type="speaker">
            Anf. 21 HANS ROTHENBERG (m) replik:
          </note>
          <note>
            Fru talman! Att få in starka aktörer som ägare har under den
            tiden när Tomas Eneroth verkade på majoritetssidan varit vägledande.
            Vi kommer ihåg Teliaaffärerna. Det fanns en mängd varianter, och
            det slutade med att det blev Telia och Sonera som gick ihop, vilket
            många småsparare surt har fått erfara.
          </note>
          <note>
            Vi kommer också ihåg när man gjorde sina försök med Telenor.
            Hur var det? Då var det norska staten som var den sista Sovjetstaten
            enligt dåvarande handläggande näringsminister. Nu är det Danmark
            som står i skottgluggen. Är det Danmark som är den sista Sovjetstaten,
            som gör att man är så rädd för det här?
          </note>
          <note>
            Vad som är så intressant med det danska ägandet är att det finns
            ett moment av personalägande i den danska Posten. Det är någonting
            som de tre fackliga organisationerna ST, Seko och Saco tycker
            är mycket intressant och positivt. Det är någonting som kommer
            med i det nya nordiska postbolaget, som förhoppningsvis kommer
            att vara starkt på postmarknaden framöver för att kunna säkra
            de samhällstjänster och det samhällsuppdrag som en post ska ha
            och som vi i ett långt, stort och avlångt land med få invånare
            kan kräva att vi ska ha.
          </note>
          <note>
            Det finns en ägare som heter CVC i den danska Posten, och denna
            ägare ska kunna få möjlighet att lösas ut. Hur sker detta lämpligast?
            Hur sker detta på ett sätt som ger tillgång till ett breddande
            av ägandet på ett sympatiskt sätt? Jo, genom en börsintroduktion.
            Det är absolut inget som vi talar tyst om. Allt får man som bekant
            inte med i en debattartikel.
          </note>
          <note>
            När det gäller att få in andra ägare skulle jag vilja citera
            Göran Persson: Riskkapitalbranschen bygger värden och skapar jobb.
            Det sade Göran Persson i Almedalen förra året. Tomas Eneroth brukade
            under tio år hålla med Göran Persson om det mesta som han sade.
          </note>
          <note type="speaker">
            Anf. 22 KENT PERSSON (v) replik:
          </note>
          <note>
            Fru talman! Hans Rothenberg, man gör alltid val när man skriver
            någonting. Det är också ett val att inte skriva till exempel om
            börsintroduktion och privatisering.
          </note>
          <note>
            Hans Rothenberg står här och spår i framtiden om hur bra fusionen
            eller samgåendet mellan svenska Posten och danska Posten kommer
            att bli. En sak som jag har lärt mig genom åren är att man vid
            alla omorganisationer, företagsköp, uppköp och fusioner har en
            tendens att överskatta vinsterna och underskatta svårigheterna.
            Det är allmänt välkänt, och det kommer säkerligen också den här
            affären att visa när den väl genomförs.
          </note>
          <note>
            Det finns ett problem som jag ser det, och det är CVC Capital
            som är delägare i danska Posten. Hans Rothenberg har varit inne
            på det och tror att det kommer att lösa sig så småningom. Men
            det här är inte vilket riskkapitalbolag som helst, utan det är
            ett av Europas största som äger 53 företag över världen med över
            400 000 anställda och en omsättning på över 500 miljarder kronor
            per år.
          </note>
          <note>
            David Begg, som är ordförande i irländska LO, skrev för ett år
            sedan i Irish Independent följande: Det här är ett exempel på
            ett bolag som tar över framgångsrika företag som de sedan effektiviserar
            och plundrar, och de avskedar anställda medan de betalar ut drömlika
            bonusar till sig själva.
          </note>
          <note>
            Det här är alltså någonting som är välkänt. Jag undrar: På vilket
            sätt kommer CVC att kunna tillföra det nya bolaget kunskap och
            utveckla de posttjänster som behövs i framtiden? Och hur kommer
            utvecklingen att bli när det gäller posttjänsterna i hela landet?
          </note>
          <note type="speaker">
            Anf. 23 HANS ROTHENBERG (m) replik:
          </note>
          <note>
            Fru talman! Själva grundfrågan och anledningen till att vi debatterar
            här är att stärka Posten, att stärka postdistributionen för företag
            i Sverige och för privatpersoner i Sverige.
          </note>
          <note>
            Med den avreglering som kommer att ske inom Europeiska unionen
            under de närmaste åren kommer det att stå en kaskad av försök
            och ambitioner från utländska bolag starka, stora bolag, långt
            mycket större än vad svenska Posten är och långt mycket större
            än vad danska Posten är att komma in på den svenska marknaden.
            De finns redan här i dag: DHL, TNT, City Mail, Schenker. Det är
            ett ansvar gentemot medborgarna att fundera över vad man ska göra
            för att förbereda sig för detta.
          </note>
          <note>
            Det är anmärkningsvärt jag noterade det mycket noga att Kent
            Persson i sitt anförande inte kommenterade själva grundfundamenten
            för att affären äger rum. Att staten ska ta sitt ansvar för folket
            som värnar om Posten är precis det som sker nu.
          </note>
          <note>
            Genom att gå ihop med en närliggande aktör, som vi har både geografisk
            och kulturell samhörighet med, kan vi se till att erbjudandena
            kan breddas och att den svenska Posten kommer att bli starkare
            i framtiden. Det är ju inte obekant att det finns en ägarandel
            i den danska Posten från ett bolag som heter CVC, ett bolag som
            brukar betraktas som väldigt långsiktigt för att vara riskkapitalbolag.
            Man kan se på en lista att de är involverade i över 40 länder
            runt omkring, och det finns akter som det finns möjlighet att
            ta del av. Jag tror inte att Kent Persson har gjort det. I så
            fall hade inte frågan behövt ställas, därför att där framgår väldigt
            tydligt att CVC är ett seriöst bolag.
          </note>
          <note type="speaker">
            Anf. 24 KENT PERSSON (v) replik:
          </note>
          <note>
            Fru talman! Hans Rothenberg, det är väl upp till mig vilka frågor
            jag ställer till dig. Det ska du inte recensera. Du kan ha synpunkter
            i frågorna men inte på vilka frågor jag ställer.
          </note>
          <note>
            Du svarade inte på frågan som jag ställde utan kom i stället
            med en hel del motfrågor. Vad kommer CVC att tillföra det nya
            bolaget? Det är väl ändå rimligt att du försöker besvara frågan.
            Sedan kan vi ha olika uppfattningar om huruvida det är ett bolag
            som kommer att tillföra kunskap, information och intresse till
            hela den samhällsomfattande posttjänsten som det handlar om i
            slutänden. Det finns anledning att fundera lite grann över det.
          </note>
          <note>
            Vi har olika uppfattningar om huruvida Posten ska privatiseras
            eller inte, och så ska det vara. Men här handlar det om viktig
            infrastruktur. Som du sade tidigare är det en 400-årig verksamhet
            som har bedrivits i Sverige under starkt monopol av svenska staten.
            Det är av en enda anledning, att det är viktigt att post, ett
            brev eller ett meddelande, kommer fram från punkt A till punkt
            B. Det är det som har varit grunden för att man haft ett naturligt
            monopol i den delen.
          </note>
          <note>
            Sedan delar jag uppfattningen att vi behöver hitta samarbetspartner,
            men det är inte det vi behöver diskutera. Vi ska inte diskutera
            det som vi är överens om, utan jag vill ha reda på vad CVC kommer
            att kunna tillföra mer än det vi känner till sedan tidigare. Det
            kommer att gå ut över de anställda, och det kommer att gå ut över
            servicen. Det kommer också att ske en radikal förändring när det
            gäller utbetalning av bonusar.
          </note>
          <note type="speaker">
            Anf. 25 HANS ROTHENBERG (m) replik:
          </note>
          <note>
            Fru talman! Det som bolaget CVC kan tillföra och har tillfört
            danska Posten är en lång erfarenhet av att vara inne i många företag,
            i många olika branscher som är beroende av fungerande distributionssystem.
            CVC vet hur viktigt detta är. Det är en anledning till att man
            har engagerat sig i den danska Posten.
          </note>
          <note>
            CVC har tillfört en kapitalstyrka, en finansiell styrka som är
            bra. CVC har tillfört den kompetens som det innebär att ha denna
            mångfasetterade erfarenhet. Det här är något som har tillförts
            den danska Posten. Och vid samgåendet här i Sverige ser vi fram
            emot att den kompetensen ska kunna finnas med även i det nya nordiska
            bolaget.
          </note>
          <note>
            Vi kan träta om vad det är som vi inte frågar varandra och om
            vad det är som vi inte säger. Den ena skriver inte en DN-artikel
            och den andra ställer inte vissa frågor eller tar upp dem i sina
            inlägg. Men när det riktas så massiv kritik mot det här förslaget,
            som är till för att tillförsäkra en bättre postdistribution, är
            det väl rimligt att från den förenade nej-kartellen tala om vad
            man vill göra i stället för att säga nej till det mesta för att
            saker och ting ska behållas orört till varje pris, kosta vad det
            kosta vill.
          </note>
          <note>
            Vilken samarbetspartner hade varit bättre för svenska Posten
            att gå ihop med? Vilken förändring av svenska Posten hade man
            gärna velat se? Dessa frågor kanske inte hinner besvaras i det
            här replikskiftet. Men jag ser fram att debatten fortsätter, därför
            att det är viktigt för svenska folket och för det svenska näringslivet,
            såväl i storstad som i glesbygd, att vi får en post som fungerar
            på ett konkurrenskraftigt sätt.
          </note>
          <note>
            Tack för frågorna, Kent Persson.
          </note>
          <note type="speaker">
            Anf. 26 PER BOLUND (mp) replik:
          </note>
          <note>
            Fru talman! Jag tolkar Hans Rothenbergs anförande som att han
            ändå ser vikten av att ha en väl fungerande konkurrens på postmarknaden
            och någon form av kontroll över den postala infrastrukturen för
            att tillförsäkra just en sådan konkurrens. Det tycker jag är positivt.
            Det visar på en insikt som uppenbarligen inte regeringen och andra
            partiföreträdare har. Men då inträffar frågan: Vilken turordning
            ska man då ha för att se till att en sådan konkurrens kommer till
            stånd?
          </note>
          <note>
            I propositionen står det: Regeringen avser att studera effekterna
            av samgåendet på den samhällsomfattande posttjänsten och eventuella
            följder för regleringen på postmarknaden.
          </note>
          <note>
            Det innebär det är tydligt att man först ska privatisera och
            sedan se om det får någon effekt på konkurrensen och då möjligen
            genomföra förändringar av konkurrensreglerna och av hanteringen
            av den postala infrastrukturen.
          </note>
          <note>
            Jag måste säga att det är en fullständigt bakvänd hantering av
            det, som jag ser det, stora problemet. När statssekreteraren var
            hos oss i utskottet och pratade medgav han själv att också han
            tyckte att det var en bakvänd ordning. Först privatiserar man
            postmarknaden och det stora dominerande postbolaget och sedan
            ska man fundera över om det kanske behövs regleras så att konkurrensen
            fungerar på marknaden.
          </note>
          <note>
            Jag måste fråga om du tycker att det är ett rimligt sätt att
            hantera frågan på. Är detta det bästa sättet att få en bra och
            fungerande konkurrens på marknaden?
          </note>
          <note>
            Hans Rothenberg står precis som andra här och säger: Det här
            är det samgående vi har. Vi har inga andra alternativ, utan det
            är det här vi har att ta ställning till. Det är det som är problemet;
            man har skapat en situation där man har satt sig själv under stark
            tidspress och där man måste få ett snabbt genomförande. Sedan
            slår man ut med armarna och säger: Det finns inga alternativ.
            Vi har inget annat val. Det är det här vi har att ta ställning
            till. Det är den här danska Posten vi har att gå samman med eller
            inte.
          </note>
          <note>
            Grejen är att ni hade haft möjligheten att se till att det fanns
            tid att genomföra de nödvändiga reformerna av postmarknaden tidigare
            om ni hade velat. Men viljan fanns inte.
          </note>
          <note type="speaker">
            Anf. 27 HANS ROTHENBERG (m) replik:
          </note>
          <note>
            Fru talman! Att bredda ägandet och se till att personalen inom
            Posten får möjlighet att vara delägare i den verksamhet som de
            dagligen ägnar sig åt det är väl bra? Är det vad man kallar att
            privatisera? Är det detta man ska sätta fetstil på och skrämmas
            med? Jag tycker att det här är bra.
          </note>
          <note>
            Man går ihop med den danska Posten som vi har. Som Karin Pilsäter
            sade tidigare är det den danska post som finns, och inte någon
            annan post i Danmark som ligger på bordet. Där ser det ut på det
            viset att vi har en tack och lov välrenommerad delägare som CVC.
            Det finns också en förberedelse för att lösa ut CVC när så önskas
            från båda parternas sida.
          </note>
          <note>
            När det gäller turordningen kan man faktiskt var simultan. Man
            kan göra saker parallellt. Som bekant är inte det här någonting
            man hastar ihop i en handvändning. Från det att idén och grundtanken
            om att stärka Posten uppkommer till dess att man når fram till
            ett verkställande av desamma går det ganska många månvarv. Drygt
            ett år av månvarv passerar.
          </note>
          <note>
            Det viktiga och det mest krångliga i sammanhanget är att få ihop
            en acceptabel och en väl fungerande lösning för hur ett samgående
            ska vara. Det tycker jag att man har lyckats bra med. Det är helt
            klart att regeringen har aviserat att man mycket noggrant kommer
            att förbereda sig för vilka följder det här kommer att ha på infrastrukturen,
            på adressändringen och på postnumren. Jag känner mig trygg med
            det, och jag hoppas att också Per Bolund kommer att vara trygg
            med det.
          </note>
          <note type="speaker">
            Anf. 28 PER BOLUND (mp) replik:
          </note>
          <note>
            Fru talman! Jag konstaterar att Hans Rothenberg säger att vi
            inte ska ta fasta på vad han inte säger i debatten utan på vad
            han säger. Sedan utgår han från att jag är kritisk mot att de
            anställda ska bli delägare och att det är det som är problemet.
            Jag sade ingenting om det över huvud taget, och jag ser inte heller
            något problem med det.
          </note>
          <note>
            Däremot ser jag ett problem med att det är ett privat riskkapitalbolag
            som ska gå in och bli en ganska stor ägare av det sammanlagda
            bolaget mellan Danmark och Sverige postverksamheten i Sverige.
            I det köpet ingår ju också postal infrastruktur som är nödvändig
            för att postmarknaden och konkurrensen ska fungera.
          </note>
          <note>
            Hans Rothenberg säger nu att man ska sköta det här parallellt.
            Men det är inte någonting som står i propositionen, och det är
            ändå den som vi måste utgå ifrån. Där står att man ska utvärdera
            eventuella följder för postmarknaden av ett samgående. Först samgående
            sedan ska man utvärdera och se vad följderna blir. Det är ingen
            parallellism i det. Det ska inte ske parallellt, utan först ska
            man privatisera och sedan ska man göra en utvärdering och möjligen
            genomföra reformer på postmarknaden.
          </note>
          <note>
            Då har man problemet att man redan har privatiserat den postala
            infrastrukturen. Då måste man köpa loss den från privata intressen
            som har en kontroll över till exempel postnummersystemet, adressändringssystemet
            och även andra delar som är förutsättningar för att vi ska ha
            en fungerande konkurrens på postmarknaden.
          </note>
          <note>
            Det var precis det som Fria Postoperatörers Förbund var hos oss
            i utskottet och poängterade och lyfte fram. De kom inte till oss
            för att de tycker att det är trevligt att umgås, utan de kom till
            oss för att belysa ett problem som de ser med att postmarknaden
            inte fungerar och att det problemet kan bli ännu större när man
            nu får ett samgående. Det är precis detta som Post- och telestyrelsen
            påpekar i sitt remissvar. Det är viktigt att lösa upp de här sakerna
            innan man får ett samgående eller en fusion.
          </note>
          <note>
            Varför har man en remissrunda om man inte tar någon hänsyn till
            vad remissinstanserna säger? Varför har man ett samrådsförfarande
            där man bjuder in marknadsaktörer om man inte lyssnar på vad de
            säger? Varför löser man inte problemet innan det uppstår i stället
            för att komma i efterhand?
          </note>
          <note type="speaker">
            Anf. 29 HANS ROTHENBERG (m) replik:
          </note>
          <note>
            Fru talman! Remissrundor är bra. Det gäller att lyssna på de
            aktörer som ofta har djup och lång erfarenhet av hur saker och
            ting fungerar. Därför var det trevligt att både de fackliga organisationerna
            och Svenskt Näringsliv ställde sig bakom detta på ett positivt
            sätt.
          </note>
          <note>
            Vi vet att bland andra City Mail har ledamöter och platser i
            styrelserna för både Svensk Adressändring och postnummersystemet.
            Det finns alltså redan i dag en ägarbreddning där, och det finns
            absolut ingenting som hindrar att det här skulle kunna breddas
            ytterligare.
          </note>
          <note>
            Vi måste skilja på statens roll som reglerare och statens roll
            som ägare. Det finns moment i det här där vissa saker ligger på
            Post- och telestyrelsen och andra på Posten som bolag.
          </note>
          <note>
            Jag noterade med intresse att Per Bolund tog upp i sitt anförande
            att privata aktörer ska äga där konkurrens råder. Det är precis
            detta vi diskuterar nu. Vi är i dag med Posten på en marknad där
            konkurrens råder. Den är knivskarp, och utanför Sveriges gränser
            slipas knivarna ytterligare. Man gör nya, större knivar. Det är
            inga dunungar som den svenska Posten har att konkurrera med. Det
            är globala, starka koncerner som gärna vill plocka godbitarna
            ur den svenska postmarknaden. Det är därför vi från alliansen
            och regeringen lägger fram ett förslag om att stärka den svenska
            Posten. Vi vill kunna fortsätta att ha en post som värnar den
            svenska marknaden. Det gör vi tillsammans med Danmark i ett nordiskt
            samarbete för att klara oss bättre i en framtid.
          </note>
          <note type="speaker">
            Anf. 30 JAN ANDERSSON (c):
          </note>
          <note>
            Fru talman! Posten har öppnat ett kontor i Leipzig. Det har i
            och för sig kanske inte så mycket att göra med det svenska samgåendet
            med den danska Posten, i all synnerhet som det kontoret öppnades
            någon gång på 1600-talet. Det kan man läsa i Herman Lindqvists
            svenska historia. Det var till och med det första kontoret för
            det svenska postverket som öppnades i Tyskland.
          </note>
          <note>
            Ändå finns det ett samband. På 1600-talet fanns den svenska Posten
            i Tyskland. I dag, på 2000-talet, finns den tyska posten i Sverige
            i form av DHL som stenhårt konkurrerar med Posten om marknadsandelar.
          </note>
          <note>
            Jag tycker att det här på ett ganska bra sätt illustrerar att
            omvärlden förändras. Detta att vi har tuff konkurrens från andra
            statliga postverk och från andra staters järnvägsbolag är en av
            huvudanledningarna till att vi nu vill genomföra samgåendet med
            den danska Posten. Vi har en ökande konkurrens. Vi kommer att
            ha en avreglerad postmarknad över hela EU framöver.
          </note>
          <note>
            Det råder ingen tvekan om att den svenska Posten behöver stärka
            sin position. Jag är övertygad om att ett samgående är bra både
            för Posten och för Postens kunder. Ett starkare Posten gör att
            vi har förutsättningar att faktiskt klara den postala servicen
            över hela Sverige, från Treriksröset till Smygehuk.
          </note>
          <note>
            Som jag sade tidigare genomgår den europeiska postmarknaden en
            avreglering. Det är ju inte så i den här världen att omvärlden
            står och väntar och funderar över vad Sverige och svenska Posten
            gör. Det gäller att agera med de förutsättningar vi har i nuläget.
          </note>
          <note>
            Därför blir jag lite konfunderad när jag läser den enda reservation
            som vi har i utskottet i det här betänkandet. Den första meningen
            lyder det här är oppositionens skrivning: Enligt vår mening är
            det tydligt att utvecklingen på postmarknaden i EU innebär att
            Posten kommer att behöva söka samarbete med andra aktörer och
            vi är därför positiva till ett samgående mellan svenska och danska
            posten.
          </note>
          <note>
            Precis som Karin Pilsäter tidigare undrar jag: Är det en annan
            dansk post man vill gå ihop med? Tror man att man kan göra som
            Staffan Westerberg gjorde en gång? Man vänder på pannkakan och
            där under finns en annan värld, där Vilse kuskar runt med Storpotäten
            och så vidare. Vi har ju den värld vi har att förhålla oss till.
          </note>
          <note>
            Jag tycker att ingångsmeningen i reservationen är ett utmärkt
            exempel på att vilja både ha kakan och äta den: Jo, vi ser behovet
            av att göra samgåendet med den danska Posten det skulle till och
            med kunna vara positivt men först måste danska staten se till
            att få bort de andra ägare som finns.
          </note>
          <note>
            Ja, då måste man nog vända på pannkakan och hitta en låtsasvärld,
            för det är ju inte så det fungerar när vi gör affärer internationellt.
          </note>
          <note>
            Det ska bli mycket spännande att höra vad oppositionens alternativ
            är. Är det en annan post det gäller? Nej, det är det ju inte.
            Det är ju den danska Posten det står det ju här.
          </note>
          <note>
            Men hur hade oppositionen tänkt sig att sköta förhandlingarna?
            Vilken framgångsmöjlighet tror man att det hade funnits att få
            till en affär om vi hade satt upp de villkor som man tydligen
            satt upp möjligen underförstått eftersom jag inte har hört sägas
            att det är så det skulle gå till? Vilken framgångsmöjlighet hade
            vi haft om vi hade satt upp den typen av villkor i den här affären?
          </note>
          <note>
            Med detta, fru talman, vill jag yrka bifall till förslaget i
            betänkandet och avslag på reservationen.
          </note>
          <note type="speaker">
            Anf. 31 TOMAS ENEROTH (s) replik:
          </note>
          <note>
            Fru talman! Tack, Jan Andersson, för inlägget! Jag noterar att
            Jan Andersson tittat på tv-program av Staffan Westerberg under
            sin uppväxt, och det förklarar ju en hel del! Skämt åsido kanske
            någon av oss också tittade på de programmen ibland.
          </note>
          <note>
            Jag var väldigt noga med att säga i inledningen av mitt anförande
            att jag tror att det är viktigt för Sverige och svenska Posten
            att ha ett starkt statligt ägande och att se till att vi också
            säkrar den svenska Postens agerande på den internationaliserade
            marknad som växer fram.
          </note>
          <note>
            Det vi vänder oss emot ni kan läsa både anförandet, våra motioner
            och vår reservation i detta sammanhang är den ofullständighet
            i underlaget som finns, den bristande analys som både remissinstanser
            och alla andra kritiserar samt den oförmåga som de borgerliga
            ledamöterna i utskottet uppvisade när man inte var beredd att
            invänta nya synpunkter och nytt underlag utan jäktade på affären
            och tar beslut i omvänd ordning, något som statssekreteraren konstaterat
            och som alla andra kan konstatera. Min misstanke är att utskottets
            ledamöter egentligen inte heller har något reellt mandat att förändra
            takten i affären. Det är väl snart bara EG-kommissionen som skaffar
            sig sådana mandat i den här typen av affärer. Jag tror att det
            är viktigt att vi har den möjligheten.
          </note>
          <note>
            Jan Andersson härstammar från ett parti som förr i tiden hade
            ambitionen att tala för hela Sverige och säkra landsbygdens möjligheter
            till exempelvis service och post. Min fråga till Jan Andersson
            med anledning av hans eget anförande, där detta inte nämndes,
            är: Kommer Postens service och utbud till landsbygden att förbättras
            nu när Posten privatiseras och kommer att ägas av riskkapitalbolag?
            Vi vet ju från tidigare erfarenheter att till exempel City Mail
            inte är så ruskigt ivriga att etablera sig i orter som Hylte eller
            för den delen Lessebo eller Timsfors. Tror Jan Andersson att CVC
            som riskkapitalbolag kommer att agera för att säkerställa postal
            infrastruktur?
          </note>
          <note>
            Och med anledning av det: Om det nu finns ambition att minska
            det svenska ägandet till 34 procent, kommer man då att sälja den
            andelen till exempelvis CVC, så att riskkapitalbolaget blir en
            ännu större ägare?
          </note>
          <note type="speaker">
            Anf. 32 JAN ANDERSSON (c) replik:
          </note>
          <note>
            Fru talman! Tomas Eneroth säger i sin replik att jag i mitt anförande
            inte nämnde något särskilt om hur jag tror att vi ska klara postgången
            på landsbygden. Jag är väldigt säker på att jag i anförandet sade
            att en av anledningarna till att vi gör det här är att vi ska
            klara en bra postservice alltifrån Treriksröset till Smygehuk.
            Åtminstone i min världsbild inryms däremellan ganska mycket landsbygd.
          </note>
          <note>
            Vi är ju också ägare och har att ta ansvar för bolaget Posten.
            Vi har här sett en formidabel uppvisning av tvehågsenhet. Man
            vill ha ökad konkurrens, och samtidigt vill man ha ett starkt
            Posten. Det här är på något sätt kärnan i problematiken med det
            statliga ägandet.
          </note>
          <note>
            Jag ser att det här samgåendet kommer att göra att vi har ett
            starkt Posten, och min absoluta övertygelse är att vi behöver
            ett starkt Posten för att klara postgången över hela landet.
          </note>
          <note>
            Men vad är oppositionens alternativ för att skapa ett starkt
            Posten? Ja, det är att vända på pannkakan och hitta en annan värld,
            där vi inte har en post i Danmark som har ett privat ägande. Hur
            ser ert alternativ till samgående ut? Jag ser här att det står
            att ja, gärna danska Posten, men ett annat danska Posten. Det
            ger intryck av att det är omvärlden som ska förhålla sig till
            Sverige och inte Sverige som har att förhålla sig till omvärlden.
          </note>
          <note type="speaker">
            Anf. 33 TOMAS ENEROTH (s) replik:
          </note>
          <note>
            Fru talman! Jag noterar att Jan Andersson inte svarade på frågan
            om ambitionen när man minskar det svenska ägandet i Posten till
            34 procent är att kanske avyttra ytterligare en större del till
            CVC.
          </note>
          <note>
            Vad det handlar om här är att man, precis som vi har noterat
            tidigare, inte talar högt om att det inte är ett samgående. Det
            hade varit möjligt, och det hade varit bra. Men det är en privatisering.
            Det är en börsintroducering. Det är en möjlighet för ett brittiskt
            riskkapitalbolag att äga en väsentligt större del av både svenska
            och danska Posten.
          </note>
          <note>
            Det är en anpassning till att påbörja en privatisering av hela
            postmarknaden, och som en följd av detta har man inte ens undersökt
            vilken påverkan det kommer att få för den postala infrastrukturen
            att Svensk Adressändring kommer att ägas av ett annat bolag, att
            postnummersystemet inte längre finns under vår kontroll och att
            vi till och med kan hamna i ett läge när vi köper tillbaka detta.
          </note>
          <note>
            Den stillsamma undran som vi haft från oppositionens sida är:
            Är det inte rimligt att man som majoritet i Sveriges riksdag,
            även om det uppenbarligen är regeringen som bestämmer, tycker
            att man under beredningens gång bör skaffa tillfredsställande
            underlag? Det är ju inte en tillfällighet att Riksrevisionen för
            50 minuter sedan hade en presskonferens där man konstaterade att
            ni vid tidigare motsvarande affärer haft ett fullständigt bristande
            underlag eftersom man inte har gjort tillräckliga analyser vid
            utförsäljningar. Och nu sker det igen.
          </note>
          <note>
            Är det inte så att Jan Andersson borde fundera och reflektera
            lite över det ansvar han har som riksdagsledamot för Centerpartiet
            när han så ivrigt propagerar för en privatisering av Posten. Varför
            är det så bråttom? Av tidigare anföranden kan man nästan få intryck
            av att en del känner CVC och dess ägare väl.
          </note>
          <note>
            Kan Jan Andersson svara på varför det nu är så bråttom att hitta
            det här läget att man inte undersöker förutsättningarna för att
            säkerställa den postala infrastrukturen eller undersöker förutsättningarna
            för andra vägar att bredda det statliga ägandet? Och framför allt:
            Varför är det så angeläget att minska det statliga ägandet ned
            till 34 procent? Det har Jan Andersson ännu inte svarat på.
          </note>
          <note type="speaker">
            Anf. 34 JAN ANDERSSON (c) replik:
          </note>
          <note>
            Fru talman! När det gäller börsintroducering eller ej av Posten
            kan jag säga att för min del, när jag till exempel inte tar upp
            det i en debattartikel, är det inte huvudanledningen till den
            här affären. Det var inte det som var ingången när vi satte i
            gång processen.
          </note>
          <note>
            Huvudanledningen till affären är att vi har ökande konkurrens
            och avreglering i Europa och att det gäller att skapa ett starkt
            bolag som kan klara servicen över hela landet.
          </note>
          <note>
            När jag sedan står här och försöker analysera oppositionens inställning
            till hela frågan vacklar jag mellan om jag ska se det som självgodhet
            eller som ängslan.
          </note>
          <note>
            Ängslan kan det vara därför att man inte vågar sätta ned foten.
            Nja, det kommer kanske ett bättre bud från någon annan. Vi skulle
            behöva göra lite mer för att bereda det hela. Så är det ju alltid
            när vi fattar beslut i olika politiska sammanhang. Man skulle
            vilja ha lite mer. Men sådan är ju inte omvärlden.
          </note>
          <note>
            Självgodhet kan det vara när man säger: Ajabaja, danska Posten
            har släppt in fulingar som är med och finansierar och är riskkapitalister.
            Så kan vi inte ha det. Vi måste bestämma hur de ska ha sitt bolag
            innan vi går med på att diskutera. Självgodhet ligger i att säga
            att vi ju skulle fixa postnummer och andra bitar innan vi diskuterar
            samgående med någon annan post. Ni får vänta på oss. Vi har lite
            mer att göra här hemma.
          </note>
          <note>
            Jag vet inte vilket av de här båda begreppen som bäst passar
            in.
          </note>
          <note>
            För vår del har vi framtidsinriktningen att se till att skapa
            ett starkt Posten som kan klara service över hela landet.
          </note>
          <note type="speaker">
            Anf. 35 PER BOLUND (mp) replik:
          </note>
          <note>
            Fru talman! Det Jan Andersson missar när han travar omkring i
            sin pannkaka är att det finns två viktiga frågor. Den första är:
            Ska ett samarbete eller ett samgående ske? Den andra är: Hur ska
            ett samarbete eller ett samgående ske?
          </note>
          <note>
            Om Jan Andersson hade följt serien väldigt noga hade han också
            sett att Vilse i Vilse i pannkakan hade en mamma och en pappa
            som tvingade honom att äta upp pannkakan mot hans vilja. Det är
            precis den taktik som Jan Andersson använder.
          </note>
          <note>
            Den regering som Jan Anderssons parti sitter med i har lagat
            till en väldigt osmaklig pannkaka i form av ett avtal med delar
            som vi inte tycker om. Då säger Jan Andersson: Om ni inte äter
            upp hela pannkakan, om ni inte accepterar alla detaljer i avtalet,
            är ni de facto emot varje form av samarbete med danska Posten
            eller någon annan post.
          </note>
          <note>
            Den beskrivningen har jag väldigt svårt att ställa upp på. Vi
            måste kunna kritisera det avtal som den här regeringen har förhandlat
            fram just för att det innehåller stora brister. Det innehåller
            en privatisering av postverksamheten dels i första skedet när
            själva fusionen sker, dels i ett avtal där man säger att det ska
            ske en börsintroduktion inom fem år. Det gör man innan man har
            reglerat så att konkurrensen på den svenska postmarknaden fungerar
            väl.
          </note>
          <note>
            Jan Andersson måste också vara medveten om att konkurrensen faktiskt
            inte fungerar särskilt väl på den svenska postmarknaden. Vi har
            ett bolag som dominerar och som har drygt 91 procent av den svenska
            postmarknaden. Vi har fria postoperatörer som har varit hos oss
            och just beklagat att det finns strukturer som gör att postmarknaden
            inte fungerar bra. Ändå ska man nu privatisera bolaget Posten,
            och man ska göra det innan man har sett till att man faktiskt
            har en fungerande konkurrens och innan man har en konkurrensmyndighet
            som ser till att postmarknaden fungerar och som följer upp och
            lagför sådana som bryter mot konkurrensreglerna. Man ska göra
            det innan man har sett till att den postala infrastrukturen faktiskt
            är i det allmännas hand.
          </note>
          <note type="speaker">
            Anf. 36 JAN ANDERSSON (c) replik:
          </note>
          <note>
            Fru talman! Ledamoten Bolund säger: Jo, vi vill gå ihop med den
            danska Posten, men inte som den ser ut just nu. Det privata riskkapitalet
            måste ut.
          </note>
          <note>
            Om vi hade ställt de kraven på danska Posten, tror Per Bolund
            att vi då hade haft ett avtal om ett samgående?
          </note>
          <note type="speaker">
            Anf. 37 PER BOLUND (mp) replik:
          </note>
          <note>
            Fru talman! Jag är helt övertygad om att om den svenska regeringen
            hade sagt att vi är väldigt intresserade av ett samgående, men
            vi har sett att det finns problem på den svenska postmarknaden,
            att konkurrensen inte fungerar särskilt bra, att vi behöver lösa
            upp de strukturerna och lösa de problemen i samband med ett genomförande
            så hade den danska Posten hade haft förståelse för det.
          </note>
          <note>
            Problemet nu är att man inte ens har prövat den möjligheten.
            Man har inte på något sätt lyft frågan. Man har inte sagt att
            det finns några problem. Det är ju svårt att säga att den danska
            Posten skulle ta ansvar för det svenska konkurrensproblemet. Det
            måste faktiskt den svenska regeringen ta ansvar för. Det har man
            inte gjort.
          </note>
          <note>
            Tvärtom skriver man att först ska vi privatisera och göra fusionen.
            Sedan ska vi följa upp och se om det kanske behövs några ändrade
            regleringar. Men då har man ju bitit sig själv i svansen. Då har
            man skapat ett problem som inte fanns där från början.
          </note>
          <note>
            Det finns faktiskt förberedda förslag från utredningar och från
            myndigheter som på ett påtagligt sätt skulle förbättra konkurrenssituationen
            på den svenska marknaden. Dem har man valt att inte lyfta in i
            det här sammanhanget. Man har valt att bortse från dem och säga
            att det viktiga är att vi har skrivit på ett avtal som sätter
            oss under en mycket stor tidspress. Vi måste genomföra den här
            fusionen nu utan att ha någon diskussion om konkurrenssituationen
            på den svenska marknaden.
          </note>
          <note>
            Det är det som gör att det skapas ett problem som inte fanns
            där från början. Hade man sett till att lösa problemen i tur och
            ordning hade fusionen kunnat ske på ett väldigt bra och väl fungerande
            sätt. Man hade kunnat göra det i samband med att man löser upp
            problem som har funnits tidigare och som fortfarande finns på
            den svenska marknaden när det gäller konkurrensen och som troligen
            enligt många bedömare kommer att förvärras när man nu skapar ett
            ännu större multinationellt bolag på postmarknaden.
          </note>
          <note>
            Men uppenbarligen har regeringen och de fyra borgerliga partierna
            inte ansett att det här är något stort problem eftersom man inte
            har använt den möjlighet som har funnits. Det kan jag bara beklaga.
            Jag tycker att det hade varit ett mycket bättre förslag om man
            först hade löst upp problemen, skapat en väl fungerande marknad
            med fri konkurrens och sedan privatiserat.
          </note>
          <note type="speaker">
            Anf. 38 JAN ANDERSSON (c) replik:
          </note>
          <note>
            Fru talman! Det är ju synd att de duktigaste förhandlarna alltid
            finns utanför det rum där förhandlingarna förs.
          </note>
          <note>
            Det är möjligen oppositionens lilla privilegium att måla upp
            bilder som, jag ska inte säga att de inte håller sig till verkligheten
            men jag kan säga att vi har verkligheten att förhålla oss till
            och att konkurrensen ökar oerhört snabbt. Det är bara att ta sig
            utanför huset och se vilken typ av bilar som rör sig på E 6 och
            E 4. Vi har Schenker, DHL och konkurrens från många andra aktörer.
            I det läget måste man göra avvägningar. I vissa fall kan man inte
            vänta och se. Vi har gjort bedömningen i nuläget att det är viktigt
            att få till den här affären. Med det har vi också ställt oss bakom
            regeringens förslag till samgåendet. Det gör vi just av den anledningen
            att vi vill säkra postservicen över hela landet.
          </note>
          <note>
            Det som oppositionen försöker förespegla, att man visst kunde
            ha gått ihop med danska Posten bara de inte hade haft CVC som
            delägare, finns ju inte. Det är bara att konstatera att det inte
            är en korrekt verklighetsbild. Vi har läget att CVC är ägare till
            danska Posten, och det är danska Posten som avgör det. Det är
            möjligen, för att anknyta till mitt inledningsanförande, att gå
            tillbaka till svenskt stormaktstänkande om man tror att vi ska
            kunna diktera för andra stater vilka ägandeförhållanden de ska
            ha innan vi börjar diskutera.
          </note>
          <note type="speaker">
            Anf. 39 MIKAEL OSCARSSON (kd):
          </note>
          <note>
            Fru talman! Jag vill börja med att yrka bifall till förslagen
            i betänkandet och avslag på samtliga reservationer.
          </note>
          <note>
            En ansvarstagande och modern regering måste ständigt vara vaksam
            på förändringar i vår omvärld och de konsekvenser det kan få för
            vårt näringsliv. Sverige lever i en alltmer globaliserad värld
            där varor, tjänster, kapital och människor flyttar och rör sig
            över nationsgränserna. Detta påverkar självfallet konkurrensförutsättningarna
            och spelplanen för Svenskt Näringsliv.
          </note>
          <note>
            Dessa ändrade förutsättningar är en anledning till att vi i dag
            diskuterar ett samgående mellan svenska och danska Posten. Ett
            samgående kommer att stärka Postens position gentemot kunder,
            leverantörer och samarbetspartner på den nordiska marknaden som
            blir alltmer konkurrensutsatt.
          </note>
          <note>
            Analyser visar att det nya bolagets sammanlagda värde kan komma
            att öka med 7,5 miljarder kronor i och med sammanslagningen. Det
            ökar möjligheten för Posten att upprätthålla sitt allmännyttiga
            samhällsuppdrag och att bedriva rikstäckande postverksamhet i
            hela Sveriges land.
          </note>
          <note>
            Regeringen avser dock att studera effekterna av samgåendet på
            den samhällsomfattande posttjänsten. En konkurrensprövning enligt
            gällande regler kommer också att genomföras.
          </note>
          <note>
            Posten står inför tre stora utmaningar, som har nämnts här i
            dag.
          </note>
          <note>
            För det första ska Posten möta den avreglering av EU:s postmarknad
            som kommer att vara klar 2011.
          </note>
          <note>
            För det andra ökar konkurrensen nu alltmer och allt snabbare.
          </note>
          <note>
            För det tredje ersätts allt fler brev nu med elektroniska alternativ
            inte minst gäller det fakturor och andra företagsförsändelser.
          </note>
          <note>
            Sakta men säkert eroderas alltså den marknad som svenska Posten
            befinner sig på. Detta är bakgrunden till planerna på ett samgående
            mellan Posten och Post Danmark.
          </note>
          <note>
            Syftet är att stärka den affärsmässiga utvecklingen och därmed
            stärka förutsättningarna för den samhällsomfattande posttjänsten
            och att den ska kunna upprätthållas även i framtiden.
          </note>
          <note>
            Vad gäller frågan om Postens infrastruktur lägger sig inte regeringen
            platt, utan man har uttalat att man noga ska följa och analysera
            utvecklingen. Infrastrukturen ska fungera på ett långsiktigt sätt,
            och därför måste frågan fortlöpande följas. Även konkurrenssituationen
            ska ses över, och olika förslag ska övervägas. Bland annat ska
            PTS roll i konkurrensfrågorna ses över. Vägledande ska, enligt
            utskottets mening, vara att försöka uppnå en effektiv konkurrens
            på postmarknaden till gagn för enskilda och företag.
          </note>
          <note>
            I samband med beredningen av regleringen på postmarknaden ska
            också frågan om adressändring och postnummersystemet bli föremål
            för överväganden, eftersom de två delarna kommer att påverkas
            mest av ett samgående. Dessa frågor är dock av den karaktären
            att de kräver ett större arbete som kommer att ta längre tid och
            därför inte kan göras i en handvändning innan ett samgående ska
            genomföras.
          </note>
          <note>
            Fru talman! En av grundanledningarna till att svenska Posten
            nu slås samman med den danska Posten är att man inte i framtiden
            bara ska tillhandahålla service i glesbygden, med stora kostnader
            som följd, utan även fortsättningsvis ska distribuera tjänster
            i hela Sverige, i såväl tätort som glesbygd.
          </note>
          <note>
            Om inte en sammanslagning sker är risken stor att det efter avregleringen
            2011 kommer in större utländska aktörer och tar över de lönsamma
            delarna, och svenska Posten som ett litet nationellt företag får
            vara kvar med de olönsamma delarna. En sådan utveckling vore mycket
            olycklig och skulle på sikt leda till sämre service i glesbygden.
            Ett samgående är alltså till gagn för Postens samhällsuppdrag
            att distribuera postservice i hela Sveriges land.
          </note>
          <note type="speaker">
            Anf. 40 KENT PERSSON (v) replik:
          </note>
          <note>
            Fru talman! Mikael Oscarsson pratar om den ansvarstagande och
            moderna regering vi har, som nu står i begrepp att både privatisera
            och börsintroducera svenska Posten. Jag må i alla fall säga att
            vi har en regering som inte ligger på latsidan. Här säljs det
            ut till höger och vänster, det privatiseras och det ska övervakas
            det som vi ska diskutera senare i dag.
          </note>
          <note>
            När Mikael Oscarsson påstår att värdet i det nya bolaget kommer
            att öka med 7,2 miljarder kronor ställer jag mig frågan: Vilken
            analys finns det bakom ett sådant påstående? Vi vet att Post Danmark
            är anmäld till EU-kommissionen för konkurrensbegränsande verksamhet,
            och det kommer troligtvis att innebära att hela vinsten i Post
            Danmark kommer att utraderas om anmälarna får rätt. Vilken analys
            finns det?
          </note>
          <note>
            Den typen av påståenden gör att hela den här diskussionen inte
            blir trovärdig.
          </note>
          <note type="speaker">
            Anf. 41 MIKAEL OSCARSSON (kd) replik:
          </note>
          <note>
            Fru talman! Det är fråga om synergieffekter när ett samgående
            sker. Det är inget konstigt. Det står i vårt betänkande. Det har
            legat till grund för de överväganden som har gjorts.
          </note>
          <note>
            Vi har flera gånger under den här debatten kommit tillbaka till
            att oppositionen visserligen är för ett samgående men inte med
            den danska post som finns. Man vill inte se de möjligheter som
            finns. Man vill ha kakan men är emot den post som finns.
          </note>
          <note>
            Det är det här som erbjuds, och det kommer att vara till gagn
            för Posten och dess möjligheter att bedriva en effektiv posthantering
            nu och i framtiden.
          </note>
          <note type="speaker">
            Anf. 42 KENT PERSSON (v) replik:
          </note>
          <note>
            Fru talman! Ja, det är det förslag som ligger som erbjuds. Men
            ni har inte ställt frågan. Det här är ett förslag som Posten har
            framförhandlat med Post Danmark, och regeringen har godkänt det
            har lagt sig platt för alla dess krav på privatisering och börsintroduktion.
            Inte med ett ord har regeringen protesterat mot dessa förhållanden.
            De här synergieffekterna är också det som Posten har lagt fram
            och pratat om, men inte summan.
          </note>
          <note>
            I alla omorganisationer, i alla sammanslagningar och i alla fusioner
            överskattar man vinsterna och underskattar problemen. Jag förstår
            inte att ni aldrig någonsin lär er av allt det som har hänt och
            skett rent historiskt. Det här är vilseledande uppgifter. Ett
            samgående tar lång tid. Det är en lång process. Man har olika
            kulturella traditioner som inte ska underskattas.
          </note>
          <note>
            Det gör att det är väldigt vanskligt att säga att synergieffekterna
            skulle vara en av orsakerna. Nej, orsaken är den att ni vill privatisera
            och börsintroducera. Det är det kravet som CVC har ställt på samgående.
            Erkänn det så kan vi gå vidare i diskussionen!
          </note>
          <note type="speaker">
            Anf. 43 MIKAEL OSCARSSON (kd) replik:
          </note>
          <note>
            Fru talman! Kent Persson säger att han är oroad över detta samgående.
            Men egentligen är väl Kent Persson och hans parti rädda för allt
            vad privat företagsamhet heter, ser faror och vill att alla viktiga
            funktioner i samhället ska vara statligt ägda. Det är egentligen
            där skon klämmer. Det var också därför Vänsterpartiet var emot
            avregleringen 1994, som nu har blivit ett föredöme för en stor
            del av Europa. Det tycks hela tiden vara Vänsterpartiets självpåtagna
            roll att vara på defensiven och bromsa alla förändringar.
          </note>
          <note>
            Nej, en regering måste i dag se till vår omvärld som den ser
            ut med den konkurrens som finns. Det finns inga möjligheter för
            Posten att verka vidare som det har varit nu. Om Posten ska stå
            stark även i framtiden och klara sitt uppdrag att dela ut post
            i hela Sveriges land måste det till förändringar och samarbete.
            Det bästa som stod att finna var detta samarbete som erbjöds via
            samgåendet med den danska Posten. Jag tror att det blir till stort
            gagn för Posten och alla dess kunder, såväl för företagare och
            entreprenörer som för enskilda.
          </note>
          <note type="speaker">
            Anf. 44 EVA-LENA JANSSON (s):
          </note>
          <note>
            Fru talman! Den 1 april anlände statssekreterare Ola Alterå till
            riksdagens näringsutskott för att där informera häpna ledamöter
            om en framtida fusion mellan Posten AB och danska Posten. Alterå
            glömde att berätta att detta också innebär en privatisering genom
            börsintroduktion. En av styrelseledamöterna i Postens styrelse
            uttryckte det så här strax före Postens årsstämma: Detta är en
            fot rakt in på börsen.
          </note>
          <note>
            Flera andra på denna årsstämma uttryckte sin förvåning över att
            detta inte rönt någon större uppmärksamhet i medierna. Endast
            Sekotidningen rapporterade och skrev utförligt om de framtida
            konsekvenserna av en börsintroduktion.
          </note>
          <note>
            Fackförbundet Seko har välkomnat en fusion mellan den svenska
            och den danska Posten, men precis som vi i oppositionen säger
            Seko nej till en börsintroduktion. Jag tycker att det är viktigt
            att understryka det i den här debatten, eftersom man tidigare
            har citerat vad Seko har sagt.
          </note>
          <note>
            Detta är något som det hade varit intressant att få en kommentar
            till från näringsminister Maud Olofsson, eftersom hon vid flera
            tillfällen har hänvisat just till Sekos synpunkter på fusionen.
            Det känns lite märkligt att näringsminister Maud Olofsson inte
            deltar i dagens debatt, men det kanske är symtomatiskt eftersom
            regeringen gång på gång undviker debatter både i radio och i tv
            när det gäller just utförsäljning och privatisering av statliga
            bolag.
          </note>
          <note>
            Fru talman! Flera borgerliga ledamöter har i debatten tagit upp
            det faktum att man ska behålla max 34 procent av Posten. Finns
            det någon här i kammaren som tror att de borgerliga i framtiden
            kommer att värna ett statligt ägande i Posten då man faktiskt
            ogillar gemensamt ägande?
          </note>
          <note>
            Därför har jag frågor till de borgerliga ledamöterna. Ni har
            ju sagt att storleken på ägandet inte har någon betydelse eftersom
            samhällsuppdraget säkerställs genom lagstiftning. Hur kom ni fram
            till att just 34 procent är den optimala ägarandelen?
          </note>
          <note>
            Regeringens utförsäljningsråd har yttrat sig i den här frågan.
            Det skriver bland andra Hans Rothenberg och Karin Pilsäter om
            i den debattartikel som refererades tidigare. Föredragande för
            rådet i postfrågan var Marianne Nivert, tillika styrelseordförande
            i Posten och dessutom ledamot av regeringens utförsäljningsråd.
            Tycker ni att detta är ett bra hanterande av den här frågan?
          </note>
          <note>
            Vem vet hur den framtida brevmarknaden kommer att se ut med tanke
            på den borgerliga regeringens FRA-förslag. Kanske det fysiska
            brevet ändå har en framtid.
          </note>
          <note>
            Överläggningen var härmed avslutad.
          </note>
          <note>
            8 § Ny förvaltningsstruktur inom näringspolitiken och den regionala
            tillväxtpolitiken
          </note>
          <note>
            Föredrogs
          </note>
          <note type="speaker">
            Anf. 45 KRISTER ÖRNFJÄDER (s):
          </note>
          <note>
            Fru talman! Vi socialdemokrater har inget att invända mot att
            man rationaliserar myndighetsstrukturer. Det är efter innehållet
            och inte efter formen som regeringes regionala utvecklingspolitik
            ska granskas.
          </note>
          <note>
            Det är när jag säger detta som vi socialdemokrater har anledning
            att bli oroliga. Tyvärr har det visat sig vid alltför många tillfällen
            att den borgerliga regeringen och den borgerliga majoriteten i
            riksdagen fattar beslut som är negativa för den regionala utvecklingen
            i hela landet. Regeringens politik har gett och fortsätter att
            ge växande klyftor mellan män och kvinnor, mellan de privilegierade
            och de mest utsatta och mellan de olika delarna av landet.
          </note>
          <note>
            Fru talman! Exempel på hur beslut drabbar olika regioner är den
            kraftigt höjda arbetsgivaravgiften för de minsta företagen, som
            slår mycket hårt mot företagsklimatet i hela Sverige, men framför
            allt mot de mindre orterna. Den nya fastighetsskatten gör att
            slott och koja beskattas lika, vilket medför att glesbygdsbor
            med småhus på 100 kvadratmeter betalar mer per kvadratmeter än
            storstadsbor med stora hus på flera hundra kvadrat. Regeringen
            har dessutom aviserat att det inte kommer att bli några ytterligare
            justeringar av det generella statsbidraget, vilket innebär att
            tillväxtkommuner kommer att gynnas på utflyttningskommunernas
            be-kostnad.
          </note>
          <note>
            Fru talman! Vi socialdemokrater anser att den regionala utvecklingspolitiken
            måste vara inriktad på att skapa tillväxt, en hållbar utveckling
            och en god service för kvinnor och män, barn och gamla i alla
            delar av vårt land. Ansvaret för detta delas av staten och regioner
            och kommuner.
          </note>
          <note>
            Den nationella tillväxten är summan av tillväxten i alla delar
            av landet. Företrädare för regionerna bör därför i stor utsträckning
            få ansvaret i fråga om utvecklingsmedel och strukturfondsmedel.
            Alla regioner har olika förutsättningar för tillväxt och utveckling.
            De bästa kunskaperna om de lokala förutsättningarna finns lokalt,
            inte centralt. Den regionala ut-vecklingspolitiken ska bidra till
            att skapa en hållbar tillväxt i hela landet, med väl fungerande
            och hållbara lokala arbetsmarknadsregioner och en god servicenivå
            i alla delar av landet. En bra livsmiljö med ett brett utbud av
            social service, utbildning och kultur höjer allas livskvalitet
            och stärker regionernas attraktions- och tillväxtkraft.
          </note>
          <note>
            Fru talman! Regeringen säger att omvärldsbevakningen förutsätter
            en hög grad av flexibilitet och att utvärderingsmyndighetens organisation
            därför ska omprövas under 2008. Ambassaderna i Tokyo, New Delhi
            och Washington har samtliga uttryckt oro för att regeringen ska
            ta bort den svenska närvaron i utlandet. Det är en oro som delas
            av oss socialdemokrater, då vi tror att regeringens omprövning
            kommer att innebära att ett flertal ITPS-kontor runt om i världen
            kommer att läggas ned. Detta görs i en tid då den borgerliga regeringen
            har genomfört nedskärningar av export- och investeringsfrämjande
            samt återkommande ambassadnedläggningar. Allt detta innebär försämrad
            närvaro, vilket innebär försämrad konkurrenskraft. Vi vill i motsats
            till regeringen att stödet fördjupas och att marknadsföringen
            av Sverige intensifieras.
          </note>
          <note>
            Vi hyser också en oro för att regeringen när nu ITPS avvecklas
            samtidigt passar på att avskaffa en kritiskt granskande uppföljningsmyndighet
            genom att knyta den nya utvärderingen hårdare till regeringen.
            Vi an-ser att utvärderingsmyndigheten bör ha en självständigare
            ställning gentemot regeringen.
          </note>
          <note>
            Fru talman! Sist men inte minst vill vi socialdemokrater påpeka
            att riksdagen bör tydliggöra vissa saker när det gäller lokaliseringen
            av verksamheten hos de nya myndigheterna. Vi anser att riksdagen
            genom ett uttalande bör framhålla vikten av att omstruktureringen
            inte leder till att ytterligare arbetstillfällen centraliseras.
            Tillkännagivandet bör även omfatta ett klarläggande om att det
            är angeläget att den utlokalisering som genomfördes till följd
            av försvarsbeslutet ska bestå.
          </note>
          <note>
            Fru talman! Med detta yrkar jag bifall till reservation 1.
          </note>
          <note type="speaker">
            Anf. 46 KENT PERSSON (v):
          </note>
          <note>
            Fru talman! Vi lever i en föränderlig värld och påverkas dagligen
            av vad som händer runt omkring oss. För att vi ska förstå vad
            som händer och hur det påverkar oss måste vi ständigt se över
            våra myndigheter och statliga verk och anpassa dem efter de nya
            förhållanden som uppstår. Det handlar om att se över målen för
            verksamheterna, hur organisationen ser ut och om att se till att
            det finns resurser så att man kan jobba utifrån de mål som är
            fastställda.
          </note>
          <note>
            Det betänkande vi nu ska ta ställning till innehåller förslag
            om omorganisation av fyra statliga myndigheter till att i framtiden
            bli två. Det är Nutek, Glesbygdsverket, ITPS och delar av Konsumentverket
            som kommer att få en ny roll i framtiden. Det handlar om företagandets
            roll i världen och i Sverige i hela Sverige.
          </note>
          <note>
            Vänsterpartiet har i princip ingen annan uppfattning än regeringen
            och utskottet i denna fråga. Vi tycker att det är bra att man
            ser över verksamheterna och lägger förslag om nya inriktningar
            när så behövs. Men det finns anledning att ta upp några frågeställningar
            som jag anser är oklara eller som bör förtydligas något.
          </note>
          <note>
            För det första finns det en allmän tilltro till att omorganisering
            av myndigheter eller verk är lösningen på problem som uppkommit.
            Jag menar att det finns en alldeles för stor tilltro till de vinster
            en sammanslagning kan ge och en underskattning av de svårigheter
            som sammanslagningar alltid ger upphov till. Historien är full
            av sådana, inte bara inom den offentliga sektorn utan också när
            det gäller fusioner av privata företag. Inte sällan är det kulturella
            skillnader det handlar om.
          </note>
          <note>
            För det andra skapar alla omorganisationer en oro bland medarbetarna.
            Därför är det viktigt att de anställda som berörs görs delaktiga
            i processen och att det finns tillräckligt med tid till genomförandet.
          </note>
          <note>
            I detta fall finns det anledning att rikta kritik mot regeringens
            handlande, vilket också visar sig genom att avvecklingen av Glesbygdsverket
            har flyttats fram tre månader, vilket också är rimligt utifrån
            de förutsättningar som har givits.
          </note>
          <note>
            För det tredje måste regeringen vara mer tydlig när det gäller
            lokalisering av de statliga verken än vad som är fallet. Regeringen
            skriver att verksamheternas lokalisering i huvudsak bör vara densamma
            som i dag. Vad menar regeringen och utskottets majoritet med en
            sådan skrivning i huvudsak bör vara densamma som i dag? Det behövs
            ett förtydligande.
          </note>
          <note>
            Vi vet att Glesbygdsverket i dag är lokaliserat till Östersund.
            Nutek har kontor inte bara i Stockholm utan också i Arjeplog och
            Östersund. Det finns dessutom kontor med alla verksamheter som
            har anknytning till EU:s strukturfonder.
          </note>
          <note>
            ITPS finns i dag representerat vid sex utlandskontor och spelar
            en viktig roll i analysen av viktiga exportmarknader.
          </note>
          <note>
            Om regeringen menar allvar med sitt förslag är det viktigt att
            myndigheter faktiskt finns närvarande i hela landet och inte bara
            i Stockholm. Det är inte minst viktigt med en internationell närvaro.
          </note>
          <note>
            Avslutningsvis, fru talman! Om de nya myndigheterna ska lyckas
            fullgöra sitt nya uppdrag måste de ha ett tydligt medborgar- och
            företagarperspektiv som utgår från tillväxt i alla delar av Sverige,
            som dessutom är hållbar. Där borde regeringen ha varit tydligare
            i sina skrivningar.
          </note>
          <note>
            Jag yrkar bifall till reservation 1.
          </note>
          <note type="speaker">
            Anf. 47 PER BOLUND (mp):
          </note>
          <note>
            Fru talman! Jag vill börja med att yrka bifall till Miljöpartiets
            reservation nr 2.
          </note>
          <note>
            Det här ärendet rör hur samhället ska organiseras för att vi
            ska få en hållbar tillväxt i hela landet.
          </note>
          <note>
            Begreppet hållbar tillväxt kan behöva definieras. Jag vill definiera
            det som tillväxt som bidrar till en hållbar utveckling. Det innebär
            för mig att politiken ska bidra till att nuvarande och kommande
            generationer ska erbjudas sunda ekonomiska, sociala och ekologiska
            förhållanden, det vill säga att våra barn och barnbarn ska ha
            lika goda möjligheter att leva som i dag.
          </note>
          <note>
            Tittar man i Sveriges handlingsprogram för tillväxt och sysselsättning
            där regeringen redovisar sina ståndpunkter inom ramen för Lissabonstrategin
            till EU ser man att det i en av riktlinjerna för arbetet anges
            att hållbart användande av resurser och stärkande av samordningen
            mellan miljöpolitik och tillväxt är viktigt. Och i den förordning
            som gäller regionalt tillväxtarbete anges att det regionala tillväxtarbetet
            ska bedrivas så att man främjar en hållbar regional tillväxt.
          </note>
          <note>
            Enligt regeringens riktlinjer ska de regionala tillväxtprogrammen
            vara ett regionalt program för tillväxt och utveckling där mål
            som miljö och jämställdhet och integration ska beaktas i samtliga
            insatser.
          </note>
          <note>
            När man nu gör en sådan här reform är det kanske dags att analysera
            hur dessa vackra målsättningar följs upp i praktiken. Tyvärr visar
            det sig då att det finns stora brister i hur miljöarbetet bedrivs
            inom ramen för de här programmen.
          </note>
          <note>
            Riksrevisionen har i en rapport granskat den projektverksamhet
            som bedrivs inom den regionala utvecklingspolitiken. Man kom då
            fram till att miljöaspekter väldigt sällan prövas aktivt vid besluten
            och att det är väldigt få projekt som är inriktade på att förbättra
            miljön.
          </note>
          <note>
            För att komma till rätta med det här menar Riksrevisionen att
            man borde stämma av de ekologiska aspekterna av hållbar utveckling
            mot de nationella miljökvalitetsmål som finns, och man borde integrera
            miljöskyddskraven i utformningen av och i genomförandet av strukturfondernas
            insatser.
          </note>
          <note>
            Man säger att orsaken till att miljödimensionen är svagt integrerad
            i programmen är att miljömålen kommer in väldigt sent i beredningen
            av projektansökningar, och man har bristande kompetens i handläggningen
            av de här frågorna.
          </note>
          <note>
            Också Institutet för tillväxtpolitiska studier, ITPS, har gjort
            en utvärdering av de regionala tillväxtprogrammen. Där konstaterar
            man också att det finns stora svårigheter med att integrera hållbarhetsaspekter,
            eftersom det på regional nivå råder väldigt stor osäkerhet omkring
            hur hållbarhetsbegreppet ska kopplas till andra processer som
            då skapar ekonomisk tillväxt.
          </note>
          <note>
            Trots att det finns riktlinjer som anger att hållbarhetsdimensionen
            ska vara en del i den regionala tillväxt- och utvecklingspolitiken
            är det ofta väldigt oklart hur man ska göra det här i praktiken.
          </note>
          <note>
            Från Miljöpartiets sida anser vi att de två myndigheter som ska
            skapas för hållbar tillväxt i företag och ökad regional konkurrenskraft
            borde få i uppgift av regeringen att ge miljödimensionen av hållbar
            utveckling en mycket tyngre roll i Sveriges politik för regional
            utveckling och tillväxt. Vi beklagar att regeringen försitter
            den chans som ges.
          </note>
          <note>
            Naturvårdsverket har också gjort en rapport. Den heter Miljömålen
            i det regionala utvecklingsarbetet Synergier och målkonflikter
            . Där visar man att det finns tydliga konflikter mellan Sveriges
            miljömål och den politik som förs för regional utveckling. De
            består huvudsakligen i att man har satsningar som leder till ökat
            tryck på exploatering av mark och resurser och satsningar som
            ger ökade utsläpp från energi-, transport- och jordbrukssektorerna.
          </note>
          <note>
            Med anledning av det anser Naturvårdsverket att man i ett tidigt
            skede borde göra en analys av målkonflikterna och också titta
            på de synergier som finns mellan mål och åtgärder.
          </note>
          <note>
            Miljömålsrådet presenterade också nyligen en utvärdering av miljökvalitetsmålen
            och de delmål som finns. Den här utvärderingen bygger på underlagsrapporter
            från ett antal olika ansvariga myndigheter. Den här utredningen
            ger regeringen underkänt och visar att 9 av de 16 miljökvalitetsmål
            som finns inte kommer att kunna uppfyllas till år 2020. Bland
            de målen finns målet Begränsad klimatpåverkan.
          </note>
          <note>
            Miljömålsrådet anser att ansvar och befogenheter för miljömålen
            behöver stärkas och utvecklas just på regional nivå. Det kan vi
            bara instämma i från Miljöpartiets sida. Vi tycker därför att
            regeringen borde se över hur det regionala och lokala arbetet
            för att nå miljömålen kan förbättras.
          </note>
          <note>
            Trots att det i de här nämnda rapporterna visas på målkonflikter
            mellan den regionala tillväxtpolitiken och miljömålen och andra
            mål om hållbar utveckling diskuteras inte det här över huvud taget
            i regeringens proposition. Det ser vi som ett problem.
          </note>
          <note>
            I regeringens skrivelse om regional utveckling och tillväxt anges
            att den regionala utvecklingspolitiken ska inriktas mot att skapa
            tillväxt och en hållbar utveckling och en god servicenivå i alla
            delar av landet.
          </note>
          <note>
            Vi tycker att det är anmärkningsvärt att regeringen inte redovisar
            några som helst åtgärder för att införliva arbetet för en ekologiskt
            miljömässigt hållbar utveckling och tar med de utgångspunkter
            som finns i de 16 miljömålen i de nya myndigheternas verksamhet,
            de myndigheter som man nu vill skapa.
          </note>
          <note>
            Vi tycker självklart att regeringen borde ta ett större ansvar
            och ta hänsyn till de brister som tidigare utredningar har visat
            just när det gäller miljöhänsyn i arbetet. Därför anser vi att
            regeringen nu borde sätta upp tydliga målformuleringar i regleringsbreven
            som anger hur den ekologiska aspekten av hållbar utveckling ska
            integreras i de här myndigheternas verksamhet både när det gäller
            den löpande verksamheten och i utvärderingsarbetet. Och tydliga
            krav måste ställas på att den ekologiska dimensionen för hållbar
            utveckling aktivt ska prövas i varje ärende och i ett tidigt skede,
            eftersom utredningarna mycket tydligt har visat på att så inte
            sker i dag.
          </note>
          <note>
            Fru talman! Jag vill också lyfta upp en annan fråga. Den rör
            utbudet av service och handel runt om i landet. Vi tycker att
            ett varierat utbud av service och handel är en grundläggande förutsättning
            när det gäller en orts förmåga att locka till sig investeringar
            och arbetskraft.
          </note>
          <note>
            Nu ser vi en utveckling där kommersiell service och handel i
            Sverige mer och mer går mot en bilorienterad dagligvaruhandel,
            och fler och fler externa handelscentrum etableras utanför tätorternas
            stadskärnor. Det är en snabb trend mot att mindre butiker i förorter
            och i stadskärnor och på landsbygden tvingas lägga ned sin verksamhet.
          </note>
          <note>
            Det här ser vi som en väldigt oroande utveckling som har flera
            negativa konsekvenser, inte minst ur miljösynpunkt.
          </note>
          <note>
            Det finns en studie från Chalmers om effekter av ökad etablering
            av externa handelscentrum som visar att externhandel på kort tid
            har lett till en ökad bilanvändning vid matinköp, och det sker
            på bekostnad av cykling och gående.
          </note>
          <note>
            Den här studien visar att koldioxidutsläppen för dem som bytt
            från närbutik till extern stormarknad ökar med mellan 200 och
            1 100 procent. Man konstaterar också att ökningen av biltrafiken,
            som en ökad externhandel ger upphov till, kommer i konflikt med
            flera av Sveriges miljömål, bland annat Begränsad klimatpåverkan,
            Frisk luft, Bara naturlig försurning, Ingen övergödning samt God
            bebyggd miljö.
          </note>
          <note>
            Genom att försämra miljön, öka transportbehovet och utarma variationen
            i den bebyggda miljön motverkar en ökad externhandel en uppfyllelse
            av alla de här miljömålen.
          </note>
          <note>
            Enligt SOU-utredningen Bilen, biffen och bostaden fanns det 320
            externa köpcentrum 2005 som tillsammans stod för en tredjedel
            av all detaljhandelsförsäljning i Sverige. Utredningen visade
            också att 59 av landets kommuner hade planer på att etablera en
            ny externhandel eller utöka befintliga anläggningar.
          </note>
          <note>
            Siffror från Glesbygdsverket visar att 300 mindre orter förlorade
            sina sista livsmedelsbutiker under perioden 19962001, alltså bara
            under en femårsperiod, just på grund av ökad extern handel. Den
            här utvecklingen slår självklart mest mot de icke bilburna, de
            äldre, de sjuka och handikappade som har svårt att transportera
            sig långa sträckor.
          </note>
          <note>
            Med anledning av detta krävde Glesbygdsverket redan 2002 en utredning
            kring möjligheten att införa ett tillfälligt stopp för större
            handelsetableringar utanför tätorter. Sverige är det enda land
            i Norden som inte har någon central reglering av utbyggnaden av
            externhandeln. Det ser vi som ett stort problem och också som
            ett hot mot en hållbar utveckling och tillväxt runt om i landet.
          </note>
          <note>
            Vi anser därför att regeringen måste ge de två myndigheterna
            för hållbar tillväxt i företag och ökad regional konkurrenskraft
            ett ansvar för att minska nyetableringen av externa köpcentrum
            och den negativa effekt på miljö och kommersiell service som det
            här ger upphov till i gles- och landsbygd.
          </note>
          <note>
            Regeringen skriver i sin proposition att den nya myndigheten
            för hållbar tillväxt i företag och ökad regional konkurrenskraft
            borde verka för fler och växande företag i alla delar av landet.
            Den nya myndigheten ska enligt förslaget i propositionen ansvara
            för frågor om kommersiell service som Konsumentverket ansvarar
            för i dag och offentlig service som Glesbygdsverket i dag ansvarar
            för.
          </note>
          <note>
            Vi anser med det som jag har nämnt att regeringen också borde
            ge de nya myndigheterna i uppdrag att tillförsäkra att dessa funktioner
            även fortsättningsvis kommer att finnas, att fortlevnaden av redan
            etablerade företag i framför allt lands- och glesbygd ska fortsätta
            att gynnas och att se till att nyetableringen av externhandel
            inte bidrar till att konkurrera ut mindre, lokala företag.
          </note>
          <note>
            Om miljömålen ska kunna nås måste varje beslut i denna kammare
            genomsyras av miljöhänsyn. Så är tyvärr inte fallet med detta
            förslag.
          </note>
          <note type="speaker">
            Anf. 48 KARIN PILSÄTER (fp):
          </note>
          <note>
            Fru talman! Ny förvaltningsstruktur inom näringspolitiken och
            den regionala tillväxtpolitiken det kanske inte låter som den
            allra sexigaste politiska frågan, och det är inte så väldigt ofta
            myndighetsstrukturer över huvud taget har en så central roll i
            den politiska debatten som i dag dock inte i detta betänkande
            utan i det som kommer efter, om Försvarets radioanstalt.
          </note>
          <note>
            Icke desto mindre och förty tror jag att det här är en viktig
            delfråga i närings- och tillväxtpolitikens framgång. Om vi kan
            få en förbättring i de myndigheters verksamhet som är satta att
            genomföra näringspolitiken och den regionala tillväxtpolitiken
            och att utvärdera och komma med förslag till förbättringar kan
            också politiken i sig bli effektivare med den här nya strukturen,
            där man samordnar näraliggande verksamheter som i dag är spridda
            på flera olika myndigheter. Det hoppas jag ska kunna bli ett bättre,
            effektivare och slagkraftigare verkställande av de beslut som
            vi tar här och ge oss ett bättre beslutsunderlag för kommande
            förändringar och förbättringar.
          </note>
          <note>
            Som har framgått av diskussionen är hela utskottet överens om
            att det här är en bra lösning, så de frågeställningar vi är oense
            om är i sammanhanget förhållandevis små, även om de naturligtvis
            tenderar att vara det som debatten fokuserar på.
          </note>
          <note>
            Jag vill bara passa på tillfället att understryka att jag är
            glad att vi i själva huvudfrågan är helt överens: Det kan bli
            förstärkningar och förbättringar av både politikens genomförande
            när det gäller regionalpolitiken och den allmänna tillväxtpolitiken,
            vi kan framöver få beslutsunderlag som gör att vi i stället för
            att bita oss fast i metoder som vi tror är bra hela tiden kan
            se till att vi har det bästa resultatet för ögonen.
          </note>
          <note>
            Jag tänker bara kort kommentera några frågor som vi åtminstone
            till synes är lite oense om. Jag tror att den oenigheten ganska
            kraftigt överdrivs.
          </note>
          <note>
            När det gäller den första frågan om lokalisering kan det inte
            vara lokaliseringen av myndigheterna i sig som är det centrala
            utan den verksamhet som bedrivs. Inte heller antalet anställda
            kan vara någon huvudfråga. Den regionala tillväxten kan inte i
            sig baseras på de anställda i myndigheten, utan resultatet av
            de åtgärder man genomför måste vara det som är centralt för den
            regionala tillväxten.
          </note>
          <note>
            Med det sagt vill jag återigen klargöra det som står i propositionen
            och i utskottsbetänkandet, nämligen att verksamheterna i huvudsak
            ska vara lokaliserade som de är i dag. De är utspridda på sammanlagt
            ett gan-ska stort antal orter, men i huvudsak är det Stockholm
            och Östersund. Det sägs både i propositionen och betonas av utskottet
            att det i huvudsak ska vara detsamma i framtiden. Det är helt
            klara uppdrag till dem som ska genomföra förändringen.
          </note>
          <note>
            Man kan förstås inte på millimetern exakt säga att det ska vara
            precis likadant. Även andra sakfrågor måste kunna vägas in, exempelvis
            hur verksamheterna som finns i Konsumentverket och annat bäst
            kan samordnas. Reservationerna på dessa punkter tar alltså inte
            sikte på något annat än det som redan står i beslutet, så det
            föreligger i sak ingen oenighet.
          </note>
          <note>
            Den andra frågeställningen som finns i reservationen och som
            förs fram i en motion av Socialdemokraterna är att man är orolig
            för utvärderingsmyndighetens självständighet när det nu sägs ut
            att man i huvudsak ska arbeta på regeringens uppdrag.
          </note>
          <note>
            För det första är det ganska självklart att myndigheter arbetar
            på regeringens uppdrag. Men det är också ganska viktigt att man
            har klart för sig att det måste vara regeringens och riksdagens
            behov av utvärdering av vissa områden som i huvudsak ska styra
            så att vi får de beslutsunderlag som vi uppfattar att vi behöver.
          </note>
          <note>
            Detta betyder inte att myndigheten ska vara okritisk i sina granskningar
            och utvärderingar av sakfrågorna men väl att det i huvudsak ska
            vara så att man får underlag på de områden som man behöver.
          </note>
          <note>
            Vi har också Riksrevisionen som på väldigt många av dessa områden
            förser näringsutskottet med utvärderingar och analyser. De arbetar
            helt och hållet självständigt, och där har vi alltså ingen möjlighet
            att göra några beställningar på det vi själva uppskattar att vi
            skulle behöva ett bättre beslutsunderlag på. Detta är ytterligare
            ett skäl för att utvärderingsmyndigheten, vad den nu kommer att
            få för roligare namn sedan, måste kunna arbeta i huvudsak efter
            de beställningar vi gör.
          </note>
          <note>
            Men jag vill betona att det är väldigt viktigt med en tydlig
            balans i bland annat detaljeringsgraden i regleringsbrev och annat
            så att myndigheten kan analysera och utvärdera också utifrån sin
            egen kompetens vad man ser för behov. Annars är det ingen mening.
          </note>
          <note>
            Att granskningen ska vara kritisk är en självklarhet, annars
            är den meningslös. Varför ska man över huvud taget bekosta utredningar
            om de inte ska klargöra om det man lägger pengarna på är bra eller
            dåligt?
          </note>
          <note>
            Den tredje, som jag menar, lite imaginära oenigheten gäller utlandsverksamheten.
            Där har Statskontoret gjort en utvärdering, och i samband med
            att den här propositionen skrevs kändes det inte helt klart exakt
            hur man skulle gå vidare med den frågan som ju också har bäring
            på andra myndigheters utlandsverksamhet, till exempel Invest in
            Sweden, Vinnova och mycket annan verksamhet som bedrivs.
          </note>
          <note>
            Den frågan löses alltså inte ut här, men att därmed säga att
            man är väldigt orolig för att den ska läggas ned tycker jag är
            att gå alldeles för långt i sin oro. Utskottet understryker också
            för säkerhets skull, vill jag påpeka, betydelsen av att denna
            internationella omvärldsbevakning bedrivs med fokus på policyspaning.
          </note>
          <note>
            Däremot är det inte ITPS omvärldsbevakare som har till uppgift,
            vilket antyds i reservationen, att stödja företagsetablering och
            utlandsinvesteringar i Sverige. Det är möjligt att man kan förstärka
            och förbättra samordningen däremellan så att vi kan få ut mer
            effekt.
          </note>
          <note>
            Till sist vill jag bara säga några få ord när det gäller regionalpolitikens
            innehåll och de frågor som framför allt Per Bolund tar upp. De
            regionalpolitiska medlen och metoderna är givetvis väldigt viktiga
            frågor, inklusive hur man på bästa sätt ska integrera miljömålen
            tydligare i den här utvecklingspolitiken. Men det är ingenting
            som vi tar ställning för i samband med att man tar ställning för
            en myndighetsstruktur, utan det handlar om regionalpolitikens
            mål och medel, som behandlas vid ett annat tillfälle.
          </note>
          <note>
            Med det lämnar jag den frågan därhän i dagens debatt och yrkar
            bifall till utskottets förslag.
          </note>
          <note type="speaker">
            Anf. 49 KENT PERSSON (v) replik:
          </note>
          <note>
            Fru talman! Karin Pilsäter säger att lokaliseringen av statliga
            myndigheter inte är huvudsaken. Samtidigt skriver ni i betänkandet
            att en god tillgång till kommersiell och offentlig service för
            medborgare och företag är viktig för att regionen ska kunna utvecklas.
            Jag delar den uppfattningen. Jag vet hur viktigt det är med statlig
            närvaro i landsbygdskommunerna. Man får inte heller underskatta
            betydelsen av den statliga närvaron när vi pratar om lokalisering.
          </note>
          <note>
            Vi kan titta på effekterna av den politik som förs i dag där
            vi har en centralisering av skattekontoren, Försäkringskassan
            och Arbetsförmedlingen från landsbygdskommuner till regionala
            centrum. Det skapar en oro i de kommuner som får en försämrad
            service. Det skapas en oro dels hos befolkningen, dels hos företagen.
            Det här sänder nämligen en väldigt tydlig signal att staten inte
            är intresserad av att utveckla den här delen. Vi är inte intresserade
            av att närvara i de här delarna. Jag vet det. Jag kommer själv
            från en kommun som har varit med om statligt undandragande av
            statlig service under en rad år, inte bara under de här borgerliga
            åren. Det sänder inte positiva signaler.
          </note>
          <note>
            Därför blir jag väldigt orolig när Karin Pilsäter är så tydlig
            med att säga att det inte är huvudsaken var de här finns lokaliserade
            samtidigt som ni säger i betänkandet att det är viktigt att man
            finns över hela landet och verkar där också. Det vore på sin plats
            med ett förtydligande från Karin Pilsäter.
          </note>
          <note type="speaker">
            Anf. 50 KARIN PILSÄTER (fp) replik:
          </note>
          <note>
            Fru talman! Jag vet inte hur tydlig jag ska vara. Det låter väldigt
            konstigt för mig. Är det viktigare för Vänsterpartiet var de här
            myndigheterna är lokaliserade än vilken verksamhet de bedriver?
            Det låter väldigt konstigt. Inte är det väl genom besök på utvärderingsmyndigheten
            som vi formar politiken. Det är klart att vi kan åka dit någon
            gång på ett besök, men det är inte huvudsaken var själva kontoret
            ligger, utan det är vad som står i rapporterna som är det viktiga.
          </note>
          <note>
            Nutek har åtta programkontor för de regionala partnerskapen och
            strukturfondspengarna. Det finns ingen helst plan på att förändra
            det på grund av detta. Om det sedan, av något annat skäl i något
            annat sammanhang, skulle finnas någon anledning att ompröva de
            lokaliseringarna kan jag absolut inte svara på i dag. Det kanske
            kommer upp i samband med att man utvärderar hur den här modellen
            fungerar inom några år. Det kan jag inte svara på, men det har
            ingenting att göra med den här förändrade myndighetsstrukturen.
          </note>
          <note>
            Det är klart och tydligt uttalat, både från regeringen i propositionen
            och från utskottet i betänkandet, att det i huvudsak ska vara
            lokaliserat som det är i dag och arbetstillfällena på myndigheterna
            i huvudsak ska ligga där de ligger. Men sedan är det alldeles
            uppenbart att det kan bli någon typ av liten förändring i och
            med att man slår ihop verksamheter från flera olika myndigheter
            eftersom meningen är de ska samordnas. I huvudsak ska det vara
            som i dag, men poängen är inte att vare sig genomförandemyndigheten
            eller utvärderingsmyndigheten i huvudsak ge-nom lokal närvaro
            på väldigt många ställen ska ha en direktrelation med allmänheten
            eller företagen. Det finns en skillnad när det gäller programkontoren.
          </note>
          <note type="speaker">
            Anf. 51 KENT PERSSON (v) replik:
          </note>
          <note>
            Fru talman! Jag har ingenting alls emot att det blir en omorganisation.
            När världen förändras bör också myndigheter förändras i takt med
            den, och nya utmaningar uppstår också.
          </note>
          <note>
            Men det här sänder signaler. Vi har sett att den statliga närvaron
            ute i landsbygdskommunerna har minskat och minskar fortfarande
            under den här mandatperioden, och det ganska rejält. Karin Pilsäter
            medger att det kan bli förändringar. Det är inte uteslutet. Då
            är jag givetvis intresserad av vilken typ av förändringar det
            här kommer att medföra i framtiden.
          </note>
          <note>
            Det som irriterar mig väldigt mycket är att man inte förstår
            vilken betydelse för självkänslan den statliga servicen och den
            statliga närvaron har ute i landsorten. Det handlar om hur man
            upplever statens syn på och tilltro till landsortskommunerna.
            Försvinner detta därifrån och det gäller inte bara dem som jag
            har räknat upp, utan polisen är också ett exempel på det som lämnar
            väldigt mycket övrigt att önska sänder det signaler som gör att
            företagare och människor funderar över om de ska bo och verka
            där eller om man ska dra sig till andra orter där det finns en
            basal statlig service. Det är anledningen till min oro.
          </note>
          <note type="speaker">
            Anf. 52 KARIN PILSÄTER (fp) replik:
          </note>
          <note>
            Fru talman! Jag kan förstå att det uppstår oro i Östersund och
            Arjeplog eftersom det sprids oro, men den står bara oppositionen
            för. Jag kan stilla den. Det finns ingen som helst anledning till
            oro. Det är klart och tydligt utsatt att i de två kommunerna,
            Östersund och Arjeplog, som verksamheten bedrivs i dag ska den
            i huvudsak fortsätta att bedrivas. Den kommer inte att bedrivas
            på exakt samma sätt som nu, för det är ju själva poängen med att
            vi ska förändra myndighetsstrukturen, men i samma omfattning.
          </note>
          <note>
            Några andra kommuner kanske inte kan påräkna lokala Nutekkontor
            och närvaro från den här myndigheten. Men jag tror inte att vi
            ska blanda ihop det med den verksamhet som bedrivs av sådana myndigheter
            som till exempel polisen och tingsrätter och annat där det verkligen
            handlar om att man har en direktkontakt med myndigheten i sig
            för den verksamhet man bedriver. Det som Nutek, den kommande genomförandemyndigheten
            och utvärderingsmyndigheten gör på sina centrala kontor är inte
            verksamhet som är direktriktad till företagen, utan den bedrivs
            i annan ordning.
          </note>
          <note>
            Den enda oro jag känner i det här läget är att folk blir oroliga
            av att oppositionen försöker blåsa upp något som inte finns här.
            Man ska utvärdera och förstärka myndigheternas effektivitet, men
            det innebär inte att man till exempel lägger ned i Östersund.
            Det är absolut inte aktuellt.
          </note>
          <note type="speaker">
            Anf. 53 KRISTER ÖRNFJÄDER (s) replik:
          </note>
          <note>
            Fru talman! Jag vill till att börja med tacka för att Karin Pilsäter
            verkligen försökte att ge svar på de eventuella synpunkter som
            vi har som är avvikande från det som vi har varit överens om.
            Men det hänger fortfarande lite grann i luften.
          </note>
          <note>
            Jag vill till att börja med dementera att vi skulle ha börjat
            att underblåsa en oro för att det skulle ske förändringar i myndigheterna.
            Det var så att regeringen skrev en proposition där man har förutsatt
            att det kommer att ske förändringar. Utifrån det har exempelvis
            de som arbetar på de myndigheterna hört av sig till oss. Företrädare
            för kommuner och regioner där man i dag har en etablering har
            också hört av sig till oss och undrat om detta kommer att innebära
            att man kommer att flytta därifrån. Vi har då sagt att vi kommer
            att ta upp den frågan och har gjort det på det här sättet. Vi
            tycker att regering och, i det här fallet, riksdag ska bli så
            tydlig som det bara går och säga: Nej, vi ska inte flytta ifrån
            de platser där vi har etablerat oss med anledning av exempelvis
            det försvarspolitiska beslutet.
          </note>
          <note>
            Jag tror inte att man kan bli tydlig nog, inte förrän allting
            är färdigt och man vet var man har landat någonstans. Jag uppfattar
            att Karin Pilsäter sade att man inte kommer att flytta från exempelvis
            Östersund. Jag tolkar det så att man inte kommer att centralisera
            statliga arbetstillfällen med anledning av det här beslutet. Är
            det rätt uppfattat?
          </note>
          <note type="speaker">
            Anf. 54 KARIN PILSÄTER (fp) replik:
          </note>
          <note>
            Fru talman! Jag tror att Krister Örnfjäder verkligen träffar
            huvudet på spiken när han säger att man inte kan vara tydlig nog
            förrän allting är klart. Innan den nya skylten hängs upp i porten
            kommer det naturligtvis att finnas en oro kvar. Det gör det alltid
            i samband med omorganisationer.
          </note>
          <note>
            Därför är det också viktigt att man inte underblåser den oron.
            Jag kan inte säga mer än det jag säger här och det som står i
            de olika texterna. Det ska i huvudsak vara som det är i dag, och
            det betyder att det ska vara verksamhet på de orterna.
          </note>
          <note>
            Jag förmodar att det då inte blir tal om nya orter. Det ligger
            nog inte i korten att man ska splittra upp verksamheten på fler
            ställen. Därmed kommer det inte heller att handla om några direkta
            förändringar. Det är klart att det blir någon förändring. Hela
            omorganisationen bygger på att det blir en viss förändring. Därför
            kan vi inte skriva att det ska vara exakt som i dag, eftersom
            det då inte blir någon ny myndighetsstruktur.
          </note>
          <note>
            Det står klart och tydligt utsagt om orterna att det ska vara
            Östersund och Arjeplog, och så finns det verksamhet i Stockholm.
            Såvitt jag kan bedöma finns det inte någonting som talar för att
            det alls skulle påverkas av omorganisationen. De regionala programkontoren
            är en ganska avgränsad verksamhet som har med strukturfondspengarna
            att göra.
          </note>
          <note>
            Jag kan passa på att säga att det från början var meningen att
            det skulle kunna träda i kraft och att man skulle kunna hänga
            upp skylten den 1 januari. Men under arbetets gång har man kanske
            insett att det är lite för överoptimistiskt.
          </note>
          <note>
            Det är viktigt att man får sådana förändringar på plats hyggligt
            snabbt, bland annat därför att det är oroande för personalen.
            Det gör att verksamheten i sig går ned granska kraftigt. Därför
            vill vi inte att processen ska ta för lång tid.
          </note>
          <note type="speaker">
            Anf. 55 KRISTER ÖRNFJÄDER (s) replik:
          </note>
          <note>
            Fru talman! Jag hoppas att vi är överens och gör samma utvärdering
            av det som kommer att stå i materialet.
          </note>
          <note>
            Jag vill nu byta område och gå över till de andra sakerna. Det
            handlar om myndighetens självständighet, ITPS och att det kopplas
            närmare till regeringen.
          </note>
          <note>
            Vi vill att man även i framtiden ska kunna göra de tillväxtpolitiska
            utvärderingarna. Vi vill inte att det ska hämmas av att man är
            för nära den som gett uppdraget för att man ska kunna göra en
            utvärdering, utan att man har ett avstånd mellan myndigheten och
            uppdragsgivaren. Det är anledningen till att vi har skrivningen.
          </note>
          <note>
            Det är jättebra med Riksrevisionen. Men om man tittar på det
            material som ITPS skickar till oss och jag förutsätter att vi
            alla får det ser man att de är väldigt ambitiösa och tar fram
            ett väldigt bra material.
          </note>
          <note>
            Jag kan inte se att Riksrevisionen kan i samma utsträckning göra
            det arbete riktat speciellt mot dessa områden som ITPS gör. Riksrevisionen
            i all ära, men jag tror inte att den kan ersätta ITPS utvärderingar.
            Jag hoppas att inte samarbetet och närheten blir så stora att
            det hämmar utvärderingsfasen.
          </note>
          <note>
            Vi har en farhåga för att man ska lägga ned ITPS kontor utomlands.
            Det har vi med anledning av vi redan nu ser att man samverkar
            på många olika områden. Plockar man bort olika bitar ur detta
            är risken att det blir ett sämre resultat.
          </note>
          <note>
            På några av de ställen där man har samverkan har man själv uttryckt
            den oron för ett sämre resultat. Därför vill vi försäkra oss om
            att det inte blir verklighet. Vi vill ha så stor närvaro som möjligt
            ute i världen för att få ett så bra underlag och en så bra konkurrenssituation
            som möjligt.
          </note>
          <note type="speaker">
            Anf. 56 KARIN PILSÄTER (fp) replik:
          </note>
          <note>
            Fru talman! Det är viktigt som du säger att myndigheten har en
            självständighet i den bemärkelsen att man kan gå på djupet i frågorna
            och att man också känner att man inte bara har en rätt utan också
            en skyldighet att leverera sådana resultat som inte alltid talar
            till den förda politikens fördel. Vi har självständiga myndigheter.
            Det är själva poängen. Annars är det ingen mening att ha en separat
            utvärderingsmyndighet på det här området. Det är självklart.
          </note>
          <note>
            När det gäller utformning av regleringsbrev och sådana saker
            är det viktigt att vi framöver ser till att hålla koll på det
            sätt det blir utformat. Det handlar om att man å ena sidan ska
            kunna göra beställningar på bredare områden som behöver belysas
            men å andra sidan att myndigheten har en självständighet i former
            för genomförandet och avlevererandet av resultat. Det är självklart.
          </note>
          <note>
            Det är inte det enda sätt som vi kan få initierade utvärderingar
            och sådant. Det finns också väldigt mycket forskning som bedrivs
            på helt andra ställen som inte är en statlig utvärderingsmyndighet.
            Det kan vi också ha en väldigt stor nytta av. Allt det tillsammans
            kan ge ett bra beslutsunderlag.
          </note>
          <note>
            Riksrevisionens granskningar kan också vara sådant som ger oss
            anledning att beställa fördjupade granskningar och utvärderingar
            av olika områden där man pekar på brister men inte alltid kan
            tala om hur man till exempel borde göra i stället. Jag ser inte
            att det i sak föreligger någon oenighet. Men det är viktigt hur
            regleringsbreven sedan utformas.
          </note>
          <note>
            Utlandskontoren är en frågeställning som vi får hantera lite
            längre framöver. Jag håller med Krister Örnfjäder om att det är
            viktigt.
          </note>
          <note type="speaker">
            Anf. 57 PER BOLUND (mp) replik:
          </note>
          <note>
            Fru talman! Karin Pilsäter säger i sitt anförande att vad myndigheterna
            ska göra skulle ligga utanför dagens debatt och inte ha att göra
            med myndighetsstrukturen. Det förvånar mig något.
          </note>
          <note>
            I de handlingar vi har står det väldigt tydligt vad myndigheterna
            ska göra, vad de ska ha ansvar för och hur de ska arbeta, och
            så vidare. Då borde aspekterna när det gäller miljöambitioner
            väldigt mycket vara en del av dagens debatt och också ingå i arbetet.
          </note>
          <note>
            Riksrevisionen, Naturvårdsverket, ITPS och Miljömålsrådet konstaterar
            att hållbarhetsdelen av hållbar tillväxt inte alls fungerar och
            att det uppenbarligen finns brister i hur det har fungerat hittills.
            Det är beklagansvärt att regeringspartierna inte nu tar chansen
            att tydliggöra för de nya myndigheter som ska bildas att miljömålsarbetet
            är prioriterat, att hållbarhetsdelen av en hållbar tillväxt är
            ett prioriterat område och att man måste arbeta på ett mer strukturerat
            sätt med det.
          </note>
          <note>
            Tyvärr måste jag nu konstatera att om man inte vidtar några åtgärder
            vilket inte ingår i propositionen eller i utskottets betänkande
            måste det tolkas som att man går ifrån ambitionen att ta med miljöambitioner
            i besluten om de regionala tillväxtprogrammen. Man går ifrån att
            ha ett miljömålstänkande även i regionalpolitiken.
          </note>
          <note>
            Det är uppenbart att det inte fungerar i dag, och man tänker
            inte vidta några åtgärder för att förändra det och stärka miljömålsarbetet.
            Ska jag tolka det som att regeringen och regeringspartierna nu
            säger att det helt enkelt inte är viktigt och inte prioriterat?
          </note>
          <note type="speaker">
            Anf. 58 KARIN PILSÄTER (fp) replik:
          </note>
          <note>
            Fru talman! Det är klart att myndigheternas övergripande ansvarsområden
            finns angivna här. Det är precis som Per Bolund säger att det
            står om hållbar tillväxt. Vi vet att det är ett begrepp som innefattar
            att man ska se till att miljömålen också nås.
          </note>
          <note>
            Att vi inte tar in en närmare definition av politikens innehåll
            är inte samma sak som att vi säger att vi går ifrån det. Det är
            inte här som vi tar ställning till politikens innehåll och hur
            redskapen ska vara utformade.
          </note>
          <note>
            Det är självklart det övergripande uppdraget som slås fast här
            och vad respektive myndighet ska ha för övergripande uppdrag.
            De frågeställningar som Per Bolund efterlyser här ingår i begreppet
            hållbar tillväxt.
          </note>
          <note>
            De brister som kan finnas och de eventuella oenigheter som vi
            säkert kan ha om exakt hur det ska inkorporeras på ett bättre
            sätt än i dag hopps jag att vi har anledning att återkomma till
            i höst när vi diskuterar den regionala utvecklingspolitikens innehåll.
          </note>
          <note type="speaker">
            Anf. 59 PER BOLUND (mp) replik:
          </note>
          <note>
            Fru talman! Det är beklagligt att det i utvärdering efter utvärdering
            har visat sig att miljöarbetet inte har fungerat på det sätt som
            är tänkt. Regeringen ger ett uppdrag att miljömålen och andra
            hållbarhetsmål ska ingå som en integrerad del i tillväxtprogrammen
            i den regionala politiken. När det är så uppenbart att det inte
            fungerar borde det rimligtvis komma någon form av hänvisning till
            det.
          </note>
          <note>
            När man nu gör om myndighetsstrukturen borde man se över det
            och se till att det fungerar bättre. Men ingen sådan hänvisning
            kommer i pro-positionen eller i betänkandet. Det måste jag verkligen
            beklaga. Tvärtom gör utskottet ett ställningstagande. Det säger
            att det inte finns något skäl för riksdagen att uttala att de
            nya myndigheterna ska verka mot nyetablering av externa köpcentrum.
          </note>
          <note>
            Man är villig att göra ett ställningstagande när det gäller miljödelen,
            och det är att man inte ska göra någonting. Det visar på att man
            hade haft möjligheten att tydligt deklarera att hållbarhetsdelen
            av en hållbar utveckling, miljödelen av utvecklingspolitiken och
            den regionala politiken skulle ha kunnat få en större del. Men
            man väljer aktivt att inte göra det. Man väljer dessutom att uttala
            att myndigheterna absolut inte ska ha något uppdrag att verka
            för breddad service i glesbygdsområden och minskad etablering
            av externa köpcentrum som de facto minskar tillgången till service
            i glesbygdsområden. Glesbygdsverket har tydligt visat och påpekat
            detta och också sagt att man gärna skulle vilja ha ett sådant
            uppdrag.
          </note>
          <note>
            Jag kan bara än en gång beklaga att man från utskottsmajoritetens
            sida väljer att inte försöka förstärka miljödelen av regional
            tillväxtpolitik och tillväxtprogram. Det visar på en oroande tendens
            att man inte prioriterar miljöarbetet. Det är väl också därför
            som miljömålen inte kommer att nås under denna regering.
          </note>
          <note type="speaker">
            Anf. 60 KARIN PILSÄTER (fp) replik:
          </note>
          <note>
            Fru talman! När det gäller de övriga förslagen som Miljöpartiet
            för fram angående den regionala utvecklingspolitikens innehåll
            är det sådant som vi kan behandla när vi diskuterar hur politiken
            ska vara utformad. Det förutsätter jag eftersom den här kritiken
            har kommit fram.
          </note>
          <note>
            Ett skäl för att göra omorganisationen är att verksamheten ska
            kunna bedrivas effektivare. Det betyder inte alltid med färre
            anställda, utan det kan betyda och betyder i detta sammanhang
            med högre grad av måluppfyllelse.
          </note>
          <note>
            Däremot är förslaget ni har om att man ska få i uppdrag att motverka
            nyetableringar en specifik sakfråga som majoriteten kanske fann
            en annan anledning än de övriga att kommentera på det sättet.
          </note>
          <note type="speaker">
            Anf. 61 MARIA PLASS (m):
          </note>
          <note>
            Fru talman! Vi diskuterar i dag en proposition som handlar om
            hur myndighetsstrukturen kan bli tydligare och effektivare. Inriktningen
            är att utbytet av de resurser som anslås ska öka och att de totala
            utgifterna ska minska. Regeringens bedömning är att det leder
            till positiva effekter genom att gles- och landsbygdsfrågor i
            större utsträckning integreras i en ny och tydligare myndighetsstruktur
            för nationell och regional konkurrenskraft.
          </note>
          <note>
            I den proposition som vi diskuterar föreslås att Glesbygdsverket
            avvecklas och att verksamheterna vid Nutek, Glesbygdsverket, ITPS
            och en del av Konsumentverkets verksamhet sammanförs i två nya
            myndigheter.
          </note>
          <note>
            En ny myndighet för hållbar tillväxt i företag och regional konkurrenskraft,
            den så kallade Genomförandemyndigheten, ska ha till ansvar att
            främja entreprenörskraft och ökad regional utvecklingskraft i
            alla delar av landet, det vill säga såväl på lands- och glesbygd
            som i städer.
          </note>
          <note>
            Den andra myndigheten som ska arbeta med tillväxtpolitiska utvärderingar
            och analyser, den så kallade Utvärderingsmyndigheten, ska ha till
            uppgift att utvärdera åtgärder och analysera förutsättningar som
            har betydelse för en hållbar tillväxt i hela landet. Myndigheten
            ska också vara regeringens stöd för tillväxtpolitiska utvärderingar
            och analyser.
          </note>
          <note>
            Det är angeläget att de nya myndigheterna upphandlar expertis
            från andra aktörer, främst privata. Genom upphandling finns förutsättningar
            att uppnå en effektivitet och flexibilitet som en verksamhet i
            egen regi inte tillåter. Användandet av andra aktörer kan också
            i sig vara ett medel för att stimulera företagandet.
          </note>
          <note>
            Mot förslagen i propositionen uttrycker Socialdemokraterna inte
            helt oväntat en viss oro. Den första oron avser den utlandsbaserade
            omvärldsbevakningen som i dag görs av ITPS. Den omprövning regeringen
            vill göra av verksamheten är mycket beroende på den kritik som
            Statskontoret har framfört.
          </note>
          <note>
            Socialdemokraterna verkar genast dra slutsatsen att kontoren
            ska läggas ned. En översyn av hur vi på ett effektivt sätt använder
            våra kontor och får bäst nytta för varje insatt krona borde välkomnas.
            Kontoren ska inte finnas bara för att finnas utan för att täcka
            ett behov. Man bör också se över om detta behov redan tillfredsställs
            på ett annat alternativt sätt.
          </note>
          <note>
            Den andra oron som Socialdemokraterna framför gäller att den
            så kallade Utvärderingsmyndigheten inte ska arbeta tillräckligt
            självständigt gentemot regeringen. Bägge myndigheterna kommer
            att vara självständiga gentemot regeringen, helt i enlighet med
            det som gäller för myndigheter i Sverige.
          </note>
          <note>
            Utvärderingsmyndigheten kommer att ledas av en myndighetschef.
            Myndigheten ska i huvudsak arbeta på uppdrag av regeringen. Man
            ska också kunna utföra uppdrag åt, och därmed också stödja, närliggande
            centrala myndigheter med uppdrag inom tillväxtpolitiken.
          </note>
          <note>
            Diskussionen har gällt om man ska ha en styrelse eller inte.
            Orsaken till att inte ha en styrelse är verksamhetens omfattning
            och att myndigheten inte har någon myndighetsutövning.
          </note>
          <note>
            Genomförandemyndigheten kommer att ledas av en styrelse. Myndigheten
            kommer att ha myndighetsutövning. I syfte att göra verksamheten
            mer effektiv ska myndigheten i ökad omfattning upphandla tjänster
            från andra aktörer. Genom vidgade möjligheter till upphandling
            kan andra aktörers expertis och effektivitet i högre grad utnyttjas.
          </note>
          <note>
            Den tredje oron som Socialdemokraterna tar upp är lokaliseringen
            detta trots att det både i kommittédirektiven och i propositionen
            poängteras att verksamhetens lokalisering i huvudsak ska vara
            som i dag. Utvärderingsmyndigheten ska ha sitt huvudkontor i Östersund.
            Genomförandemyndigheten ska ha sitt huvudkontor i Stockholm.
          </note>
          <note>
            Även Miljöpartiet reagerar och talar om den ekologiska dimensionen,
            hållbar utveckling och Sveriges 16 miljömål i de nya myndigheterna.
            Regeringen har redan tidigare utsett ansvariga myndigheter för
            vart och ett av de 16 miljömålen, till exempel Naturvårdsverket,
            som arbetar med tio av de 16 målen, Kemikalieinspektionen, Jordbruksverket
            och så vidare.
          </note>
          <note>
            Miljöpartiet tar också upp frågan om att ge de båda myndigheterna
            i uppdrag att minska nyetablering av köpcentrum. Vi ser ingen
            anledning att uttala att de nya myndigheterna ska verka mot nyetablering
            av externa köpcentrum. God tillgång på kommersiell och offentlig
            service för medborgare och företag är viktigt för att regioner
            ska kunna utvecklas.
          </note>
          <note>
            Därmed, fru talman, yrkar jag bifall till utskottets förslag.
          </note>
          <note type="speaker">
            Anf. 62 KRISTER ÖRNFJÄDER (s) replik:
          </note>
          <note>
            Fru talman! Jag hade inte tänkt begära ordet. Jag var tillfreds
            efter min diskussion med Karin Pilsäter om de frågetecken som
            vi har haft anledning att skriva en reservation om. Det rådde
            ganska stor samstämmighet.
          </note>
          <note>
            Men när Maria Plass gick upp förändrades tonläget och jag vill
            ha några klarlägganden. Vi har, som Maria Plass mycket riktigt
            påpekade, nämnt i vår reservation att vi hyser farhågor om att
            ITPS-kontor kommer att läggas ned. Kan Maria Plass här i talarstolen
            säga att det inte kommer att ske och att våra farhågor är helt
            obefogade?
          </note>
          <note type="speaker">
            Anf. 63 MARIA PLASS (m) replik:
          </note>
          <note>
            Fru talman! Jag har läst reservationen. Där står att det finns
            en oro och säkert farhågor också för att ITPS-kontor ska läggas
            ned.
          </note>
          <note>
            Samtidigt drar man all utlandsbaserad verksamhet över en kam.
            Det är ambassader, Exportrådet och det mesta som läggs ned. Man
            drar slutsatsen att så fort en översyn görs av en verksamhet innebär
            det nedläggning. Jag vill minnas att det även i ett antal socialdemokratiska
            motioner har framkommit att det är så man ser det.
          </note>
          <note>
            Jag tänker inte svara på frågan. Det ska göras en översyn och
            jag kan inte föregripa en översyn.
          </note>
          <note type="speaker">
            Anf. 64 KRISTER ÖRNFJÄDER (s) replik:
          </note>
          <note>
            Fru talman! Det är konstigt. Det gick ju bra att säga att vår
            oro är obefogad. Hur kan Maria Plass säga att den är obefogad
            om hon inte kan uttala sig om att det råder ett annat förhållande
            än det som vi ger uttryck för?
          </note>
          <note>
            Vi har ju hängt upp hela vårt resonemang på det faktum att man
            minskar på åtgärder när det gäller exportfrämjande. Det kan Maria
            Plass inte förneka. Man drar ned på antalet beskickningar, alltså
            ambassader, ute i världen. Att det är sant kan du inte heller
            förneka.
          </note>
          <note>
            Vi pekar på att det finns ett mönster. Det mönstret skulle förvärras
            om man dessutom lägger ned de här kontoren. Vi tycker att det
            är viktigt att det finns olika former av närvaro som kan gynna
            svensk exportindustri. Någon måste göra jobbet. Då kan man inte
            dra ned på det. Man kan framför allt inte dra ned på det på alla
            håll.
          </note>
          <note>
            Vi har några bra exempel där man samverkar. Från de platserna
            säger man att samverkan har varit till fördel för den svenska
            konkurrenssituationen.
          </note>
          <note>
            Man kan inte plocka bort byggklossar om man inte medvetet vill
            hamna i en försämring. Jag förutsätter att ingen av oss vill det.
            Det är det som vi uttrycker oro för.
          </note>
          <note>
            Jag är mycket mer nöjd med Karin Pilsäters sätt att uttrycka
            sig. Det trodde jag var den allmänt rådande uppfattningen i hela
            näringsutskottet. Med Maria Plass sätt att uttrycka sig verkar
            det som om det är sådant som man får ta. Det kommer alltid att
            ske bantningar och då får man ta det, oavsett hur resultatet blir.
          </note>
          <note type="speaker">
            Anf. 65 MARIA PLASS (m) replik:
          </note>
          <note>
            Fru talman! Jag har läst den reservation där ni uttrycker oro,
            som ni säger. Ni säger att det läggs ned ett antal ambassader.
            Ni glömmer att ta med de ambassader som öppnas. Dem brukar ni
            inte nämna. Ni brukar bara ta med det som är negativt.
          </note>
          <note>
            Jag konstaterar att det finns en oerhörd tilltro hos Krister
            Örnfjäder till att det bara är de statliga myndigheterna som kan
            lösa exportfrågorna. Det finns andra aktörer ute i världen. Det
            finns andra svenska aktörer utomlands som också samverkar och
            gör ett fantastiskt bra arbete. Vi ska inte förneka att de finns.
          </note>
          <note>
            Det ena utesluter inte det andra. Men ni tror att det till hundra
            procent bara är ITPS-kontoren som kan lösa detta och tittar inte
            på andra lösningar. Det är det som regeringen vill göra. Man gör
            en översyn och tittar på om det finns andra möjligheter och hur
            vi kan få den bästa nyttan för de svenska företag som ska verka
            utomlands.
          </note>
          <note>
            Jag blir lite förvånad när Krister Örnfjäder blir så affekterad
            av att jag egentligen bara tolkar oron och försöker svara på de
            frågor som ni har ställt tidigare.
          </note>
          <note type="speaker">
            Anf. 66 PER BOLUND (mp) replik:
          </note>
          <note>
            Fru talman! Maria Plass tar upp mina inlägg i sitt anförande
            och säger att det finns ansvariga myndigheter utsedda för miljökvalitetsmålen.
            Det stämmer, men det är väldigt tydligt, inte minst från regeringens
            och Miljömålsrådets sida, att för att miljömålen ska vara möjliga
            att uppnå måste de vara integrerade i alla verksamheter. Det måste
            vara en integrerad del i alla beslut som tas och i alla verksamheter
            som bedrivs. Miljömålsrådet påpekar väldigt tydligt att ansvaret
            och befogenheterna för att nå miljömålen behöver stärkas och utvecklas
            på just regional nivå och i de regionala tillväxtprogrammen.
          </note>
          <note>
            Regeringen och utskottets majoritet väljer tyvärr att bortse
            från alla de varningssignaler som har kommit om att hållbar utveckling
            och miljömålsarbetet inte fungerar i den regionala utvecklingspolitiken
            och de regionala tillväxtprogrammen. Det nämner man inte med ett
            ord i sina ställningstaganden.
          </note>
          <note>
            Däremot väljer man att kommentera en faktor, nämligen utvecklingen
            med externa köpcentrum. Det gjorde också Maria Plass i sitt anförande.
            Jag kan bara konstatera att Glesbygdsverket har varnat ganska
            skarpt för den utveckling som sker. Man kräver en utredning av
            om man kan ha ett tillfälligt stopp för etableringen av externa
            köpcentrum. Det beror på att man ser att under bara en femårsperiod
            mellan 1996 och 2001 förlorade 300 mindre orter sina sista livsmedelsbutiker
            på grund av en ökad extern handelsetablering. Det är klart att
            det utarmar landsbygden och möjligheterna till en positiv regional
            utveckling.
          </note>
          <note>
            Som jag sade tidigare väljer regeringen och utskottsmajoriteten
            att bortse från de varningssignaler som kommer från Naturvårdsverket,
            ITPS, Miljömålsrådet och Glesbygdsverket. När man nu gör en ny
            struktur väljer man att inte på något sätt markera att man är
            medveten om att miljöarbetet inte fungerar.
          </note>
          <note type="speaker">
            Anf. 67 MARIA PLASS (m) replik:
          </note>
          <note>
            Fru talman! I sitt anförande pratade Per Bolund om många rapporter.
            Jag har respekt för att man skaffar sig kunskap innan man går
            upp i talarstolen.
          </note>
          <note>
            Jag tror att vi är överens om att hållbar utveckling är en viktig
            faktor. Det har också påpekats i propositionen. Vi måste också
            ta hänsyn till att regionerna ser olika ut. Jag kommer från Västergötlandsregionen.
            Vi har ett starkt miljöengagemang och kan från regionalt håll
            styra ganska mycket.
          </note>
          <note>
            I programåtgärderna finns det olika indikatorer som har miljötänket
            i sig som man ska uppfylla och som man måste ta hänsyn till om
            man ska genomföra olika typer av projekt.
          </note>
          <note>
            Per Bolund säger att 300 livsmedelsaffärer har stängt på grund
            av externa köpcentrum. Jag vet inte, och jag kan inte verifiera
            om det är enbart på grund av att det finns externa köpcentrum
            som de här livsmedelsaffärerna har stängt.
          </note>
          <note>
            Man pratar mycket om miljön när det gäller externa köpcentrum,
            och att man är tvungen att ha bil för att kunna komma dit; de
            ligger ju ofta någon mil utanför stadskärnan. Jag skulle vilja
            vända på frågan. Det gäller väl att se till att man har kollektivtrafik
            som går ut till dessa köpcentrum. Den kan vara spårbunden. Flera
            orter diskuterar att ha slingor med spårbunden trafik för att
            på det sättet uppmuntra till en viss rörlighet.
          </note>
          <note>
            Risken är att det blir negativt på annat sätt om man ser till
            att avveckla köpcentrumen och ändrar strukturen.
          </note>
          <note type="speaker">
            Anf. 68 PER BOLUND (mp) replik:
          </note>
          <note>
            Fru talman! Det handlade inte bara om 300 livsmedelsbutiker.
            Det var 300 orter som har förlorat sin sista livsmedelsaffär.
            De är alltså utan livsmedelsaffär i centralorten just på grund
            av den externa handelsetableringen, enligt Glesbygdsverkets utvärdering.
          </note>
          <note>
            Inte bara Miljöpartiet utan också Glesbygdsverket har velat att
            man ska utreda möjligheten till tillfälligt stopp för extern handelsetablering,
            precis som man har i exempelvis Danmark och Norge.
          </note>
          <note>
            Det är tydligt av den utvärdering som jag hänvisade till från
            Chalmers att när man bygger externa köpcentrum ökar koldioxidutsläppen
            med mellan 200 och 1 100 procent på grund av att man går från
            att handla lokalt till att handla i ett externt köpcentrum.
          </note>
          <note>
            Jag tror att det är välkänt för alla transportpolitiker i kammaren
            att det är väldigt svårt att försörja ett utglesat bebyggelsemönster
            med kollektivtrafik och hållbara transportlösningar. Det är det
            som är kärnan i problemet med externa köpcentrum. Man flyttar
            ut verksamheterna från centralorterna. Då blir det också svårt
            att klara transporterna med gång-, cykel- eller kollektivtrafik
            som är hållbara transportslag. Man för över transporten till bil.
            Det skapar miljöproblem och det skapar också problem för de människor
            som inte har bil eller inte kan köra bil på grund av funktionshinder
            eller ålderdom. De får sämre service och sämre möjligheter att
            klara sitt vardagsliv.
          </note>
          <note>
            Jag skulle önska att regeringspartierna tog sitt ansvar och poängterade
            att det arbete som Glesbygdsverket har inlett ska fortsätta i
            de nya myndigheterna som tar över. Man tar tvärtom aktivt avstånd
            från den tanken och säger att man absolut inte ska hantera frågan
            om externa köpcentrum.
          </note>
          <note>
            Det är tyvärr det enda ställningstagande man gör. Man nämner
            inte alls problemen med miljömålsarbetet eller miljöambitionerna.
            Man har bara en negativ ståndpunkt. Man ska inte ta miljöansvar.
          </note>
          <note type="speaker">
            Anf. 69 MARIA PLASS (m) replik:
          </note>
          <note>
            Fru talman! Jag vidhåller att jag inte är säker på att man förlorar
            den sista livsmedelsaffären i dessa 300 orter bara på grund av
            att det har kommit externa köpcentrum. Detta har ju hänt långt
            tidigare. Detta är nå-gonting som har hänt successivt. Det är
            inte något nytt fenomen på grund av man har externa köpcentrum.
          </note>
          <note>
            Man kan konstatera att dessa köpcentrum också ger väldigt många
            arbetstillfällen. Man kan inte omedelbart se att människor slutar
            handla inne i centralorten därför att det finns ett köpcentrum
            utanför.
          </note>
          <note>
            Jag kommer själv från en ort där det finns ett köpcentrum ett
            av Sveriges största precis utanför. Vi har sett att det har ökat
            tillströmningen både till centralorten och till detta köpcentrum,
            och det har gett ett annat värde. Där har man också tagit initiativ
            till att öka kollektivtrafiken ut till köpcentrumet för att ge
            människor som inte kan gå och som inte kan cykla möjlighet att
            komma dit. Även taxi har billiga erbjudanden som innebär att man
            hämtar människor vid porten och kör ut dem till köpcentrumet just
            för att människor som är rörelsehindrade ska kunna komma dit och
            handla.
          </note>
          <note>
            I den förra debatten sade Per Bolund någonting om att Miljöpartiet
            inte vill hindra de fria marknadskrafterna. Jag tycker att man
            ska stå fast vid den ståndpunkten även i detta fall.
          </note>
          <note>
            Jag konstaterar att det kanske inte är bara negativt med externa
            köpcentrum. De genererar andra värden för den orten. Annars tror
            jag inte att man skulle etablera dem på det sättet.
          </note>
          <note type="speaker">
            Anf. 70 MARIE NORDÉN (s):
          </note>
          <note>
            Fru talman! Drygt ett år av väntan, osäkerhet, farhågor men också
            förhoppningar. Så kan man nog summera den här tämligen långdragna
            processen för de anställda på de berörda myndigheterna.
          </note>
          <note>
            Det har funnits förhoppningar om att även om myndighetsstrukturen
            förändras kommer det att finnas en vilja från regeringen att garantera
            att vi inte förlorar viktig kompetens i gles- och landsbygdsfrågor
            och att man inte bryter sönder ett fungerande och starkt kompetenscentrum
            för regionalpolitiska frågor. Det har funnits en förhoppning om
            att det besked som näringsminister Maud Olofsson gav till personalen
            på Glesbygdsverket i oktober 2007 faktiskt stod för någonting.
            Maud Olofsson sade då:
          </note>
          <note>
            Min avsikt är att se till att landsbygdsfrågorna ska vara av
            hög prioritet i de båda nya myndigheterna. Den kompetens ni besitter
            behövs i de nya myndigheterna. Ni behöver inte alls oroa er för
            jobben.
          </note>
          <note>
            Nu är det upp till bevis för regeringen. Var det ett lättvindigt
            och bekvämt löfte att ge vid mötet med berörd personal, eller
            är det ett löfte som Maud Olofsson och regeringens företrädare
            kan stå för?
          </note>
          <note>
            Glesbygdsverket lokaliserades i början av 1990-talet till Östersund.
            Även nuvarande ITPS lokaliserades i sin tidigare form till Östersund.
            I samband med försvarsbeslutet och nedläggningen av garnisonen
            i staden flyttade ytterligare delar av ITPS till Östersund. Därutöver
            omlokaliserades delar av Nutek till Östersund. Syftet med detta
            var för den tidigare socialdemokratiska regeringen dels att kompensera
            bortfallet av arbetstillfällen, dels att skapa goda utvecklingsförutsättningar
            för det viktiga regionalpolitiska utvecklingsarbetet. Det skapades
            med denna satsning förutsättningar för att ytterligare stärka
            den kunskaps-, analys- och expertfunktion som Glesbygdsverket,
            delar av Nutek och ITPS utgör sammantaget. Syftet var att skapa
            ett starkt kompetenscentrum inom det glesbygds-, landsbygds- och
            skärgårdspolitiska området som är av viktig och avgörande betydelse
            som underlag för regeringens och riksdagens beslut inom politikområdet.
          </note>
          <note>
            Regeringens förslag till vad man kallar en effektivare förvaltningsstruktur
            inom politikområdet, som är av strategisk betydelse för nationell
            och regional konkurrenskraft, skapar därför, med all rätt, oro.
          </note>
          <note>
            Uttrycket effektivare förvaltningsstruktur signalerar nedskärningar
            och begränsningar av de nuvarande myndigheternas ansvarsområden,
            vilket leder till nedprioriteringar av det viktiga regionala utvecklingsarbetet.
            Det finns risk för att kunskapen och kompetensen inom det regionalpolitiska
            området kraftigt kommer att uttunnas och att det starka centrum
            som har byggts upp i Östersund kommer att nedmonteras.
          </note>
          <note>
            Dessa farhågor delas av Glesbygdsverkets ledning och personal
            inte på grund av att vi har besökt Glesbygdsverket eller ITPS,
            utan de har kommit till oss. Det har kommit till uttryck bland
            annat i samband med att man tog fram kommittédirektiv, och kommitténs
            arbete ska sedan ligga till grund när man bildar de två nya myndigheterna.
          </note>
          <note>
            Man kan se att det i utredningen inför propositionen och i propositionen
            finns tydliga skrivningar om vikten av kunskapsunderlag som ger
            förståelse för vad som påverkar, hindrar och främjar tillväxten
            i hela landet. Det måste också fullföljas i direktiven, vilket
            jag menar att regeringen inte har gjort.
          </note>
          <note>
            Då man läser direktiven ser man nämligen en tydlig glidning i
            prioriteringen av landsbygdsperspektivet från utredningens början
            och fram till de direktiv som regeringen nu har fattat beslut
            om.
          </note>
          <note>
            Gles- och landsbygdsfrågorna är avsevärt nedtonade i direktiven
            jämfört med propositionens inriktning och regeringens tidigare
            uttalade politiska ambitioner.
          </note>
          <note>
            Därför menar jag att det finns all anledning till oro över att
            landsbygdsperspektivet urvattnas i den framtida organisationen.
          </note>
          <note>
            I dag har Glesbygdsverket ett tydligt uppdrag, och det är både
            tråkigt och frustrerande att regeringen väljer att bortse från
            det och att man i direktiven väljer att använda väldigt allmänna
            formuleringar. Men jag är inte förvånad om det är det som regeringen
            faktiskt vill. Jag tycker att man med all tydlighet hittills har
            visat i sin politik att gles- och landsbygdsfrågor inte står högt
            på regeringens agenda. Det är bara att beklaga.
          </note>
          <note>
            Det finns inte heller några klara och tydliga ställningstaganden
            i propositionen när det gäller lokaliseringen av de nya myndigheterna.
            Det är väldigt allmänna uttryck där. Jag tycker inte heller att
            det är tillräckligt att utskottet hänvisar till vaga löften i
            en interpellationsdebatt. I direktiven säger man däremot att den
            ena myndigheten ska lokaliseras till Östersund, eller att man
            ska titta på den möjligheten, vilket naturligtvis är positivt.
            Frågan är bara vilket uppdrag den myndigheten ska ha och hur stor
            den kommer att vara eftersom det inte är ointressant. Det säger
            faktiskt en del om den betydelse och den vikt som man lägger på
            just den myndighetens uppdrag. Även om man i debatten uttrycker
            väldigt tydligt var man anser att myndigheterna ska vara lokaliserade
            hade det varit väldigt tilltalande att se samma tydlighet i betänkandet.
          </note>
          <note>
            För omställningsarbetet i Jämtlands län och Östersund är det
            av avgörande betydelse att regeringen fullföljer den tidigare
            socialdemokratiska regeringens beslut när det gäller lokaliseringen
            av de nya myndigheterna och att antalet befintliga arbetstillfällen
            vid berörda myndigheter i Östersund inte reduceras.
          </note>
          <note>
            Ett tidigare beslut av den borgerliga regeringen för att avbyråkratisera
            och effektivisera den statliga verksamheten innebar nedläggning
            av Arbetslivsinstitutet, att Sverige förlorade en viktig kunskapsbas
            och att Östersund förlorade 30 arbetstillfällen. Även dessa var
            ett resultat av en lokalisering beslutad av den tidigare socialdemokratiska
            regeringen.
          </note>
          <note>
            Den utveckling som vi har kunnat se under den senaste tiden är
            oroväckande. Flera statliga myndigheter och företag koncentrerar
            sin verksamhet till ett fåtal ställen i större städer.
          </note>
          <note>
            Nedläggning av statlig verksamhet i Norrlands inland innebär
            att kun-skap och kompetens inom viktiga samhällsområden tunnas
            ut. Forskning, utveckling och analys flyttar ut och endast utförarfunktionen
            finns kvar. Riktningen borde vara den motsatta.
          </note>
          <note>
            Vi vet att det är effektivare att ha verksamheten på orter med
            låga personal- och lokalkostnader, liten personalomsättning, hög
            livskvalitet och tillgång till välutbildad personal.
          </note>
          <note>
            Därför måste regeringen sluta heja på den pågående centraliseringen
            av våra statliga myndigheter.
          </note>
          <note>
            Med utgångspunkt i uttalanden från vissa partier som tidigare
            satt i opposition och som i dag sitter i regeringen tycker jag
            att det är dags att regeringspartierna och de företrädare som
            finns i riksdagen tillsammans med näringsministern går från ord
            till handling.
          </note>
          <note type="speaker">
            Anf. 71 MARIA PLASS (m) replik:
          </note>
          <note>
            Fru talman! Det var en beskrivning som jag inte riktigt känner
            igen mig i. Det var en beskrivning där Marie Nordén hyllar socialdemokratin
            och nedvärderar i stort sett allt som regeringen och majoritetspartierna
            nu gör. Jag känner inte igen mig i detta. Jag känner inte igen
            mig i beskrivningen att vi nedvärderar glesbygdspolitiken eller
            att vi inte ägnar oss åt att se till att någonting händer på landsbygden.
          </note>
          <note>
            Jag kan förstå tanken när vi börjar prata om Östersund och oron
            för jobben. Självklart genererar omorganisationer alltid en oro.
            Men jag vill också påpeka det jag tidigare sagt och som står i
            både kommittédirektiven och propositionen: att i huvudsak ska
            lokaliseringen ligga kvar där den varit. Det sade jag också i
            mitt anförande.
          </note>
          <note>
            Skulle Marie Nordén kunna tala om för mig vad som är viktigast
            är det verksamheten eller är det att vi har något slags arbetsmarknadspolitisk
            åtgärd? Men det är väl inte det som avses i det här fallet. Vi
            pratar ju om två seriösa myndigheter.
          </note>
          <note type="speaker">
            Anf. 72 MARIE NORDÉN (s) replik:
          </note>
          <note>
            Fru talman! Jag förstår att Maria Plass inte känner igen sig
            när jag beskriver hur den socialdemokratiska regeringen tog ett
            antal ganska tuffa beslut för att kompensera ett försvarsbeslut
            sett till min region men även till andra regioner. Jag förstår
            att Maria Plass inte känner igen sig i den typ av politik där
            man ser att det finns ett behov av statliga myndigheter i hela
            landet.
          </note>
          <note>
            Jag hade ganska tuffa diskussioner här i kammaren med Maria Plass
            partikamrater om hur man förfärats över att vara tvungen att flytta
            från Stockholm för att få ett jobb. Men att flytta för att få
            ett jobb är en verklighet som vi ute i landet är vana vid.
          </note>
          <note>
            När jag beskriver den politik som regeringen, med Moderaterna
            i spetsen, driver är det ganska tydligt att beskrivningen talar
            för sig själv. När vi här tar diskussionen om centraliseringen
            av de statliga myndigheterna är man från regeringens sida tämligen
            passiv och faktiskt uppmuntrande. Man visar en väldigt liten förståelse
            för att den statliga sfären ska finnas i hela landet, och man
            har en väldigt liten förståelse för värdet av att statliga myndigheter
            finns i hela landet.
          </note>
          <note>
            På vilket sätt tycker Maria Plass att regeringen har ett ansvar
            för att se till att jobben finns i hela landet och att vi har
            en politik som ser till att det finns myndigheter som granskar
            effekterna av regeringens politik och som fristående visar på
            nödvändigheten av att ha ett gles- och landsbygdsperspektiv?
          </note>
          <note>
            Det finns regeringspartier som hållit fanan högt i just de här
            frågorna. Tyvärr kan jag inte säga att Maria Plass parti är ett
            av de partierna.
          </note>
          <note type="speaker">
            Anf. 73 MARIA PLASS (m) replik:
          </note>
          <note>
            Fru talman! Jag tror inte att bara staten genererar arbete i
            glesbygden, utan jag tror att också företag och privat näringsliv
            genererar arbete, till exempel i Östersund. Såvitt jag förstår
            går det ganska bra i Östersund med omnejd.
          </note>
          <note>
            För ett antal år sedan utlokaliserades en massa statliga verk.
            Man kan titta på vad som hände efter ett par år. De som flyttade
            dit flyttade tyvärr tillbaka till storstaden. Kvar blev ett ganska
            tomt verk. Det är lite sorgligt att se.
          </note>
          <note>
            Vi har sagt att vi fortsätter på den inslagna vägen i politiken
            när det gäller försvarsnedläggningen i Östersund. Jag tror inte
            att Marie behöver oroa sig för det.
          </note>
          <note>
            Vi har påpekat, och jag gör det igen, att lokaliseringen i huvudsak
            ska ligga kvar. Jag förstår därför inte riktigt vari oron just
            i Östersund ligger.
          </note>
          <note type="speaker">
            Anf. 74 MARIE NORDÉN (s) replik:
          </note>
          <note>
            Fru talman! Oron i Östersund ligger bland annat i otydligheten
            här. Karin Pilsäter var, tycker jag, väldigt otydlig i debatten.
            Men när Maria Plass gick upp i talarstolen blåste otydligheten
            liksom bort. Maria Plass var väldigt tydlig om att det nu handlar
            om nedskärningar och indragningar och om att det finns andra aktörer
            än de statliga myndigheterna som kan göra de här jobben. Vilka
            andra aktörer i glesbygdspolitiken av-ses då?
          </note>
          <note>
            Visst, de här sakerna hänger ihop. Man kan titta på försvarsbeslutet
            och de konsekvenserna och betänka den oro som naturligtvis kom
            med det. Den oron försvann i och med att vi hade en regering som
            tog ansvar för att kompensera när det gällde antalet arbetstillfällen.
            I och med det ansvaret och att man från statligt håll visade man
            att ville satsa på regionen kom också privata jobb. Då vågade
            man satsa. De här sakerna hänger ihop. Den statliga närvaron gör
            att det bildas andra företag. På så sätt tycker jag att vi båda
            måste ta ett ansvar.
          </note>
          <note>
            Jag känner inte igen beskrivningen att vi skulle ha lokaliserat
            ut en massa företag som sedan står helt utan kompetens. Den bilden
            stämmer inte. Det var en stor debatt inför omlokaliseringen av
            de statliga företagen Arbetslivsinstitutet var ett av flera. Alla
            sade: Det finns ingen kom-petens. Det finns inga kompetenta människor
            som ville bo ute i landet, utan alla kompetenta och välutbildade
            människor verkar vilja befinna sig här i Stockholm.
          </note>
          <note>
            Jag menar att det är precis tvärtom. Många har tvingats flytta
            till Stockholm därför att det inte finns jobb ute i landet. Folkhälsoinstitutet
            var en av de myndigheter som uttryckte farhågor, men det visade
            sig vara den motsatta situationen. Kompetens fanns på orten, och
            det fanns också kompetenta människor utbildade efter efterfrågan
            som ville flytta dit.
          </note>
          <note type="speaker">
            Anf. 75 KARIN PILSÄTER (fp) replik:
          </note>
          <note>
            Fru talman! Jag vill ta tillfället i akt och begära replik eftersom
            det vore olyckligt om den här diskussionen slutar med att en väldigt
            stor oro underblåsts och med att missförstånd sprids om hur de
            här frågorna är på väg att landa.
          </note>
          <note>
            I det här betänkandet tar vi ställning till regeringens proposition.
            Men vi har också, precis som Marie Nordén lyft fram här från talarstolen,
            kommittédirektiven. De finns inte här och nu bland våra handlingar,
            utan det är ett material som regeringen har skrivit, med uppdrag
            till dem som ska sätta i gång med att lägga fram mer konkreta
            förslag om exakt hur den här myndighetsstrukturen ska byggas upp.
          </note>
          <note>
            Marie Nordén säger här att gles- och landsbygdsfrågorna är nedtonade
            i kommittédirektiven. Jag kan faktiskt inte alls hålla med om
            det. En frågas vikt mäts inte alltid efter längden på texten.
            Det är inte antalet ord som används i beskrivningen som är det
            avgörande.
          </note>
          <note>
            De här myndighetskommittédirektiven måste vara sådana att man
            på ett mycket konkret sätt går igenom alla frågeställningar som
            man i kommittén ska ta rätt på och arbeta fram förslag om. De
            här myndigheterna ska inte bara arbeta i landsbygdsdimensionen
            så att säga. De har också väldigt många andra uppdrag. Även det
            måste klargöras.
          </note>
          <note>
            Man ska främja villkoren för jobb och företagande i storstädernas
            förorter. Jag tror att man kan göra det på ett utmärkt sätt utan
            att en del av verket måste vara lokaliserat till någon förort.
          </note>
          <note>
            Man ska främja internationell konkurrenskraft. Jag tror inte
            att man behöver vara lokaliserad utomlands för att kunna göra
            det.
          </note>
          <note>
            Man ska främja kvinnors företagande och mycket annat. Kvinnors
            företagande ska främjas överallt.
          </note>
          <note>
            Att det här skulle betyda att man tonar ned den delen av både
            Genomförandemyndighetens och Utvärderingsmyndighetens uppdrag
            stämmer alltså inte alls.
          </note>
          <note type="speaker">
            Anf. 76 MARIE NORDÉN (s) replik:
          </note>
          <note>
            Fru talman! Jag sprider ingen oro. Jag ger uttryck för den oro
            som finns hos personalen och som de framfört till oss. Om längden
            på texten eller vad som står i texten inte avspeglar eller visar
            hur viktigt ett visst område är undrar jag hur man i en text visar
            på vikten av ett område så att utredaren vet var vikten ska ligga
            för att föra ut myndigheten.
          </note>
          <note>
            Det är viktigt att i debatten ta upp direktiven, för de är en
            förlängning av det som vi i dag beslutar om. De nämns i betänkandet,
            och då måste de lyftas fram och också debatteras. Vi måste visa
            intresse för vad som händer när vi fattat beslutet, hur regeringen
            följer upp arbetet. Därför tar jag upp dem. Vi är inte överens,
            men jag tycker att det som står i direktiven är viktigt, alltså
            på vilket sätt regeringen lägger fram tyngdpunkten för dem som
            ska utreda frågan.
          </note>
          <note>
            Jag säger inte att kompetens, det perspektiv som ges till en
            myndighet och det som efterfrågas, är avgörande för var man befinner
            sig. Däremot finns det ett stort värde i att vi har statlig verksamhet
            och statliga myndigheter ute i landet. Det är avgörande för utvecklingen
            i regionerna både när det gäller den offentliga sektorn och också
            den privata sektorn, precis som jag sade tidigare i debatten med
            Karin Pilsäters allianskamrat. Det perspektivet får vi inte glömma.
          </note>
          <note>
            Att säga att vi inte har några myndigheter i förorterna men att
            vi trots det har en förortspolitik är att lite grann raljera.
            Det är inte det vi talar om, utan vi anser att perspektivet, kompetensen
            och kunskapen är viktiga. Lokaliseringen är emellertid viktig
            för ortens utveckling.
          </note>
          <note type="speaker">
            Anf. 77 KARIN PILSÄTER (fp) replik:
          </note>
          <note>
            Fru talman! Självklart är direktiven viktiga. Jag försökte klargöra
            för eventuella åhörare och läsare av kommande protokoll att den
            texten och det materialet inte finns med i handlingarna och att
            det därför är svårt att ta ställning till dem på egen hand. I
            så fall får man bestämma dem från Regeringskansliet.
          </note>
          <note>
            Jag var inte alls raljerande. Anledningen till att oron blåses
            under är att man tror att det finns en ambition att flytta verksamheter
            från Östersund. Det är det som ligger bakom. Varför skulle den
            ambitionen finnas? Ja, till exempel för att man tyckte att man
            behövde ett förortsperspektiv på plats. Jag tror inte att det
            behövs, och det finns därför ingen anledning att känna en sådan
            oro.
          </note>
          <note>
            Det är kostsamt att flytta myndigheter. Det också kostsamt på
            så sätt att det sliter på personalen. Nu har man redan gått igenom
            den processen så varför skulle man sätta i gång med den en gång
            till, helt i ogjort väder? Om det finns en bra samlad kompetens
            inom myndigheterna och det dessutom byggs upp en kompetens kring
            dem skulle det vara dumt att flytta på dem. Det skulle vara kontraproduktivt.
            Syftet med reformeringen är att göra verksamheterna effektivare
            så att man kan nå bättre mål. Att då börja flytta runt verksamheterna
            vore helt bakvänt eftersom man vet att det alltid innebär en nedgång
            i effektiviteten, ofta under ganska lång tid. Det vore helt enkelt
            dumt att sätta i gång en sådan flyttverksamhet igen.
          </note>
          <note>
            Jag vill betona att det inte finns några skäl att tro, vare sig
            rationellt eller konspiratoriskt, att detta görs i syfte att flytta
            på personal och arbetstillfällen. Syftet med verksamheterna är
            att de ska vara behjälpliga i näringspolitiken, den regionala
            utvecklingspolitiken generellt, för hela Sverige.
          </note>
          <note type="speaker">
            Anf. 78 MARIE NORDÉN (s) replik:
          </note>
          <note>
            Fru talman! Det känns jättebra att Karin Pilsäter åter klargör
            att det inte ska flyttas någon verksamhet från Östersund. Jag
            hade önskat att man varit lika tydlig i betänkandet. Om riksdagen
            verkligen poängterat det i betänkandet hade oron inte varit lika
            stor.
          </note>
          <note>
            Det är inte oviktigt vad myndigheten ska göra och vilket perspektiv
            som kommer att läggas på gles- och landsbygdsfrågorna. Det är
            där min oro egentligen ligger, alltså vad som står i direktiven
            och den förskjutning som skett. Det jag ger uttryck för är, som
            jag sade tidigare, personalens oro. Jag försöker vara personalens
            röst vad gäller den oron.
          </note>
          <note>
            Jag bär inte med mig någon konspiratorisk teori. Det känns bra
            att Karin Pilsäter, precis som näringsministern, egentligen lovat
            personalen att ingen behöver oroa sig för jobben. Den signalen
            är jätteviktig. Varje organisationsförändring och strukturförändring
            som berör ens arbetsplats skapar naturligtvis oro, och det måste
            vi ha förståelse för. Men när det gäller gles- och landsbygdsperspektivet
            tycker jag att det finns all anledning att bevaka vad som händer
            med de nya myndigheterna.
          </note>
          <note>
            Om man inte tittat på direktiven tycker jag att man ska göra
            det. Sedan följer vi det arbetet, för det är vårt ansvar i riksdagen
            att försäkra oss om att dessa frågor kommer att få lika stort,
            om inte större, värde. Förhoppningsvis kan vi tillsammans med
            regeringen ta till oss de analyser som den kompetenta personalen
            gör. Då skulle kanske politiken från regeringens sida se lite
            annorlunda ut.
          </note>
          <note type="speaker">
            Anf. 79 JAN ANDERSSON (c):
          </note>
          <note>
            Fru talman! Det betänkande vi nu debatterar handlar om det förhållandevis
            smala området ny förvaltningsstruktur. Som vi hört i debatten
            rör det sig även om lite andra områden. Jag ska försöka att dels
            lite grann förhålla mig till det som sagts i debatten, dels, självklart,
            till det som är det hyfsat smala ärendet.
          </note>
          <note>
            Beträffande den nya förvaltningsstrukturen har regeringen i detta
            ärende, precis som i andra ärenden när det gäller förhållandet
            till de statliga myndigheterna, haft ingången att vi ska göra
            det effektivare och bättre för medborgarna. Det hela ska bli mer
            överskådligt, och det ska vara lättare att ha kontakter med de
            statliga myndigheterna. Vi ser nu att förslaget om en samordning
            av Nutek, Glesbygdsverket, ITPS och delar av Konsumentverket kommer
            att kunna möta de målsättningar vi satt upp, nämligen färre och
            effektivare statliga myndigheter.
          </note>
          <note>
            När det gäller översynen av ITPS utlandsverksamhet kan man ibland
            få intrycket att vi skulle samla in allt folk som finns utrikes
            för att spara pengar. Det är definitivt inte det vi säger i betänkandet,
            utan vi vill göra en översyn av verksamheten.
          </note>
          <note>
            Den statliga närvaron är viktig; det tror jag att vi alla är
            överens om. Samtidigt förändras vårt beteende när det gäller kraven
            på den statliga servicen precis som det gör när det gäller kraven
            på till exempel bankverksamhet. För omkring 20 år sedan, när jag
            började tjäna egna pengar, var jag en hyfsat frekvent gäst hos
            Föreningsbanken i mitt hemlän. Numera heter den inte Föreningsbanken.
            Det namnet är ändrat. Mitt användande av bankens tjänster har
            i grunden förändrats. Jag drar nytta av betydligt fler tjänster
            via nätet. Jag gör det på den tid jag vill och får en rätt bra
            service. Besöken på bankkontoret är i dag ganska få jämfört med
            för 20 år sedan. Det statliga sättet att ge service exempelvis
            i försäkringsärenden har förändrats på samma sätt som den kommersiella
            servicen.
          </note>
          <note>
            För att inte drabbas av en missuppfattning vill jag vara tydlig
            med att säga att det är staten som skapar tillväxt. Staten kan
            vara hjälpande och pusha på en god tillväxt i hela landet. Men
            när det gäller skapande av tillväxt i hela landet är det duktiga
            entreprenörer som definitivt är ryggraden i att skapa den långsiktiga
            tillväxten. Vi gör på en rad områden insatser för att göra det
            enklare och roligare att vara företagare. Förändringarna i myndighetsstrukturer
            när det gäller Glesbygdsverket och de myndigheter som här har
            nämnts är ett led i att göra det enklare och tydligare för våra
            medborgare.
          </note>
          <note>
            Mot denna bakgrund vill jag yrka bifall till förslaget i utskottets
            betänkande och avslag på reservationerna.
          </note>
          <note type="speaker">
            Anf. 80 KRISTER ÖRNFJÄDER (s) replik:
          </note>
          <note>
            Fru talman! Anledningen till att jag har begärt ordet är diskussionen
            om indragningen av verksamheten i utlandet. Jan Andersson nämnde
            det bara lite kort och sade att det sker en översyn av verksamheten.
          </note>
          <note>
            Men Maria Plass sade i sitt sista inlägg, som jag inte hade möjlighet
            att kommentera, att Socialdemokraterna har stor tilltro till statliga
            lösningar när det gäller representation i utlandet för de här
            tjänsterna, men att det finns andra lösningar.
          </note>
          <note>
            Eftersom nu Jan Andersson ingår i samma regeringsunderlag förutsätter
            jag att han har samma information som Maria Plass. Därför undrar
            jag: Hur ser de andra lösningarna ut som den borgerliga regeringen
            planerar att använda sig av?
          </note>
          <note type="speaker">
            Anf. 81 JAN ANDERSSON (c) replik:
          </note>
          <note>
            Fru talman! Även om vi ingår i samma regeringsunderlag är vi
            inte samma personer. Maria Plass får väl svara för sig.
          </note>
          <note>
            Jag vill utifrån min utgångspunkt inte föregripa den översyn
            som nu ska göras. Det jag däremot vänder mig emot är att man försöker
            ge bilden att vi drar oss tillbaka utan att inse konsekvenserna.
            Jag kan lova Krister Örnfjäder att utrikeshandel och exportmöjligheter
            definitivt står högt på dagordningen för alliansregeringen.
          </note>
          <note type="speaker">
            Anf. 82 KRISTER ÖRNFJÄDER (s) replik:
          </note>
          <note>
            Fru talman! Jag tvivlar inte på att det står högt på dagordningen.
            Frågan är bara när man går från ord till handling och hur den
            handlingen ser ut.
          </note>
          <note>
            I tidigare inlägg har ni sagt att vi bara pekar på att man lägger
            ned ambassader och att ni i stället plockar fram nya någon annanstans.
            Det resonemanget köper inte jag. Om vi minskar vår närvaro exempelvis
            i Afrika hjälper det inte om vi ökar den i tidigare Östeuropa.
            Det är ingen lösning på problemet. Jag hade kunnat förstå det
            om det hade varit så att man behållit representationen i Afrika
            och utökat den i Östeuropa. Då hade jag kunnat se det som en offensiv
            satsning.
          </note>
          <note>
            Att ni är olika personer är jag väl medveten om. Men ni tillhör
            samma regeringsunderlag. Det borde rimligen vara så att ni då
            också har samma information. Det borde vara så, eftersom ni själva
            har gett uttryck för att ni är så samkörda. Ni borde även i detta
            fall ha en gemensam åsikt.
          </note>
          <note>
            De saker jag nu har nämnt borde kunna innebära att Jan Andersson
            kan ge mig den information som tydligen Maria Plass sitter inne
            med, eftersom den informationen borde vara tillgänglig för samtliga
            fyra partier i regeringsunderlaget. Jag tycker inte att det är
            någon orimlig ståndpunkt från min sida att fråga efter den, eftersom
            hon lämnade den synpunkten i ett läge i debatten där jag inte
            hade möjlighet att ställa någon följdfråga.
          </note>
          <note>
            Frågan kvarstår: Hur ser de andra lösningarna ut om staten nu
            ska dra sig ur?
          </note>
          <note type="speaker">
            Anf. 83 JAN ANDERSSON (c) replik:
          </note>
          <note>
            Fru talman! Det får väl stå för Krister Örnfjäder om tolkningen
            är att den statliga sidan ska dra sig ur. Precis som jag säger
            är det definitivt så att vi kommer att ha ett starkt statligt
            engagemang i export- och handelsfrågor även fortsättningsvis.
          </note>
          <note>
            När det gäller att etablera nya ambassader, i nya länder eller
            på nya platser, är det så att man om man sitter i opposition och
            har obegränsat med resurser kan starta så många ambassader man
            vill på papperet. Men med detta är det precis som med annat. Det
            finns begränsade resurser även till denna verksamhet. Därför gäller
            det att lokalisera de resurserna till de platser där de gör allra
            störst nytta.
          </note>
          <note type="speaker">
            Anf. 84 ERIK A ERIKSSON (c):
          </note>
          <note>
            Fru talman! Ledamöter och åhörare i detta gamla land och övriga
            intresserade! Jag tillhör inte näringsutskottet, men är väldigt
            intresserad av de här frågorna. Det är glädjande att få läsa betänkandet
            och ta del av det inför voteringen. Jag tackar för debatten, som
            har varit upplysande, och hoppas att tittare hemma i stugorna
            och andra åhörare har fått insikt i frågan. Jag tycker att ni
            har bidragit till det på ett bra sätt.
          </note>
          <note>
            Alliansen gick till val på ett antal frågor. För mig som centerpartist
            är utgångspunkten enkel. Äganderätten är otroligt viktig. Fritt
            företagande i hela landet ska ges goda möjligheter. Arbetslinjen
            gäller för alliansen också. Statens service gentemot medborgarna
            ska vara rimlig och serviceinriktad. Samtidigt har vi miljökvalitetsmålen,
            som har berörts och är viktiga.
          </note>
          <note>
            Jag ska inte beröra allt detta på denna korta tid, men vill ändå
            säga något.
          </note>
          <note>
            Sverige är ett oerhört exportberoende land. Våra hamnar är kolossalt
            viktiga. Jag tänker på Gotland och Göteborg, som har viktiga handelshamnar.
            Gotland har god växtkraft, och då tänker jag inte bara på jordbruk
            och livsmedelsproduktion. Det finns ett företagarklimat som är
            väldigt gott på Gotland. Göteborgs hamn har en fantastiskt viktig
            funktion.
          </note>
          <note>
            Var kommer då betänkandet in i den diskussionen? Jo, det är så
            att vi behöver ha en myndighetsutövning som är effektiv och lyssnande
            och som inte bankar lagtext i skallbasen på företagare och andra
            medborgare.
          </note>
          <note>
            Jag har stor förhoppning om att det kommer att bli en bra samhällsservice
            när man slår samman de här myndigheterna, att den blir mer effektiv
            och lyssnande. Jag har stora förhoppningar om det. Jag är glad
            att förslaget ser ut som det gör. Det behöver nämligen vara så
            att man ibland reviderar och går vidare.
          </note>
          <note>
            Exporten ska kunna stärkas också. I diskussionen om glesbygd
            låter det ibland som att allt utanför Stockholm skulle vara glesbygd,
            och det är inte sant. Det finns många landsorter där det går förträffligt
            bra och där det inte finns någon arbetslöshet. Det finns ingen
            arbetskraft; det är det som är bristen och problemet i stället.
            Vår exportindustri går väldigt bra. Detta ska vi glädjas åt, men
            vi ska samtidigt vara beredda på att nya företagare behöver få
            stöd för att kunna etablera sig.
          </note>
          <note>
            Jag vill ta ett exempel där människors drivkraft är väldigt god
            och fungerar även utan att samhället är med och jobbar.
          </note>
          <note>
            I Säffle gräver man ned optisk fiberkabel. Man sade att det inte
            kommer att bli något bredband i Säffle i alla fall. Men det blir
            det nu på landsbygden, tack vare ekonomiska föreningar och ett
            lokalt engagemang. Det tycker jag är fantastiskt och ett bra exempel
            på att det lokala engagemanget kan fungera. Det är inte alltid
            besluten som fattas här som är drivkraften som får människor att
            agera och gör att människor får bäst hjälp. Men vi ska ge möjligheter
            genom beslut om lagar.
          </note>
          <note>
            Myndighetsutövningen är viktig. Jag uppmärksammade ett antal
            orosmoln förut i debatten. Oro kan vi känna, och människors oro
            ska vi ta på allvar, fru talman. Det är viktigt. Det var något
            sympatiskt i tidigare inlägg.
          </note>
          <note>
            Samtidigt behöver vi se möjligheterna. Hur kan vi då hjälpa till
            på ett effektivt sätt? Att beskatta är vi duktiga på. Vi har hög
            skatt i Sverige, och det ska nog så vara. Men vi får inte glömma
            att uppskatta och stötta. Staten ska inte vara bara en myndig
            röst, utan ska hjälpa och stötta medborgarna. Det är kolossalt
            viktigt. Därför behövs den nya myndigheten och de två ledare som
            det blir av de fyra myndigheter vi har.
          </note>
          <note>
            Jag yrkar bifall till förslaget i näringsutskottets betänkande
            och ser fram emot utvärderingarna.
          </note>
          <note type="speaker">
            Anf. 85 MARIE NORDÉN (s) replik:
          </note>
          <note>
            Fru talman! Erik A Eriksson säger att han är väldigt glad över
            betänkandet. Det får stå för herr Eriksson.
          </note>
          <note>
            Han pratar om statlig service i hela landet och att vi ska ha
            lyssnande myndigheter. Det är jätteviktigt. Han nämner också att
            vi ska ha hjälpande och stöttande myndigheter. Men för att kunna
            ha det måste man också ha en politik som är lyssnande och en regering
            som är stöttande för hela landet.
          </note>
          <note>
            Då tänker jag på statens stöd till service över huvud taget och
            undrar om Erik A Eriksson tycker att vi har en lyssnande regering
            som går från ord till handling, som säger sig vara stöttande.
          </note>
          <note>
            Jag tänker på en debatt i kammaren nyligen, där näringsminister
            Maud Olofsson debatterade frågan om mackar och mackdöden ute i
            landet. Flera debattörer tog upp behovet av en ökad service och
            framför allt av ett ökat stöd från regeringen. Ministern var upprörd
            över att vi krävde att det skulle användas skattepengar till det
            och tyckte att vi skulle skälla på och påverka oljebolagen. Då
            måste jag ställa frågan till Erik A Eriksson, som centerpartist
            och partikamrat till ministern, hur han ser på det statliga stödet
            och var det ska användas. Är det tänkt att vi med skattepengar
            ska stötta så att vi har service i hela landet, och i det här
            fallet bensin så att alla kan bo, tanka och faktiskt också komma
            som turister i hela landet?
          </note>
          <note type="speaker">
            Anf. 86 ERIK A ERIKSSON (c) replik:
          </note>
          <note>
            Fru talman! Tack för frågan, Marie Nordén. Du frågar egentligen
            rätt person, då jag bor mitt ute i skogen. Måhända skulle inte
            alla ens tänka sig att besöka den platsen. Vi bor ganska perifert
            i vissa människors ögon, men vi har livskvalitet, och jag trivs
            alldeles utomordentligt.
          </note>
          <note>
            Utifrån din frågeställning kan jag berätta att jag tidigare hade
            fem kilometer till närmaste bensinstation och att jag nu har 18
            kilometer. Jag tror att jag vet lite grann vad det här handlar
            om. Även om vi inte har samma avstånd som i Jämtland, vet jag
            lite grann vad det handlar om. Jag får åka ganska långt för att
            tanka min bil.
          </note>
          <note>
            Det här är ett arv från den socialdemokratiska regeringen. Jag
            ska naturligtvis stå upp för den politik som nu förs, men låt
            mig säga att jag inte tänker yrka på några förslag om att staten
            ska starta bensinstationer. Jag är icke för ett sådant plansamhälle
            aldrig i världen! Däremot vill jag ge möjligheter för företagare
            att med F-skattsedel starta upp och driva bensinstationer och
            försöka få lönsamhet. Men det är inte alldeles enkelt.
          </note>
          <note>
            Utifrån den politik som drevs förut sitter många av mackägarna
            som också driver lanthandel med svartepetter, då saneringskostnaderna
            för gamla försyndelser är så höga. Detta känner naturligtvis ledamöterna
            till här i kammaren, men jag tror att det kan vara bra för debatten
            att nämna att det inte är något som har uppstått efter 2006 års
            val utan är ett gammalt arv från socialdemokratin. Jag vill påstå
            att ni inte tog något större ansvar för den här frågan.
          </note>
          <note>
            Vilka ska då bedriva dessa mackar? Jo, det ska fria företagare
            göra. Det är inte något som vi i Sveriges riksdags kammare ska
            bestämma. Det är varje region och varje kommun som ska inventera
            var medborgarna tycker att det är lämpligt att ha en bensinstation,
            om det är i Klässbol det kan hända att det är det eller på någon
            annan plats. Det är icke en fråga för Sveriges riksdag.
          </note>
          <note type="speaker">
            Anf. 87 MARIE NORDÉN (s) replik:
          </note>
          <note>
            Fru talman! Vi bor båda två i glesbygd. Jag har också stor erfarenhet
            av långa avstånd och av att det inte finns service överallt, men
            livskvaliteten är väldigt hög.
          </note>
          <note>
            Jag måste säga att det är magstarkt av Erik A Eriksson att anklaga
            oss för att vi skulle vilja ha statliga bensinmackar och att det
            är vår politik som gör att vi nu är i ett läge där bensinbolagen
            rationaliserar och anser sig ha för många bensinmackar. Till och
            med din minister och partikamrat använde det som förklaring till
            situationen i dag.
          </note>
          <note>
            Det som vi och jag efterfrågar är att regeringen och staten går
            in och stöttar företagarna så att de kan ha kvar sina företag,
            precis som vi har gjort med annan service ute i gles- och landsbygd.
            Men i det här fallet är det samma tydliga besked från Erik A Eriksson
            som från partikamraten i regeringen, att här ska vi inte använda
            skattepengar till att gå in och stötta företag i glesbygd. Det
            tycker jag bara är att beklaga.
          </note>
          <note>
            Sedan skulle det vara jätteintressant att höra hur Erik A Eriksson
            ser på situationen nu när det har skett en centralisering av de
            statliga myndigheterna som gör att man får en sämre arbetsmarknad
            lokalt. Ska vi stötta och utveckla tillsammans och se till att
            vi har myndigheter ute i hela landet, som inte bara bevakar att
            det finns ett gles- och landsbygdsperspektiv i regeringens politik
            utan som också ser till att vi har en arbetsmarknad som attraherar
            många med olika bakgrunder i yrkesval?
          </note>
          <note type="speaker">
            Anf. 88 ERIK A ERIKSSON (c) replik:
          </note>
          <note>
            Fru talman! Det finns nästan ingenting som förenar Marie Nordén
            och mig, tyvärr. Jag bor inte i glesbygd. Jag bor i en landsbygd
            med ganska många människor i vår by. Det är en skillnad. Redan
            där skiljer det sig åt. Ni vill ha ett glesbygdsverk därför att
            ni har ett von oben-per-spektiv. Det har inte vi. Vi har ett underifrånperspektiv
            där vi ser människors drivkrafter.
          </note>
          <note>
            Ge människor F-skattsedel så ska ni se att det blir åka av! Det
            är ju det som är möjligheten. Ni har en så defensiv hållning.
            Det är bara frukten av att ni inte har gödslat era fruktträd tidigare.
            Frukten blir inget vi-dare bra. Jag är ledsen att säga det, men
            jag kan tyvärr inte hålla med dig på en enda punkt.
          </note>
          <note>
            Orsaken till att det inte finns bensinförsörjning i hela landet
            är att företagarpolitiken har varit så pass stram och beskattningen
            hög. Det har gjort att de människor som har bedrivit lanthandel
            tillsammans med bensinförsäljning har haft väldigt svårt att få
            något överskott och några vinster.
          </note>
          <note>
            Jag är glad att du ställer frågorna, för debatten visar att vi
            inte har samma syn. Här skiljer sig blocken åt. Alliansen har
            en annan politik. När Marie Nordén dessutom säger att det inte
            finns arbetskraft på landsbygden lever vi inte på samma ställen,
            för där jag kommer ifrån har vi arbetskraftsbrist. Det kan se
            så olika ut.
          </note>
          <note>
            Om jag alldeles kort får återgå till betänkandet i stället för
            att diskutera bensinstationerna, skulle jag vilja säga att det
            handlar om att ha en serviceinrättning som fungerar utifrån de
            behov som finns, och behoven ser olika ut.
          </note>
          <note>
            Jag tycker ändå att det är bra att vi har haft debatten, och
            jag är glad att jag fick vara med i den. Det gläder mig verkligen.
          </note>
          <note>
            Låt mig kort bara nämna också att synen på företagandet är det
            som skiljer oss åt i allra högsta grad. Och ska det bli fler arbetstillfällen
            på sikt nu pratar vi inte om ett år framåt behövs det många fler
            företagare, enmansföretagare men även fåmansföretagare som har
            några anställda.
          </note>
          <note>
            Fru talman! Jag är glad att vi har belyst de här frågorna i debatten
            och ser fram emot den nya myndighetsförändringen.
          </note>
          <note type="speaker">
            Anf. 89 KRISTER ÖRNFJÄDER (s):
          </note>
          <note>
            Fru talman! Min avsikt var att begära replik, men det blir tydligen
            ett anförande, och jag ska hålla det väldigt kort.
          </note>
          <note>
            Jag vill fråga Erik A Eriksson: Om ni nu vore så angelägna om
            att det skulle finnas så många olika former av bensinbolag och
            olika ställen där man kan tanka sina bilar, varför tog ni då bort
            Klimppengarna som just var till för att göra det möjligt för bensinstationerna
            i bland annat glesbygden att vara kvar?
          </note>
          <note type="speaker">
            Anf. 90 ERIK A ERIKSSON (c) replik:
          </note>
          <note>
            Fru talman! Jag får tacka Krister Örnfjäder för frågan.
          </note>
          <note>
            Om det vore så enkelt att det bara handlade om Klimppengarna,
            men så är det inte. Som jag vet att flera ledamöter här inne väl
            känner till beslutade regeringen om extra anslag till biogasmackar.
            Vi behöver nämligen ha flera alternativ för drivmedelsförsörjning,
            inte bara på landsorten och i glesbygden utan även i staden, och
            det finns det genom satsningen på biogas. Det är faktiskt den
            som ger mest klimatnytta och har högre utväxling.
          </note>
          <note>
            Hela sanningen ligger inte i Klimpsatsningen. Det var en satsning
            som gjorde mycket nytta på många ställen. Men då vill jag att
            vi samtidigt nämner att det kostade pengar att vara med i Klimp.
            Det fanns en egeninsats i detta. Men jag kan ge Krister Örnfjäder
            rätt i, för jag antar att du tycker att det var ett bra arbetssätt,
            att det fanns mycket nytta med Klimpsatsningarna.
          </note>
          <note type="speaker">
            Anf. 91 KRISTER ÖRNFJÄDER (s) replik:
          </note>
          <note>
            Fru talman! Då kanske man kan hoppas på att Erik A Eriksson tycker
            att det vore positivt om det infördes igen, så att vi kan göra
            det möjligt att skynda på den här processen. Som mycket riktigt
            nämndes är det bara en del, men det är många som säger till oss
            att det var en avgörande del, att dessa pengar skulle ha behövts
            för att hjälpa till i processen för att göra flera miljövänliga
            satsningar men också för att göra det möjligt för den här typen
            av mindre bensinstationer att finnas kvar.
          </note>
          <note>
            Det har i sin tur använts som ett argument för moderbolagen i
            bensinbolagen att säga: Vi kan inte göra så här stora satsningar
            längre, för det kommer inte att löna sig.
          </note>
          <note>
            Kan jag tolka svaret så att Erik A Eriksson ställer upp på det
            här resonemanget och hjälper oss med det när vi nu för fram förslagen
            igen?
          </note>
          <note type="speaker">
            Anf. 92 ERIK A ERIKSSON (c) replik:
          </note>
          <note>
            Fru talman! Klimppengarna ska vi nog inte hoppas på i det här
            läget. Alliansregeringen har på flera punkter föreslagit hur man
            vill möta klimathotet. Satsningen på biogastappar är viktig. En
            biogastapp kostar un-gefär 3 miljoner kronor och är betydligt
            dyrare än en etanolpump.
          </note>
          <note>
            Jag talar inte riktigt för min sjuka mor, eftersom jag inte har
            någon mack där jag bor längre. Det handlar alltså inte om mig
            själv.
          </note>
          <note>
            Låt mig reda ut det hela lite grann. Jag är ledamot av miljö-
            och jordbruksutskottet, och jag tycker att den här frågan är görviktig.
            Det finns de som står och väger och frågar sig om de har råd att
            bedriva sitt företag över huvud taget lanthandel ihop med bensinförsäljning
            som det brukar vara. Det är tufft för dem med den reform som infördes
            av Socialdemokraterna och Miljöpartiet under tidigare regering,
            med goda ambitioner, och som gick ut på att det skulle finnas
            en etanoltapp. Man säger nu att de ska klämma i och skaffa en
            biogastapp för 3 miljoner. Det finns inte på kartan för ett företag
            som kanske omsätter 1012 miljoner inklusive turistsäsong. Frågan
            är viktig även om det känns som om den kanske är utanför själva
            diskussionen om betänkandet. Jag uppskattar ändå att vi har diskussionen,
            för den är som sagt viktig.
          </note>
          <note>
            Många som bor i en storstad kanske inte riktigt har insyn i vad
            det handlar om i de mer glest befolkade områdena i Sverige. Mackar
            kommer att stängas även i städer, och vi kommer nog att märka
            att det kommer att bli viss upprördhet även där. Det lustiga är
            att i städer säljer bensinstationer massvis med korv med bröd
            och livsmedel medan det på landsbygden finns varken det ena eller
            det andra.
          </note>
          <note>
            Jag återkommer till mitt tidigare svar till Marie Nordén, och
            ger detsamma till Krister Örnfjäder: Inga statliga medel rakt
            av! Det handlar om att i första hand ge goda förutsättningar för
            företagare att verka som företagare över hela landet.
          </note>
          <note type="speaker">
            Anf. 93 KRISTER ÖRNFJÄDER (s) replik:
          </note>
          <note>
            Fru talman! Jag kan i mitt sista inlägg här hålla med om att
            det handlar om mycket mer än så. Men eftersom Erik A Eriksson
            själv tog upp den delen som ett av problemen tycker jag att det
            fanns anledning att påvisa att ni själva har varit med och bidragit
            till att försämra förutsättningarna.
          </note>
          <note>
            Jag vill få med i diskussionen att detta inte bara handlade om
            etanol, utan om ett alternativt drivmedel. Men de flesta av de
            företag som sysslar med detta såg att det var lättast att hantera
            etanolen. Det blev billigast för dem att göra det med största
            möjliga utväxling på sin egen ekonomi. Men för vår del är det
            jättebra om de satsar på alternativa drivmedel över huvud taget.
          </note>
          <note>
            Vi sätter inga hinder för människor att starta företag. Vi vill
            hjälpa till så mycket som möjligt. Men vi ställer inte riktigt
            upp på tesen att man ska födas med beviset. Man ska ha lite större
            kunskaper än så för att kunna ta ansvar för den verksamhet som
            det innebär att vara egen företagare eller företagare med anställda.
          </note>
          <note>
            Överläggningen var härmed avslutad.
          </note>
          <note>
            9 § Lag om signalspaning m.m.
          </note>
          <note>
            Föredrogs
          </note>
          <note type="speaker">
            Anf. 94 ANDERS KARLSSON (s):
          </note>
          <note>
            Fru talman! Låt mig inledningsvis göra tydligt att vi socialdemokrater
            sätter Sveriges militära alliansfrihet och säkerhet främst. Därför
            har vi ingen annan uppfattning än regeringen om att det behövs
            en stark försvarsunderrättelsetjänst. Vi menar också att Försvarets
            radioanstalt behöver moderna verktyg för att säkerställa allas
            vår säkerhet.
          </note>
          <note>
            Men det måste förenas med ett starkt skydd för den enskilde.
            Man måste slippa bli avlyssnad eller övervakad utan rimliga skäl.
          </note>
          <note>
            I dag handlar vår säkerhetspolitik om förmågan att möta ett mycket
            bredare spektrum av tänkbara hot, risker och påfrestningar mot
            vårt samhälle. Den nya typen av hot och aktörer gör dagens och
            framtiden hotbild mer komplex än tidigare. Vi behöver säkerställa
            landets säkerhet men också säkerheten för de svenska män och kvinnor
            som deltar i internationella uppdrag för att trygga fred och säkerhet.
          </note>
          <note>
            Därför vill vi anpassa den militära underrättelseverksamheten
            så att den kan möta dagens och framtidens hotbild. Men med det
            kraftfullt utökade mandat som den borgerliga regeringen ger den
            militära underrättelseverksamheten riskerar den att sammanblandas
            med bland annat polisens och säkerhetspolisens ansvar och verksamhet.
          </note>
          <note>
            De förslag som regeringen nu lägger på riksdagens bord innebär
            att FRA ska få söka av trafik i kabel. Det rymmer möjligheter
            till starkt integritetskränkande åtgärder riktade mot enskilda.
            Därför krävs kraftfulla rättssäkerhetsgarantier och ett långtgående
            integritetsskydd.
          </note>
          <note>
            Vi socialdemokrater anser inte att regeringens förslag uppfyller
            dessa krav. Av den anledningen vilandeförklarade oppositionen
            lagförslaget när det behandlades för ett år sedan. Nu har det
            gått ett år, och några förbättringar i regeringens förslag har
            inte gjorts under vilandeperioden. Det är samma förslag vi har
            att ta ställning till i dag som för ett år sedan. Därför vidhåller
            vi också det ställningstagande som vi gjorde för ett år sedan.
          </note>
          <note>
            Fru talman! Vi sätter landets säkerhet främst. Därför behövs
            en försvars- och underrättelseverksamhet. Men det måste gå att
            förena med ett starkt skydd för den enskilde. Man ska slippa bli
            avlyssnad eller övervakad utan rimliga skäl.
          </note>
          <note>
            Det lagförslag som regeringen har lagt fram saknar detta skydd
            och är därför ett hot mot den enskildes integritet. Integritetsskyddet
            är inte godtagbart i regeringens proposition.
          </note>
          <note>
            Det är av stor vikt att medborgarna har förtroende för försvars-
            och underrättelseverksamheten då den ytterst finns till för att
            skydda det svenska samhället. Vi ser det därför som oroande att
            beredningen av detta ärende inte har varit så grundlig som en
            fråga av denna karaktär kräver.
          </note>
          <note>
            Fru talman! Vi socialdemokrater anser att en parlamentarisk kommitté
            bör tillsättas för att se över hur integritetsskyddet ska kunna
            stärkas. Därefter bör regeringen återkomma till riksdagen med
            ett nytt lagförslag om signalspaning. Därför yrkar jag avslag
            på lagförslaget, punkt 1, i betänkandet.
          </note>
          <note>
            I detta anförande instämde Ann Arleklo, Mats Berglind, Kerstin
            Engle, Michael Hagberg, Inger Jarl Beck, Peter Jonsson, Åsa Lindestam,
            Marie Nordén, Göran Persson i Simrishamn, Marina Pettersson, Eva
            Sonidsson, Karin Åström och Krister Örnfjäder (alla s).
          </note>
          <note type="speaker">
            Anf. 95 ALICE ÅSTRÖM (v):
          </note>
          <note>
            Fru talman! Jag vill inleda debatten med att yrka avslag på punkt
            1 i betänkandet med andra ord ett klart och tydligt avslag på
            förslaget.
          </note>
          <note>
            I dag är det en dag då det har varit lätt att fastna i den politiska
            dramaturgin. Ett fåtal röster om man ska vara exakt är det fyra
            stycken som krävs för att ändra majoriteten i denna fråga. Det
            blir lätt så att det politiska spelet tar över själva sakfrågan.
            Enskilda borgerliga ledamöter som jag vet tycker att skyddet för
            den personliga integriteten ska vara starkt har utsatts för hårda
            påtryckningar i den offentliga debatten men också här i riksdagen.
          </note>
          <note>
            För oss i Vänsterpartiet är det klart och tydligt att det inte
            är enskilda ledamöter som man ska kritisera i dag. Frågan bör
            ställas till Centerpartiet: Hur kan Centerpartiet med sitt öppenhetsmanifest
            ställa sig bakom ett lagförslag som är ett av de mest långtgående
            avlyssningsförslagen i hela världen? Och hur kan Folkpartiet,
            som har en gammal liberal tradition, göra det? Jag ska erkänna
            att när jag kom in i riksdagen 1994 hade jag en mycket stark allierad
            i frågor som rör den personliga integriteten.
          </note>
          <note>
            Den personen var, hör och häpna, Johan Pehrson, Folkpartiets
            gruppledare som höll den liberala fanan högt skyddet för den personliga
            integriteten, skyddet för den enskilda individen. Den allierade
            saknas här i dag.
          </note>
          <note>
            När jag kom in i riksdagen 1994 var Gun Hellsvik från Moderaterna
            justitieutskottets ordförande. Konstigt nog enades vi från Vänsterpartiet
            och Moderaterna om att frågan om skyddet för den personliga integriteten
            höll på att urholkas i Sverige och om att kraven på buggning,
            på mer övervakning, mer kameror som debatten då handlade om, var
            så viktiga frågor att man var tvungen att ta ett helhetsgrepp.
            Vi hade en gemensam reservation, Gun Hellsvik och jag, om att
            man skulle inrätta en integritetsskyddskommitté som skulle granska
            hur integritetsskyddet fungerade i Sverige och hur det urholkades
            innan man tog flera steg framåt när det gäller lagstiftning. Då
            var Moderaterna i det läget till och med beredda att säga att
            vi bör vänta med buggning.
          </note>
          <note>
            Skillnaden mellan buggning, som är polisens verktyg, och det
            förslag som vi ska ta ställning till i dag är att när det gäller
            buggning skulle man vara skäligen misstänkt för ett grovt brott.
            Det ska vara domstolsprövning på om polisen får använda verktyget.
            I det här förslaget går man så långt att det går att avlyssna
            alla utan någon misstanke om brott. Vi ska fiska efter att kanske
            fånga en och annan. Med det argumentet är man beredd att riskera
            att hela svenska folkets mejltrafik, telefontrafik, all chatt,
            nyhetssidor var och en läser, fångas upp och granskas.
          </note>
          <note>
            De som är för förslaget i dag kommer att säga att vi kritiker
            överdriver och överdramatiserar det här; så här är det inte alls.
            Rättssäkerhetsgarantier finns ju. Vi har tillsatt en nämnd där
            till och med de politiska partierna får ha en representant med
            i den nämnd som ska ge tillstånd till avlyssningen.
          </note>
          <note>
            Det är inte sant. Det kan inte finnas några rättssäkerhetsgarantier
            i världen som kan skydda en befolkning om man ger en möjlighet
            att inrätta ett gigantiskt avlyssningssystem. Det är ett skifte
            som är omvälvande. Från att ha använt tvångsmedel mot sådana som
            är skäligen misstänkta går man till att ge större rättssäkerhetsgarantier
            för dem som har begått grova brott än vad det kommer att bli för
            den svenska befolkningen med det här förslaget.
          </note>
          <note>
            Är det bara Vänsterpartiet som tycker så här? Nej, och jag vill
            här i talarstolen rikta ett stort tack till alla människor som
            har engagerat sig i den här frågan och som vill slåss för sina
            demokratiska rättigheter och för skyddet för sin personliga integritet.
            Jag påbörjade ett försök att svara alla som mejlade och tala om
            att Vänsterpartiet klart och tydligt kommer att rösta nej och
            uppmuntra människors engagemang i frågan. Vi politiker brukar
            kritisera medborgarna emellanåt att de är för lite intresserade
            av politik och politiska frågor. De politiska partierna pratar
            om svårigheter att få folk att bli intresserade av politik. Här
            har medborgarna visat ett engagemang utan dess like. Jag hoppas
            att det når fram till ledamöter i Sveriges riksdag. Så tack till
            allihop, även om jag inte kommer att kunna svara. Nu kan jag knappt
            öppna min e-post, för den är överöst av mejl från engagerade människor.
          </note>
          <note>
            Fru talman! Förutom alla engagerade medborgare, hur ser det ut
            med resten av samhället? Ja, vi vet att Journalistförbundet är
            oerhört kritiska. Det här förslaget innebär att den som tar kontakt
            med en journalist och egentligen är skyddad i vår grundlag som
            ger meddelarfrihet inte blir garanterad detta skydd. De som är
            för förslaget kommer att säga att där har Alice Åström från Vänsterpartiet
            helt fel, för det står klart och tydligt i förslaget att all sådan
            korrespondens som fiskas upp omedelbart ska förstöras. Men bara
            genombrottet att någon har fiskat upp informationen gör att meddelarskyddet
            faktiskt urholkas. Det är inte bara svenska Journalistförbundet
            utan även europeiska som kritiserar förslaget.
          </note>
          <note>
            Men vad säger andra organisationer i samhället, sådana som Vänsterpartiet
            kanske inte alltid lyfter fram? Hur säger Rikspolisstyrelsen?
            De säger i sitt remissvar: Förslaget tyder på en skrämmande brist
            på förståelse för de krav i fråga om skydd för den personliga
            integriteten som följer av regeringsformens och Europakonventionens
            skydd för de grundläggande fri- och rättigheterna. Det är vad
            Rikspolisstyrelsen säger.
          </note>
          <note>
            Vad säger då Säpo? Det är väl den organisation som har mest långtgående
            befogenheter när det gäller att skydda oss mot terrorism och skydda
            rikets säkerhet. Så här säger Säpo i sitt remissvar: Även om verksamheten
            benämns signalspaning är det viktigt att understryka att resultatet
            är detsamma som när polisen verkställer hemlig telefonavlyssning,
            det vill säga att det allmänna får ta del av en sådan kommunikation
            av personer som annars är skyddad mot avlyssning. Det är således
            fråga om en massiv telefonavlyssning. Förslaget innebär en kränkning
            av enskilds integritet som vida överstiger den kränkning som förslaget
            om buggning och preventiva tvångsmedel sammantaget innebär.
          </note>
          <note>
            Det här är vad Säpo säger i sitt remissyttrande om det lagförslag
            som vi ska ta ställning till i dag.
          </note>
          <note>
            Det här borde göra att alla ledamöter i Sveriges riksdag faktiskt
            skulle dra öronen åt sig och känna: Nja, vi har nog inte landat
            så bra.
          </note>
          <note>
            Det går inte att i efterhand försöka lappa och laga. Det har
            vi försökt många gånger tidigare. Kränkningen blir inte mindre
            för det, hur mycket vi än ska granska i efterhand. De borgerliga
            ledamöterna, framför allt Folkpartiet som vill jag rikta en fråga
            till, säger: Vi kommer att följa upp lagstiftningen. Om det är
            så att det behövs fler rättssäkerhetsgarantier, om det visar sig
            att det skydd som vi har satt upp inte är tillräckligt, är vi
            beredda att fatta nya beslut.
          </note>
          <note>
            Min fråga till Folkpartiet blir: Hur många tycker ni ska få sina
            mänskliga rättigheter kränkta? Hur många människor är ni beredda
            att offra när det gäller skyddet för den personliga integriteten
            innan ni säger: Vi måste nog vidta några åtgärder till?
          </note>
          <note>
            Jag trodde att det för en liberal var självklart att inte lägga
            fram förslag som innebär att människor kan kränkas. Men det var
            då, det var inte nu.
          </note>
          <note>
            Fru talman! Majoriteten i försvarsutskottet säger att vi stärker
            rättssäkerhetsgarantierna ytterligare något i det här förslaget.
            Jag ska tala om hur kraftfullt man stärker dem. Det är inte så
            att man vill komma med ett tillkännagivande till regeringen, att
            riksdagen ska fatta beslut om det. Man säger att utskottet utgår
            från att regeringen meddelar närmare föreskrifter om ytterligare
            rättsäkerhets- och kontrollmekanismer. Man utgår ifrån. Man säger
            också att utskottet därutöver utgår från att regeringen lämnar
            årliga rapporter till riksdagen och redovisar en kontrollstation
            2011. Inte ens där vågar majoriteten se till att riksdagen fattar
            ett tydligt beslut i de här frågorna, utan man säger: Förlita
            er på denna sittande regering och på att de kommer att göra det
            här på ett bra sätt!
          </note>
          <note>
            Fru talman! Jag måste säga att när man lägger fram ett sådant
            här förslag, som har varit vilande i ett år och där man har haft
            alla möjligheter att faktiskt göra förändringar utifrån den massiva
            kritik som funnits men där man ändå återkommer med samma förslag,
            tänker då inte Vänsterpartiet lita på och utgå ifrån att regeringen
            kommer att återkomma. Nej, för Vänsterpartiet finns det inget
            alternativ mer än att säga nej till förslaget i dag.
          </note>
          <note>
            Fru talman! Som vänsterpartist är jag faktiskt ganska van vid
            att bli anklagad. Vi har vår historia, och man kräver att vi vänsterpartister
            ska ta ansvar för den och för vad som hände i Sovjetunionen och
            i öststatsländerna. Man säger att vi i Vänsterpartiet inte har
            lärt någonting av vår historia.
          </note>
          <note>
            Men, fru talman, jag kan tala om att vi har lärt av vår historia.
            Vi har lärt att ett samhälle och ett system som övervakar och
            kontrollerar sina medborgare, som utgår ifrån att man alltid ska
            hysa misstankar mot sina medborgare, som måste bygga system för
            kontroll över sina medborgare, det är ett samhälle som inte kan
            försvaras och ett samhälle som aldrig kan överleva.
          </note>
          <note>
            Vi har lärt av vår historia. Frågan är om majoriteten har lärt
            sig någonting av historien.
          </note>
          <note>
            Fru talman! Jag vill faktiskt också passa på att i den här debatten
            göra någonting jag inte har gjort i den här talarstolen tidigare.
            Det brukar inte ligga för mig att läsa dikter. Men utifrån den
            diskussion och den press som sätts på många ledamöter här, fastän
            jag tycker att pressen borde vara på deras partier som faktiskt
            förespråkar ett sådant här förslag, vill jag tillägna dessa ledamöter
            en dikt av Hasse Arvidsson. Den går så här:
          </note>
          <note>
            I anförandet instämde Josefin Brink, Wiwi-Anne Johansson, Kalle
            Larsson, Hans Linde och Gunilla Wahlén (alla v).
          </note>
          <note type="speaker">
            Anf. 96 ANDRE VICE TALMANNEN:
          </note>
          <note>
            Jag vill påminna om att det från läktaren inte får förekomma
            några applåder eller andra opinionsyttringar. Däremot har ledamöterna
            den rättigheten.
          </note>
          <note type="speaker">
            Anf. 97 PETER RÅDBERG (mp):
          </note>
          <note>
            Fru talman! Ärade tv-tittare, radiolyssnare och publik i kammaren!
            Jag vill också inledningsvis rikta mitt varma tack till alla dem
            som skickat de hundratals mejl jag har fått de senaste veckorna.
            De har varit till stor glädje.
          </note>
          <note>
            Riksdagen står i dag inför ett av våra viktigaste beslut på många,
            många år. Det kanske till och med är den viktigaste fråga som
            vi har haft på årtionden.
          </note>
          <note>
            Om riksdagen godkänner lagförslaget i morgon kommer Sverige att
            få en av världens största datorer som kommer att få full kontroll
            över ditt och mitt liv.
          </note>
          <note>
            FRA-beslutet handlar om grundläggande demokratiska rättigheter
            för individen. Det har tagit många hundra år av politisk kamp
            att bygga upp vårt samhälle med rättssäkerhet och respekt för
            individens integritet. Den grundläggande fråga som den här debatten
            handlar om är om vi vill ge Försvarets radioanstalt, FRA, laglig
            rätt att avlyssna och registrera all elektronisk kommunikation
            som passerar Sveriges gränser. Det betyder i klartext att staten
            kommer att få obegränsad makt att övervaka och avlyssna sina medborgare
            när det gäller e-post, telefoni, mobil och sms.
          </note>
          <note>
            FRA-lagen handlar om att försöka stoppa framtida terrordåd i
            Sverige och grov brottslighet. Det medel som regeringen väljer
            för att uppnå sitt mål är i princip att köra över en hundraårig
            kamp för individens rättigheter, trots att man vet att de länder
            som har genomfört det här systemet inte har lyckats. Det är som
            att skjuta mygg med en kanon.
          </note>
          <note>
            I artikel 12 i FN:s deklaration om de mänskliga rättigheterna
            och Europakonventionens artikel 8 samt vår egen regeringsform
            finns skrivelser som skyddar oss från intrång. Det står följande:
            Ingen får utsättas för godtyckligt ingripande i fråga om privatliv,
            familj, hem eller korrespondens och inte heller för angrepp på
            sin heder eller sitt anseende. Var och en har rätt till lagens
            skydd mot sådana ingripanden och angrepp.
          </note>
          <note>
            Grundprincipen enligt människorättskonventionen är mycket tydlig.
            Vi har rätt att ha ett privatliv i fred utan att motivera det,
            som en mänsklig rättighet på samma nivå som rätten till liv. Detta
            är en grundläggande demokratisk princip: Var och en har rätt till
            ett skyddat privatliv som inte får utsättas för godtyckliga intrång,
            till exempel genom avlyssning, varken från staten eller från någon
            annan.
          </note>
          <note>
            Då kommer frågan om Sverige befinner sig i ett sådant läge där
            hotet från gränsöverskridande terrorism och brottslighet är av
            sådan art att man kan motivera en så här omfattande inskränkning
            mot de egna medborgarna. Jag utgår ifrån att de borgerliga politikerna
            och försvarsministern kommer att leda i bevis att sådant hot mot
            Sverige föreligger, när man nu lägger fram den här typen av omfattande
            lagförslag mot sina egna medborgare, ett förslag som innebär att
            man vill ha laglig rätt att kunna kontrollera samtliga svenskar.
          </note>
          <note>
            Fru talman! Det förslag som ligger på riksdagens bord innebär
            en lagfästning av just godtyckliga intrång i enskilda människors
            privatliv och i företags och organisationers korrespondens. Faktum
            är att förslaget innebär att intrånget i människors privatliv
            är värre än godtyckligt: Det är systematiskt och allomfattande.
          </note>
          <note>
            Miljöpartiet tar avstånd från FRA-förslaget av tre huvudskäl.
            Det första skälet har jag talat om, nämligen att FRA får möjlighet
            att lyssna av hela svenska folket för ett mycket vagt ändamål,
            nämligen att jaga terrorister.
          </note>
          <note>
            Det andra skälet är att regeringen och den borgerliga riksdagsmajoriteten
            ändrar lagen och förutsättningarna för spaning för FRA. Genom
            att gå från yttre militära hot till yttre hot får FRA avlyssna
            egentligen vilken grupp eller person som helst med hjälp av lagen.
            Den enskilda människan är helt utlämnad till FRA:s godtycke, och
            vad som menas med yttre hot avgör FRA självt utan inblandning
            av någon annan. Varken folkvalda riksdagsledamöter eller vanliga
            medborgare kan med hjälp av lagen åberopa sin integritet. Det
            är liksom kört.
          </note>
          <note>
            Det tredje skälet är att regeringen medvetet har lämnat en lucka
            i lagen. Genom att det inte skrivs något i det nya lagförslaget
            om att det är förbjudet med aktiv spaning på organisationer eller
            privatpersoner kan vi inte heller här åberopa lagen på det här
            området om någon individ skulle bli avlyssnad. Det betyder också
            i klartext att man egentligen kan spana på vem som helst, hur
            mycket man vill och hur länge man vill.
          </note>
          <note>
            Regeringen och FRA-lagens förespråkare lovar att Försvarets radioanstalt
            enbart ska granska kabeltrafik mellan personer i Sverige och utlandet.
            Intern svensk trafik ska filtreras bort, säger man. FRA får inte
            avlyssna samtal eller datortrafik inom Sverige. Det får bara polisen,
            efter domstolsutslag.
          </note>
          <note>
            Men, fru talman, nationsgränserna på nätet är ren fiktion. Det
            är tekniskt omöjligt att skilja all inrikestrafik från utrikestrafiken.
            Jag kan citera Advokatsamfundets generalsekreterare Anne Ramberg
            som säger: Jag vill understryka en sak: det här är mer omfattande
            än vad man tillåter till och med i Bushs USA. Där har man numera
            infört en skyldighet att gå till domstol när man ska ägna sig
            åt signalspaning. Hon säger att det tekniska system som regeringen
            vill installera, en statlig superdator, hanterad av Försvarets
            radioanstalt, de facto kommer att avlyssna hela svenska folket.
          </note>
          <note>
            Det diskussionen handlar om är vilken information de ska låta
            superdatorn dra ut och spara samt procedurerna för att hantera
            detta. Försvarsministern och regeringen vet att det räcker med
            att ändra några programrader för att dra ut och spara annan information
            när systemet väl är på plats.
          </note>
          <note>
            Om vi går till själva huvudfrågan igen, nämligen vilken orsaken
            är till att man vill införa just denna lag finner vi att det är
            för att försöka förhindra att terrorister och grov brottslighet
            kommer in i landet. Då blir det lite intressant att titta på hur
            terrorismen ser ut i dag. Läser man Financial Times, som förra
            veckan ägnade en hel sida åt al-Qaida och deras terrorhot, kan
            man notera att den bedömning de med flera gör är att al-Qaida
            är försvagat och, än viktigare, de ses inte som något strategiskt
            hot längre.
          </note>
          <note>
            I Storbritannien drar man liknande slutsatser. I sin nya säkerhetsstrategi
            skriver de att terrorismen förvisso är ett hot, men att den i
            nuläget inte når upp till ett strategiskt hot mot just deras land.
          </note>
          <note>
            Michael Sheehan som tidigare har ansvarat för antiterrorverksamheten
            vid New York-polisen säger att al-Qaida är beroende av en psykologisk
            överreaktion från väst för att hitta näring åt sig självt. Det
            är kanske precis det vi gör i Sveriges just nu, nämligen överreagerar.
            Den logiska och självklara frågan till majoriteten blir återigen:
            Vad är det för hot ni ser vid horisonten, som de andra länderna
            inte ser, och som motiverar den här lagen? Det svaret är ni oss
            skyldiga.
          </note>
          <note>
            De politiker som kan stå bakom FRA-lagen med största trovärdighet
            och konsekvens är de som gör det med hökens logik. Ni sätter på
            er autopilot, men ni glömmer att göra avvägningarna. Ni säger
            att ni ska ta ansvar för allt hemskt som skulle kunna hända, om
            det så kostar oss just det som ni säger att ni vill värna det
            öppna samhället.
          </note>
          <note>
            Förespråkarna säger att det är yttre hot, till exempel terrorism,
            som jag har varit inne på tidigare, som man vill bekämpa med just
            den här lagen. Men de som ska utföra arbetet, nämligen Säpo och
            polisen, är ju motståndare till den här lagen.
          </note>
          <note>
            Man bygger inte hus som ska klara enbart vackert väder. Man bygger
            hus som även ska kunna stå emot stormar och regn. Ett samhälle
            ska också byggas på stabil grund. Det kanske inom en snar framtid
            sitter främlingsfientliga personer vid makten. I Österrike har
            vi Jörg Haider och i Frankrike Le Pen. Det isar långt in i märgen
            när man tänker på vad dessa personer skulle kunna göra med en
            sådan informationsbank om de satt vid makten i Sverige.
          </note>
          <note>
            Den förra Säpochefen, Anders Eriksson, drar liknande slutsatser.
            Han säger att Sverige sedan den 11 september 2001 alltför okritiskt
            har följt USA:s långtgående antiterroråtgärder. Han säger vidare
            att terrorhotet mot Sverige är mycket lågt. Lagförslaget brister
            vad gäller rättssäkerheten, och han ifrågasätter om det är förenligt
            med grundlagen. Han har också synpunkter på den vaga definitionen
            yttre hot som FRA ska förhålla sig till.
          </note>
          <note>
            Det intressanta som också har kommit i veckan är att sökmotorjätten
            Google protesterar högljutt mot det förslag som nu ligger på riksdagens
            bord. På Google säger man att FRA passar bättre i diktatoriska
            länder som Kina och Saudiarabien. De vill inte placera några servrar
            i Sverige om den här lagen skulle gå igenom. Om det blir verklighet
            att Google placerar sin sökmotor utanför Sveriges gränser kommer
            verkligen alla svenskar per definition att avlyssnas.
          </note>
          <note>
            Jag vill mot slutet också vända mig lite till de liberala partierna.
            Jag har under det gångna året, då FRA-frågan har varit vilande,
            försökt fundera lite grann över hur en liberal resonerar. Det
            kan inte vara lätt att vara folkpartist eller moderat i dag, inte
            heller centerpartist och kristdemokrat för den delen. Men hur
            kan dessa så kallade liberaler lägga fram ett sådant integritetskränkande
            förslag? Var finns det liberala i det här förslaget?
          </note>
          <note>
            Dessa partier har genom historien kämpat för individens frihet
            mot staten, som de anser inkräktar just på individens domäner.
            Helt plötsligt ser man staten som en garant för att individen
            inte ska drabbas av i det här fallet FRA:s superdator. Ni är inte
            trovärdiga på den här punkten, och jag är helt övertygad om att
            det inte heller för ögonblicket finns någon som tror på vad ni
            säger.
          </note>
          <note>
            Fru talman! Sverige befinner sig, ur ett rättssäkerhetsperspektiv,
            i ett paradigmskifte där flertalet av våra rättssäkerhetsprinciper
            frångås för att säkra just kampen mot terrorism.
          </note>
          <note>
            Miljöpartiet ser med stor oro på den pågående utvecklingen, där
            en stor mängd integritetskränkande lagar nu kommer att antas utan
            större diskussion om vilka konsekvenser detta får för just rättssäkerheten
            och den personliga integriteten. Genom historiens gång har vi
            sett många exempel på att statliga avlyssnings- och registreringsmöjligheter
            missbrukas. Vi har IB-affären i färskt minne. Det får inte ske
            en gång till.
          </note>
          <note>
            Miljöpartiet vill gärna tillsammans med regeringen avvärja hot
            mot Sverige som är baserat på realistiska bedömningar. Men vi
            är inte beredda att offra den personliga integriteten på antiterrorismens
            altare.
          </note>
          <note>
            Jag yrkar därmed avslag på lagförslaget.
          </note>
          <note>
            I detta anförande instämde Lage Rahm (mp).
          </note>
          <note type="speaker">
            Anf. 98 KARIN ENSTRÖM (m):
          </note>
          <note>
            Fru talman! Så har det gått ett år sedan vi stod här i kammaren
            och debatterade försvarsunderrättelseverksamhet och signalspaning.
            En sak kan vi vara eniga om i alla fall det här är ett förslag
            som väcker många och starka känslor.
          </note>
          <note>
            Debatten om lagen om signalspaning har innehållit många överdrifter
            och en hel del osanningar. Samtidigt vill jag säga att det är
            bra och glädjande att vi har haft en livlig och bred debatt, inte
            minst via nätet och via mejl, för det här är en viktig och svår
            fråga.
          </note>
          <note>
            Det är också en fråga där vi i majoriteten hade hoppats på stöd
            från Socialdemokraterna, riksdagens största parti. Det är nämligen
            så att en av de uppgifter som vi har som lagstiftare är att ta
            ansvar även när det är obekvämt och gör ont. Och det gör vi i
            alliansen.
          </note>
          <note>
            Vad handlar den här frågan egentligen om? Vad är det vi i riksdagen
            ska ta ställning till? Jo, det handlar om en lag om signalspaning
            för försvarsunderrättelseverksamhet. Varför behövs då försvarsunderrättelseverksamhet?
            Är det någonting som hemliga militärer håller på med i slokhattar
            och svarta solglasögon? Nej, det är någonting mycket mer än så.
          </note>
          <note>
            Dagens säkerhetspolitiska hot, eller hot som kan få säkerhetspolitiska
            konsekvenser är i dag av en helt annan karaktär än under det kalla
            kriget. Hoten är ofta gränsöverskridande, asymmetriska, icke-militära
            och kan komma från icke-statliga aktörer.
          </note>
          <note>
            Syftet med försvarsunderrättelseverksamheten är att ge stöd för
            bedömningar och beslut avseende svensk utrikes-, säkerhets- och
            försvarspolitik, att bidra till det svenska deltagandet i internationellt
            säkerhetssamarbete samt att samverka med underrättelser för att
            stärka samhället vid svåra påfrestningar i fred. För att kunna
            göra det här behöver man kunna kartlägga och identifiera yttre
            hot mot landet.
          </note>
          <note>
            Varför måste man ha en ny lag? Varför måste man ha möjlighet
            att få signalspana i kabel? Det är ju det som det handlar om.
          </note>
          <note>
            Teknikutvecklingen har gjort att en allt mindre del av signaltrafiken
            går i etern. Bedömningen i dag är att mindre än 5 procent av all
            trafik går i etern. All övrig signaltrafik går i kabel. Det innebär
            att vi i dag riskerar att missa mer än 95 procent av signaltrafiken.
            Teknikutvecklingen i sig gör det alltså nödvändigt att skapa en
            teknikneutral signalspaningslag.
          </note>
          <note>
            Lagen om signalspaning omfattar signalspaning för försvarsunderrättelseändamål,
            oavsett om signalerna befinner sig i etern eller i kabel. Förslaget
            innehåller flera regler till skydd för den enskildes integritet.
            Signalspaning sker efter inriktning från regeringen och av regeringen
            utsedda myndigheter. Ett särskilt tillståndsförfarande föreslås
            för myndigheternas inriktningar. Förslaget innehåller också tydliga
            regler om när uppgifter ska förstöras och hur rapportering ska
            ske. Verksamheten ska kontrolleras i särskild ordning, och det
            ska vara möjligt för kontrollmyndigheten att besluta att inhämtning
            ska upphöra och att inhämtat material ska förstöras. Det är en
            stor skillnad mot i dag.
          </note>
          <note>
            Mina kolleger i alliansen kommer att återkomma till det.
          </note>
          <note>
            Vi i alliansen i försvarsutskottet har naturligtvis lyssnat på
            den kritik som framförts och den debatt som har varit. Vi har
            själva deltagit i både intern och offentlig debatt. Vi har lyssnat
            på konstitutionsutskottet och på justitieutskottet. Av allt detta
            har vi tagit intryck. Det gör att vi i det betänkande som nu ligger
            framför oss utgår från att regeringens förslag kompletteras med
            ytterligare ett antal konkreta rättssäkerhets- och kontrollmekanismer
            på fem områden.
          </note>
          <note>
            Det första området är att regeringen genom föreskrifter i förordningsform
            ska ange, göra en uppräkning, för vilka ändamål som försvarsunderrättelseverksamhet,
            signalspaning, ska få bedrivas enligt lagen. Det andra är tillämpning
            av tillståndsgivningen. Det tredje är hur förstöring av uppgifter
            ska gå till så att innehållet ej ska kunna återskapas. Det fjärde
            är att vi utgår från att regeringen återkommer varje år med en
            särskild rapport till riksdagen som särskilt tittar på integritetsskyddsdelen.
            Det femte är att vi vill ha en kontrollstation år 2011 för att
            utvärdera hur det går.
          </note>
          <note>
            Ja, jag litar på att regeringen kommer att följa riksdagens rekommendationer.
          </note>
          <note>
            Fru talman! För att det ska bli tydligt för alla som lyssnar
            vill jag ändå det har kommit frågor om det ta lite tid med att
            räkna upp för vilka ändamål som signalspaning ska få ske. Lyssnar
            man på några i debatten låter det som att det är helt fritt att
            göra vad som helst. Det är precis tvärtom.
          </note>
          <note>
            Inhämtning ska få ske av uppgifter av relevans för att kartlägga
            militära hot mot landet och förhållanden som är relevanta för
            svenskt deltagande i fredsfrämjande och humanitära internationella
            insatser samt kartläggning under pågående insatser av hot mot
            svensk personal eller svenska intressen i övrigt.
          </note>
          <note>
            Vidare får inhämtning avse strategisk kartläggning av internationell
            terrorism eller annan grov gränsöverskridande brottslighet som
            kan hota väsentliga nationella intressen.
          </note>
          <note>
            Vidare ska signalspaning få bedrivas för kartläggning av utveckling
            och spridning av massförstörelsevapen och krigsmateriel, yttre
            hot mot samhällets tekniska infrastrukturer i form av till exempel
            kvalificerade IT-relaterade hot, konflikter utomlands med konsekvenser
            för internationell säkerhet och internationella företeelser i
            övrigt av betydelse för svensk utrikes-, säkerhets- och försvarspolitik.
          </note>
          <note>
            Fru talman! Förslaget handlar inte om avlyssning eller om brottsbekämpning.
            Det handlar om vår rätt och vår skyldighet att försvara Sverige,
            svenska intressen och svensk trupp utomlands. Det handlar inte
            om att bevaka en massa svenskar. Det handlar om utländska företeelser
            för att få fram adekvata underrättelser om företeelser som kan
            innebära ett hot mot Sverige som nation eller mot vår demokrati.
          </note>
          <note>
            Jag har sagt det förut i kammaren och jag säger det igen: Jag
            är inte jurist, men jag kan läsa och jag har läst Lagrådets yttrande.
            Där framgår att förslaget innebär en godtagbar balans mellan å
            ena sidan grundlagens och Europakonventionens krav på skydd mot
            intrång i privatlivet och å andra sidan det allmännas vår rätt
            och skyldighet att svara för att nationella säkerhetsintressen
            kan tillvaratas.
          </note>
          <note>
            Vi har, fru talman, från utskottets sida ytterligare stärkt skyddet
            av den personliga integriteten på fem punkter, och vi kommer att
            noga följa tillämpningen av signalspaningslagen. Vi beklagar också
            att Socialdemokraterna har valt att inte stödja förslaget.
          </note>
          <note>
            Jag vill yrka bifall till utskottets förslag till beslut och
            avslag på reservationerna.
          </note>
          <note type="speaker">
            Anf. 99 PETER RÅDBERG (mp) replik:
          </note>
          <note>
            Fru talman! Karin Enström bedyrar här att det här är i princip
            ofarligt. Det finns kontrollstationer som det svenska folket kan
            luta sig tillbaka mot. Vi kan vara helt lugna. Jag ska återkomma
            till detta.
          </note>
          <note>
            Karin Enström är ordförande i Försvarsberedningen. Hon har suttit
            där några år. Hon har varit med om att ta fram ett papper där
            det står att det finns inget speciellt militärt hot mot Sverige
            under överskådlig tid. De hot som finns är bland annat miljöhot,
            brottslighet och lite annat. Det är precis vad Försvarsberedningen,
            där Karin Enström är ordförande, har kommit fram till. Det ska
            ses i ljuset av att hon nu står här och vill ha världens starkaste
            dator, som i princip kan kontrollera vad som helst, till FRA.
            Detta går inte ihop.
          </note>
          <note>
            Karin Enström säger att hon litar på att regeringen gör som riksdagen
            vill riksdagens intentioner. Hon vet inte det. Hon hoppas att
            regeringen gör som Karin Enström önskar. Du har ingen aning.
          </note>
          <note>
            Sedan säger Karin Enström att vi inte ska titta på Kalle, Pelle
            och Stina. Vi ska titta på skurkarna någonstans därborta. Men
            faktum är att det är fel. Datorn kommer per definition att kolla
            alla. Kan vi inte åtminstone vara överens på den punkten? Per
            definition kommer datorn att titta på alla svenska medborgare
            punkt! Om vi lägger till yttre hot blir naturligtvis den självklara
            frågan om FRA kommer att avgöra begreppet yttre hot. Det är FRA
            som kommer att från fall till fall titta om det är intressant
            eller inte. Det är FRA som har makten i sin hand, inte Karin Enström,
            inte riksdagen. Vi släpper den delen, och vi låter FRA göra i
            princip vad man vill. Det är precis vad beslutet handlar om. Ser
            Karin Enström inget hot mot integriteten när du lägger fram ett
            sådant förslag? Vad är hotet eftersom du vill genomföra en så
            stor förändring?
          </note>
          <note type="speaker">
            Anf. 100 KARIN ENSTRÖM (m) replik:
          </note>
          <note>
            Fru talman! Jo, man ska alltid vara mycket misstänksam och mycket
            vaksam så fort det läggs fram förslag som riskerar att hota eller
            inskränka den personliga integriteten. Det är bland annat därför
            vi föreslår de fem punkterna som förbättringar.
          </note>
          <note>
            Det är precis dessa slutsatser som Försvarsberedningen drar.
            Nej, inget enskilt militärt hot är riktat mot Sverige, men däremot
            en massa andra säkerhetshot. Det kan röra sig om allt från internationell
            terrorism till grov gränsöverskridande brottslighet till spridande
            av massförstörelsevapen. Det är hot som finns i dag. Vi har ett
            bredare säkerhetsbegrepp. Det är vad riksdagen redan har beslutat
            om i försvarsunderrättelselagen, nämligen att det är fråga om
            yttre hot. Vi är inte kvar i kalla kriget. Det är inte två poler
            som står mot varandra. Det är inte de militära hoten. Vi vet inte
            vad som rör sig ute i världen. Vi vet inte vad som kan hota Sverige
            i dag eller i morgon. Det är därför som vi behöver en väl fungerande
            försvarsunderrättelseverksamhet.
          </note>
          <note>
            Sedan var det frågan om min tilltro till regeringen. Vi har en
            majoritet i riksdagen. Våra partier är väl representerade i regeringen.
            Därför känner jag mig helt trygg i att skicka med detta i vårt
            betänkande från riksdagen. Vi kommer att få ett svar som visar
            att regeringen kommer att följa våra förslag.
          </note>
          <note type="speaker">
            Anf. 101 PETER RÅDBERG (mp) replik:
          </note>
          <note>
            Fru talman! USA har inte lyckats. Efter sju års kamp i Afghanistan
            och lite varstans i världen med att jaga terrorister finns bevis
            för detta. De har inte lyckats.
          </note>
          <note>
            Karin Enström svarar inte på frågan om vilka de yttre hoten är.
            Hon säger att det kan hända någon gång i Sverige att det blir
            ett angrepp, och då ska vi ha den här möjligheten att försvara
            oss. Vad hon samtidigt gör är att hon offrar integriteten hos
            vanligt folk. Det är det priset vi får betala. Det är det Miljöpartiet
            säger nej till.
          </note>
          <note>
            Du vet inte vilka hot som finns. Du har ingen aning. Du antar,
            och du chansar. Men det finns bevis, som jag försiktigt försökte
            säga i talarstolen. Det finns ett antal länder som i princip har
            genomfört detta, och det har varit en fullständig katastrof när
            det gäller just den här delen att jaga terrorister, al-Qaida och
            så vidare. Det finns inga bevis på att det har gått så bra.
          </note>
          <note>
            Återigen: Riksdagen lämnar ett öppet brev till regeringen och
            hoppas att den ska göra som riksdagen vill. Det är viktigt att
            veta det när man trycker på ja- eller nej-knappen i morgon. Riksdagen
            har en intention, en vilja: Hoppas att regeringen gör som vi vill.
            Men Karin Enström och de andra borgerliga riksdagsledamöterna
            vet över huvud taget inte om så kommer att ske.
          </note>
          <note>
            Jag vill avslutningsvis be Karin berätta vilka hoten är som vi
            betalar priset för. Alla de hundratals mejl som både du och jag
            har fått visar att folket här uppe är väldigt oroliga. Det tar
            Karin Enström väldigt lätt på. Hon säger att vi har fem stationer
            som vi ska kontrollera, och hon räknar upp dem. Och så ska vi
            bli nöjda med detta. Jag tror inte att svenska folket köper det,
            Karin Enström. Därför vill jag att du nu berättar vilka hoten
            är som vi får betala priset för med vår integritet, som lagförslaget
            innebär.
          </note>
          <note type="speaker">
            Anf. 102 KARIN ENSTRÖM (m) replik:
          </note>
          <note>
            Fru talman! Jag tycker att Peter Rådberg blandar ihop det. Jag
            har precis redovisat för vilka hot och vilka ändamål som det står
            i lagen att försvarsunderrättelseverksamhet får bedrivas. Det
            är väldigt noga angivet, och vi förstärker det ytterligare med
            förslaget att det särskilt ska anges för vilka ändamål signalspaning
            får bedrivas.
          </note>
          <note>
            Om man läser förslaget till lagen, propositionen och vårt betänkande
            noga ser man att det finns en mängd kontrollmekanismer. Det kommer
            att bli en mycket bättre lagreglering och en mycket bättre reglering
            av hur signalspaning får bedrivas med det nya förslaget.
          </note>
          <note>
            Jag tar verkligen inte lätt på frågan om integritetsskyddet.
            Jag tar inte heller lätt på de synpunkter och åsikter som har
            kommit fram. De är viktiga.
          </note>
          <note>
            Men det är fråga om att göra en avvägning, om man tror att Sverige
            behöver en försvarsunderrättelseverksamhet som fungerar just för
            att kunna upptäcka om det är förändringar i säkerhetsläget runt
            om i världen eller om det är förändringar i de hot som riktas
            mot Sverige, för att vi sedan ska kunna vidta åtgärder mot detta.
          </note>
          <note>
            Då tycker jag, precis som Lagrådet och majoriteten i försvarsutskottet,
            justitieutskottet och konstitutionsutskottet att det här är en
            rimlig avvägning.
          </note>
          <note>
            I en värld där solen alltid skiner och allting är frid och fröjd
            behöver man självfallet inte göra dessa avvägningar. Men det är
            en rätt och en skyldighet som regering och riksdag har att skydda
            våra medborgare och skydda våra intressen, och då måste vi ha
            verktygen för att kunna genomföra underrättelsetjänsten. Det här
            behövs.
          </note>
          <note type="speaker">
            Anf. 103 ALICE ÅSTRÖM (v) replik:
          </note>
          <note>
            Fru talman! Det är uppenbart att Karin Enström och jag inte har
            samma syn på den här frågan. Jag ska ändå försöka få svar på tre
            konkreta frågor.
          </note>
          <note>
            Den ena frågan gäller att Sverige räknas som ett av de mest lugna,
            mest fredliga och mest demokratiska länderna i världen, som inte
            har varit utsatt för några stora terroristhot och inte är speciellt
            utsatt. Hur kan det komma sig att just vår svenska militära underrättelsetjänst
            måste få mer långtgående befogenheter än vad man har i andra länder?
            Vad är det som är så specifikt med Sverige som gör att vi behöver
            ta det här oerhörda steget? Det borde vara rimligt att kunna svara
            på frågan varför just vi har det här behovet när andra stater
            gör en avvägning som mer skyddar deras medborgare.
          </note>
          <note>
            Den andra frågan som jag skulle vilja ställa är: Känner inte
            Karin Enström ändå en oro när man inför en lagstiftning som ger
            de här ofantliga avlyssningsmöjligheterna, oavsett hur regleringen
            ser ut nu? Man säger att tillstånd inte ska krävas för inriktning
            som anges av regeringen eller Regeringskansliet. Vi har en lagstiftning
            där vi säger att kommande regeringar egentligen får helt fria
            händer att fatta andra beslut när det handlar om inriktning och
            spaning utan att det ens kommer till Sveriges riksdag. Man öppnar
            för det här. Tror Karin Enström att vi för alltid ska tro på den
            goda staten?
          </note>
          <note>
            Den tredje frågan gäller risken för att det här systemet läcker.
            Vi har en historisk erfarenhet att sådana här uppgifter har läckt
            och har skadat svenska medborgare tidigare när man har bedrivit
            spaning på ett sätt som inte har varit tillåtet. Kan Karin Enström
            verkligen känna sig trygg och lugn för att det här aldrig kommer
            att upprepas?
          </note>
          <note type="speaker">
            Anf. 104 KARIN ENSTRÖM (m) replik:
          </note>
          <note>
            Fru talman! Varför just Sverige, frågar Alice Åström. Ja, det
            är flera andra länder som har gjort just den här ändringen från
            att fritt spana i etern till att också få spana i kabel, därför
            att den tekniska utvecklingen går så snabbt. Att spana på mindre
            än 5 procent av signaltrafiken ger också mindre än 5 procent av
            de underrättelser som man skulle kunna få. Därför måste lagen
            bli teknikneutral. När den blir det blir den också mycket mer
            reglerad.
          </note>
          <note>
            Som Alice Åström vet har spaning i etern varit fri, och trots
            alla häftiga trådlösa applikationer som i dag finns mellan både
            telefoner och datorer och allt möjligt går mer än 95 procent av
            trafiken i kabel, därför att det är billigare. När man lyfter
            på luren i dag, vare sig det är en fast telefon eller en mobiltelefon,
            eller när man använder Internet och mejl kan man aldrig veta om
            trafiken går i etern eller i kabel. Det vet man inte i dag, inte
            ens med en fast telefon, för den går den väg som är billigast
            och närmast.
          </note>
          <note>
            Varför behöver just Sverige göra det här? Ja, det är just för
            att komma åt de underrättelser som kan vara och är av vikt för
            Sveriges säkerhets-, utrikes- och försvarspolitik. Det handlar
            inte, som jag sade i mitt anförande, om den militära underrättelsetjänsten
            och försvaret. Signalspaningsmyndigheten råkar heta Försvarets
            radioanstalt, men de har inte mer med försvaret att göra än någon
            annan myndighet. Det är ett gammalt arv, just från kalla kriget.
            Regeringen, eller en myndighet som regeringen utser, bestämmer
            när signalspaningsmyndigheten får signalspana och vilken inriktningen
            ska vara. De hittar inte på det själva. Jag kan i mitt nästa inlägg
            förklara hur det går till.
          </note>
          <note type="speaker">
            Anf. 105 ALICE ÅSTRÖM (v) replik:
          </note>
          <note>
            Fru talman! Det är så typiskt för den här debatten att man börjar
            komma in i små teknikaliteter. Jag vill ställa en övergripande
            fråga.
          </note>
          <note>
            Det är inte så att andra länder också har öppnat för det här.
            Där har man mycket mer reglerat i skrift. Det här beslutet ihop
            med att vi har lämnat öppet för yttre hot ger en helt annan spaning
            än vad man har i något annat land. Det handlar inte bara om en
            teknikneutralitet som ger den här effekten.
          </note>
          <note>
            I propositionen talas det om yttre hot, och man säger att regeringen
            och Regeringskansliet inte behöver ha tillstånd när det gäller
            inriktningsbeslut. Man säger också att begreppet yttre hot är
            vidsträckt och att det måste vara det för att ge utrymme för nödvändig
            flexibilitet och förmåga att anpassa verksamheten efter nya företeelser.
            Det innebär att vi här i riksdagen i dag inte vet hur bedömningen
            kommer att vara av vad som är yttre hot och den flexibilitet som
            det här kan leda till.
          </note>
          <note>
            Tyvärr är erfarenheten den att för varje sådan här lagstiftning
            som vi har beslutat om har det aldrig tagits steg tillbaka. Varje
            sådant här beslut har alltid lett till att man utvidgar förslagen
            efter hand. Det är det som vi står inför.
          </note>
          <note>
            Där vill jag återigen ställa frågan om det här med att regeringen
            och Regeringskansliet får möjligheten att fatta inriktningsbesluten
            och att man då inte behöver ha tillstånd, som andra myndigheter
            behöver ha: Ser inte Karin Enström något problem med det?
          </note>
          <note>
            Slutligen har jag den här frågan: Om Karin Enström är så övertygad
            om att regeringen kommer att följa de fem punkter som hon räknade
            upp och det här inte är något problem, varför kunde då inte majoriteten
            i utskottet komma med ett tillkännagivande så att riksdagen kunde
            trycka på en knapp och vara säker på att det är så? Varför ska
            vi bara lita till att majoriteten kommer att göra det här? Det
            är inte rimligt att vi som lagstiftare ställs inför ett sådant
            förslag.
          </note>
          <note type="speaker">
            Anf. 106 KARIN ENSTRÖM (m) replik:
          </note>
          <note>
            Fru talman! Alice Åström tar upp det faktum att det i propositionen
            och i lagen anges att regeringen inte söker tillstånd. Däremot
            är det mycket tydligt angivet att regeringen i samråd med tillståndsmyndigheten
            går igenom inriktningen på signalspaningen. Som jag har sagt tidigare
            är detta ett ansvar, en skyldighet och en rätt för varje lands
            regering att se till att man har en så bra underrättelseverksamhet
            som möjligt så att man kan upptäcka och identifiera hot.
          </note>
          <note>
            Hur ska då detta granskas? Jag var inne på teknikaliteter och
            detaljer. Det är ganska viktigt, Alice Åström. Det handlar om
            hur hela kontrollmekanismerna är uppbyggda i lagen. Det är inte
            detaljer som vi kan svepa förbi. Vi kommer säkert att få anledning
            att återkomma till dem.
          </note>
          <note>
            I den myndighet som ska ge tillstånd kommer det att sitta två
            lagfarna jurister, sådana som har varit eller är domare, som ordförande
            och vice ordförande, tillsammans med kolleger från riksdagen,
            representanter som utses av partigrupperna. Samma sak gäller ett
            helt annat gäng. Där är det två andra lagfarna jurister och andra
            representanter som partigrupperna i riksdagen har föreslagit.
            De ska vara med både vid tillståndsgivningen och vid en annan,
            skild del som ska kontrollera hur det hela går till, att lagen
            följs och att det görs enligt de regler och spärrar som finns
            i systemet. Det gäller också hur förstöring får ske. Man ska också
            kunna gå in och avbryta pågående spaning och underrättelseverksamhet.
            Det har man inte kunnat göra tidigare.
          </note>
          <note>
            Det är också mycket viktigt att reglera det som gäller uppgifter
            som ska förstöras. Hur ska de förstöras? Med kontrollfunktioner
            och en årlig rapportering till riksdagen finns det mycket goda
            möjligheter för oss att med all rätt vara vaksamma och misstänksamma.
            Det är svåra och viktiga frågor, och det är också därför den här
            regleringen behövs.
          </note>
          <note type="speaker">
            Anf. 107 ANDERS KARLSSON (s) replik:
          </note>
          <note>
            Fru talman! Karin Enström inledde sitt anförande med att säga
            att det är mycket starka reaktioner, och det är bra att det är
            starka reaktioner. Sedan växlade hon ganska strax över till att
            säga att ni hade trott att det största partiet i Sveriges riksdag,
            Socialdemokraterna, skulle ta ansvar. Vad är det vi ska ta ansvar
            för? Det är min enkla fråga. Vad är det vi ska ta ansvar för?
          </note>
          <note type="speaker">
            Anf. 108 KARIN ENSTRÖM (m) replik:
          </note>
          <note>
            Fru talman! Det är ingen hemlighet att det här är ett förslag
            som stammar från den gamla regeringens tid. Då satt Socialdemokraterna
            i regeringsställning och ville göra samma sak. Därför menar jag
            att det finns en tradition här i riksdagen: När det gäller svåra
            beslut som har med försvars-, utrikes- och säkerhetspolitik att
            göra försöker vi ha så breda uppgörelser som möjligt. Därför skulle
            det vara en stor tillgång att ha med det största partiet i riksdagen.
          </note>
          <note>
            Jag vet också att många av er tycker att det här är ett bra förslag.
            Det är några små detaljer på slutet där vi inte kom ända fram
            i våras. Det gäller hur tillståndsgivning och kontroll exakt ska
            gå till. Det är precis det jag menar, och Anders Karlsson måste
            väl ändå hålla med om att det är en fördel. Men när man inte sitter
            i regeringsställning är det skönt att kunna hitta en detalj. Då
            kan man avstå och bida sin tid.
          </note>
          <note type="speaker">
            Anf. 109 ANDERS KARLSSON (s) replik:
          </note>
          <note>
            Fru talman! Det är intressant att höra detta. Det är nu ganska
            exakt 365 dagar sedan vi hade debatt om detta i kammaren. Där
            var vi mycket tydliga från det socialdemokratiska partiet inklusive
            hela oppositionen om att vi inte ville ha detta lagförslag. Vi
            återremitterade det. Under de 365 dagarna eller om det är några
            fler har vi inte hört ett enda ljud från regeringen, från försvarsministern
            som sitter här på parkett, från dig, Karin Enström, eller från
            någon annan. Kan vi inte sätta oss ned och resonera om det som
            du kallar små detaljer, för att komma till rätta med det här?
            Vi har inte hört något sådant.
          </note>
          <note>
            Karin Enström säger att vi ska ta ansvar. Vi är beredda att ta
            ansvar. Jag var mycket tydlig i mitt anförande om att Sveriges
            alliansfrihet och säkerhet är viktig, och vi tar ansvar för det.
            Men vi tar inte ansvar för ett dåligt förslag. Det är vi mycket
            tydliga med att säga.
          </note>
          <note>
            Det som alla säger här i debatten, liksom de som sitter på läktaren
            säger för det är väl de som är intresserade och de säger som har
            bloggat om oss, är att rättssäkerheten inte är tillräckligt bra.
            Varför, Karin Enström, kommer ni inte tillbaka till det stora
            parti som ni säger att vi är och föreslår att vi sätter oss ned
            och resonerar om detta?
          </note>
          <note>
            Det är lite sent påkommet i dag, Karin Enström.
          </note>
          <note type="speaker">
            Anf. 110 KARIN ENSTRÖM (m) replik:
          </note>
          <note>
            Fru talman! Det är väl tydligt att Anders Karlsson här inte har
            givit några förslag om vad som skulle vara bättre. I de förhandlingar
            som hölls för ett år sedan var vi mycket överens, och vi tycker
            också att förslaget med en del av de förslag som kom då har blivit
            bättre. Jag hoppas i alla fall att Socialdemokraterna om inte
            öppet så i hemlighet kan stödja det, för det har blivit ett bättre
            förslag.
          </note>
          <note>
            Sedan är det alltid en avvägning mellan vad som är de bästa rättssäkerhetsmekanismerna,
            vad som är det bästa skyddet för integriteten och vad som är bäst
            för att få en fungerande verksamhet. Här tycker vi att vi tillsammans
            med oppositionen och de förslag som vi lägger fram i betänkandet
            får en bra kombination. Det ska kunna vara praktiskt genomförbart,
            och det ska vara ett tätt och säkert system. Det är vi trygga
            med i det här förslaget.
          </note>
          <note type="speaker">
            Anf. 111 STAFFAN DANIELSSON (c):
          </note>
          <note>
            Fru talman! Det här är en viktig debatt, och det här är svåra
            frågor. Det är bra att vi för en gångs skull har ett engagemang
            bland medborgarna, låt vara att det kanske inte alltid är hela
            bilden som vi diskuterar utan det blir snarare ena halvan som
            debatten koncentrerar sig kring, nämligen integritetsfrågorna.
            Den andra halvan är det ansvar som varje parlament och regering
            har för att skydda sin befolkning mot allvarliga yttre hot. Den
            svåra avvägningen har vi att göra, och det kanske inte är så konstigt
            att oppositionen i denna svåra fråga gör det lite lättare för
            sig och säger nej, medan regeringen måste ta sitt ansvar och skydda
            landet, samtidigt som vi måste bevaka integriteten.
          </note>
          <note>
            Vi i Centerpartiet brinner för integritetsfrågorna. Vi driver
            dem på alla områden. Genom vår medverkan i alliansen och den enighet
            som finns där har det här förslaget blivit riktigt bra. Vi har
            byggt in mycket åtgärder till skydd för integriteten. Det finns
            mer att göra. Debatten ska fortsätta, men någon gång måste det
            här regleras.
          </note>
          <note>
            Socialdemokraterna kom aldrig till skott. Man hade långbänk.
            Man tillsatte aldrig den breda parlamentariska utredning som man
            nu kräver. Det är bekymret. Det här behöver regleras. I dag är
            inte signalspaningen i etern reglerad särskilt mycket alls, och
            det behöver göras.
          </note>
          <note>
            I den bästa av världar skulle det givetvis inte behövas vare
            sig underrättelseinhämtning eller signalspaning mot yttre hot
            och utländska förhållanden. Det skulle inte heller i den bästa
            av världar behövas något försvar eller några vapen. Tyvärr är
            vi inte där än. Ett litet land som står militärt alliansfritt
            behöver ett eget försvar, ett utvecklat samarbete med andra länder
            och en egen underrättelseinhämtning.
          </note>
          <note>
            För att trygga Sveriges säkerhet bedrivs försvarsunderrättelseverksamhet
            på olika sätt. En viktig del är genom signalspaning, och inte
            bara i Sverige. Det var otroliga överord från Vänsterpartiet och
            Miljöpartiet. Vi lever i en värld där signalspaning i kabel och
            tråd är verklighet i Europa och i vår omvärld. Det är Sverige
            som inte gör sådant.
          </note>
          <note>
            Vi reglerar nu väldigt öppet hur det här ska ske under stark
            kontroll. I andra länder ligger det fortfarande ofta liksom tidigare
            i Sverige under hög sekretess inom Försvarsmakten. Det är verkligen
            något för granskande journalistik att syna påståendena att Sverige
            är bland de länder som går längst i världen när det gäller att
            bevaka sina medborgare. Detta sägs av Vänsterpartiet, som nyligen
            har haft en kongress där man har haft en stor debatt om Kuba.
            Men du har rätt i att de gamla länderna som spanade inte gör det
            längre, för de har brutit ihop.
          </note>
          <note>
            Vi inser att behovet tyvärr finns, och vi måste reglera det.
            Det är den debatten som vi ska ha.
          </note>
          <note>
            Den förändrade hotbilden har sedan 1990-talet föranlett olika
            utredningsförslag om en breddning av signalspaningsverksamheten,
            att den måste regleras bättre än i dag och utsträckas till att
            utöver eterburna signaler som i andra länder också omfatta signaler
            i tråd. Sådan verksamhet innebär självfallet allvarliga intrång
            i den enskildes integritet. Det är mycket viktigt att detta begränsas
            så långt som möjligt på olika sätt. Den personliga integriteten
            som en mänsklig rättighet är något som vi i Centerpartiet verkligen
            värnar.
          </note>
          <note>
            Resan och analysen när det gäller detta betänkande har varit
            lång, och i processen fram till bordläggningen förra året har
            många integritetsskyddande åtgärder byggts in i betänkandet.
          </note>
          <note>
            Det har redovisats, men jag vill ändå bara kort lista vad det
            handlar om.
          </note>
          <note>
            Försvarsunderrättelseverksamhet ska kartlägga yttre hot mot landets
            säkerhet till stöd för svensk utrikes-, försvars- och säkerhetspolitik
            samt får endast avse utländska förhållanden och trafik som korsar
            Sveriges gräns. En förutsättning är också, som justitieutskottet
            till exempel har framhållit, att hotet är av så allvarlig art
            att det kan anses riktat mot rikets säkerhet eller samhällsviktiga
            strukturer.
          </note>
          <note>
            Tillstånd och kontroll av verksamheten ska göras av en fristående
            myndighet, av varandra oberoende enheter där två domare och ledamöter
            ur partigrupperna ingår.
          </note>
          <note>
            Regeringen ska en gång om året, ur ett integritetsskyddsperspektiv,
            redovisa den granskning som har skett. Ett särskilt integritetsskydd
            inrättas. Centerpartiet föreslog en kontrollstation som finns
            med. Regeringen ska år 2011 lämna en redovisning till riksdagen
            om hur lagen fungerar ur ett integritetsskyddsperspektiv.
          </note>
          <note>
            Detta tillsammans med att utskottet, liksom justitie- och konstitutionsutskottet,
            öppnar för att det i framtiden kan behövas ytterligare säkerhets-
            och kontrollmekanismer för att förstärka skyddet för enskilda
            personer gör att regeringen har fullt mandat och uppdras att särskilt
            följa den nya lagen och vid behov återkomma med nya förslag.
          </note>
          <note>
            Det här är en mycket svår fråga. Den engagerar många. En engagerad
            kampanj känner vi alla av. Det är väldigt många enskilda medborgare
            som hör av sig. Jag har stor respekt för alla mejl och blogginlägg
            från dessa. Jag och Centern tar den här debatten på stort allvar.
          </note>
          <note>
            Jag har svarat på åtskilliga hundra mejl, många gånger i en dialog,
            och på många blogginlägg. Det är lite övertoner, missuppfattningar
            och sakfel ibland, men det hör ofta till en debatt. Men det är
            ett viktigt engagemang i en viktig fråga. Stort tack för det!
          </note>
          <note>
            Jag ska läsa ur två av de inlägg som jag har gjort på min blogg
            när jag har kommenterat den här debatten. Den 7 juni:
          </note>
          <note>
            Tack för alla inlägg några kommentarer. Det här är en mycket
            svår fråga med en signalspaning som handlar om att med automatiserade
            sökord, med godkänd inriktning, inhämta information som ska förebygga
            allvarliga yttre hot mot landets säkerhet vad gäller utländska
            förhållanden och trafik som passerar över landsgränsen. Mot det
            allvarliga integritetsintrång som en avlyssning av telefonsamtal
            och e-post innebär står rätten och skyldigheten för ett land att
            värna medborgarnas säkerhet. Den här avvägningen är mycket svår.
            Vi i Centerpartiet brinner för integritetsfrågorna, och vi har
            ägnat stor vikt åt de motstående intressena i detta. Inte minst
            genom vår interna debatt och vårt agerande har också ett betydande
            antal åtgärder till skydd för integriteten byggts in i förslaget
            jämfört med det förslag som s-regeringen i många år arbetade med.
            Det finns säkert ytterligare saker att fortlöpande göra. Därför
            är kontrollstationen år 2011 viktig, då erfarenheter ska utvärderas
            och förändringar kunna göras.
          </note>
          <note>
            Den 14 juni skrev jag:
          </note>
          <note>
            Fortsatt dialog med svar på era FRA-frågor.
          </note>
          <note>
            Bara standardsvar, dåligt, tycker några. Det kan man säga. Men
            jag hinner ju inte med unika svar, och frågorna är faktiskt desamma.
          </note>
          <note>
            Många tror att signalflödet över landsgränsen lagras. Nej, detta
            får självfallet inte ske. Det är också fullständigt omöjligt av
            rena volymskäl. Efter ansökan från försvaret, till exempel, och
            efter tillstånd från Försvarets underrättelsenämnd spanar FRA
            efter en given inriktning och med automatiserade sökord. Endast
            en oerhört liten del av flödet ger träffar. Säg att ett meddelande
            av 10 miljarder analyseras av FRA. Övriga meddelanden har ju bara
            passerat förbi och försvunnit. Har det meddelande som föll ut
            bäring på ett allvarligt yttre hot kan det analyseras. Annars
            ska det omedelbart förstöras.
          </note>
          <note>
            Peter Rådberg hade många överord i debatten. Att FRA bestämmer
            själv vad som är yttre hot och vad man ska spana efter är fullständigt
            fel. Den myndighet som vill spana ska ansöka om tillstånd hos
            Försvarets underrättelsenämnd kring en begärd inriktning. FRA
            får då bara, om tillståndet ges, spana efter detta allvarliga
            hot, den inriktningen och kring hot som är av den mycket allvariga
            karaktär som jag strax återkommer till.
          </note>
          <note>
            När det gäller de mejl som jag får och läser uppfattar jag att
            budskapet, närmast samstämmigt, är att Sverige inte alls ska signalspana
            i kabel över landsgränsen. Vi ska inte, liksom andra länder, se
            mönster i det som hotar oss genom den informationsinhämtningen.
            Vi ska avstå från detta, eftersom det, vilket jag håller med om,
            innebär ett intrång i integriteten.
          </note>
          <note>
            Bakom uppfattningen att det, tyvärr, behövs en signalspaning
            för att skydda landets säkerhet står fyra partier i alliansen,
            utöver länderna i vår omvärld som ofta gör det här under hög sekretess
            och inom försvarsmakten. Bakom insikten om att det här behovet
            tyvärr finns står alltså fyra partier i alliansen. Där står Socialdemokraterna.
            Jag trodde också att Vänsterpartiet stod där. Det som står i reservationer
            och som har sagts i riksdagsdebatter är nämligen att också Vänsterpartiet
            inser att det finns ett behov av att signalspana även i tråd.
            Nu lät det inte så på Alice Åströms inlägg i dag. Det vore intressant
            att klara ut detta. Står Vänsterpartiet inte längre bakom insikten
            att det tyvärr kan behövas?
          </note>
          <note>
            Miljöpartiet vill ha en utredning. Det låter då som att man är
            emot detta.
          </note>
          <note>
            Som vår värld ser ut är det en rätt radikal position om Sverige
            skulle avstå från denna underrättelseinhämtning. I den intensiva
            diskussion som vi nu har diskuteras enbart ena sidan av myntet,
            den svåra frågan om det integritetsintrång som det här innebär.
            Medan den andra frågan, vad som motiverar detta, så som vår värld
            ser ut, egentligen inte lyfts fram. Det är den balansen som jag
            tycker att vi ska försöka få fram i debatten.
          </note>
          <note>
            När det gäller mejlkritiken från medborgarna menar man, liksom
            har framförts här och även från före detta Säpochefen och så vidare,
            att begreppet yttre hot är ett alldeles för vagt begrepp och att
            FRA, utan någon kontroll alls, som Peter Rådberg sade, kan spana
            på det mesta här i världen. Men det är viktigt att säga att det
            på intet vis är så.
          </note>
          <note>
            En av de viktiga preciseringar som försvarsutskottet gjorde i
            sitt betänkande i fjol var att i en katalog lista de sex allvarliga
            yttre hot som signalspaning endast får användas mot i trafik över
            landsgränsen och mot utländska förhållanden.
          </note>
          <note>
            Signalspaning för att skydda Sveriges säkerhet får alltså endast
            göras för att kartlägga internationella konflikter och militära
            hot mot landet, hot mot våra utlandssoldater, internationell terrorism,
            grov brottslighet som vapensmuggling och spridning av massförstörelsevapen
            samt kvalificerade IT-relaterade hot mot samhällets viktiga infrastrukturer.
          </note>
          <note>
            Peter Rådberg uppfattar inte att det finns några kvalificerade
            IT-relaterade hot mot samhällets viktiga infrastrukturer, men
            Försvarsberedningen har sagt att det är en allvarlig ny hotbild.
            För rikets säkerhet behövs den här inhämtningen under sträng kontroll.
            Det är den bedömning som vi har gjort.
          </note>
          <note>
            Om Socialdemokraternas reservation mot förmodan skulle vinna
            i morgon innebär det på intet sätt att signalspaning i tråd stoppas.
            Det innebär bara att det fördröjs några år. Sedan blir det något
            så när samma förslag som kommer tillbaka, eftersom vi i princip
            var överens i fjol och står väldigt nära varandra.
          </note>
          <note>
            Nu vill, som sagt, Socialdemokraterna ha en utredning. Då tycker
            jag att det var väldigt synd att man inte tillsatte den år 2000
            när man började utreda de här frågorna.
          </note>
          <note>
            Vår alliansregering har väsentligt förbättrat förslaget ur integritetssynpunkt.
            Redan 2011 ska vi i en kontrollstation utvärdera erfarenheten
            av den nya lagen och vid behov kunna göra ytterligare förbättringar.
          </note>
          <note>
            Jag ska rätta till några missuppfattningar. Yttre hot har jag
            klarat ut, tycker jag. Det är bara de som ägnar sig åt de här
            allvarliga frågorna som ska riskera att utsättas för analys från
            FRA.
          </note>
          <note>
            Det strider mot grundlagen och Europakonventionen, var det någon
            som sade. Före detta Säpochefen har tydligen uttalat detta. Tyskland
            har reglerat det här på ungefär samma sätt som Sverige. Vi är
            förmodligen mer restriktiva. England har reglerat det. Andra länder
            har gjort det. I många länder bedrivs det under hög sekretess.
          </note>
          <note>
            Tyskland prövades av Europadomstolen. Det godkändes, eftersom
            ett land ska skydda medborgarnas integritet, precis som har sagts
            här, samtidigt som man har möjlighet att om det behövs för att
            skydda landets säkerhet under noga reglerade former göra detta.
          </note>
          <note>
            Att det här lagförslaget är förenligt med Sveriges grundlag är
            regeringens bedömning, konstitutionsutskottets och justitieutskottets.
            Och det är ett enigt lagråd som gör den bedömningen. Så det här
            är förenligt med våra lagar, givetvis.
          </note>
          <note>
            FRA:s verksamhet behöver regleras. Det visar inte minst de senaste
            uppgifterna i medierna. En rad åtgärder till skydd för integriteten
            har byggts in. Lagrådet menar att det är en rimlig avvägning på
            plats. Vi ska fortsätta att diskutera de här frågorna. Vi har
            en kontrollstation.
          </note>
          <note>
            Den livliga diskussionen är mycket bra. Den diskussionen behöver
            fortsätta, kring hur vi skyddar landets säkerhet och var gränserna
            går för intrång i vår personliga integritet.
          </note>
          <note>
            Med detta, fru talman, i en mycket svår fråga med svåra avvägningar,
            yrkar jag bifall till förslaget i utskottets betänkande.
          </note>
          <note type="speaker">
            Anf. 112 ALICE ÅSTRÖM (v) replik:
          </note>
          <note>
            Fru talman! Det är nästan så att man bli mållös att ge förslaget
            en tyngd med att säga att konstitutionsutskottet, justitieutskottet
            och försvarsutskottet står bakom. Alla som kan något om det politiska
            livet vet att det är samma majoritet i alla utskott som har ställt
            sig bakom. Det är den majoriteten med de borgerliga partierna
            som har ställt sig bakom det här förslaget. Sedan försöker man
            att ge det en tyngd med att räkna upp justitieutskott och konstitutionsutskott.
            Det är ett taktiskt knep.
          </note>
          <note>
            Men då har jag två tydliga frågor. Staffan Danielsson säger att
            kritikerna överdriver vi säger att det här är alldeles för långtgående
            och att så har man det i andra länder. Därför är det här inget
            problem.
          </note>
          <note>
            Hur kan det komma sig till exempel att Europarådets kommissarie
            för mänskliga rättigheter, Thomas Hammarberg, mycket tydligt går
            ut och kritiserar det här förslaget som väldigt långtgående? Man
            kan försöka raljera med Vänsterpartiet eller debatter som vi har
            haft på vår kongress, men det är Europarådets kommissarie för
            mänskliga rättigheter som säger att det här är bland det mest
            långtgående som finns.
          </note>
          <note>
            Jag skulle kunna dra upp sida för sida från debattartiklar, organisationer
            och företag som är kritiska där man också lägger servrar utanför
            Sverige. Men framför allt vill jag säga att Moderata ungdomsförbundet,
            Muf, är motståndare, Centerns ungdomsförbund, Cuf, är klara motståndare,
            Liberala ungdomsförbundet, Luf, är klara motståndare, Kristdemokratiska
            ungdomsförbundet är klara motståndare. Man raljerar med Vänsterpartiet,
            men är det verkligen så att alla dessa fullständigt har missförstått
            det här förslaget och att det egentligen är så rättssäkert som
            Staffan Danielsson säger i debatten?
          </note>
          <note type="speaker">
            Anf. 113 STAFFAN DANIELSSON (c) replik:
          </note>
          <note>
            Fru talman! Det här innebär intrång i den personliga integriteten.
            Det är alltså en allvarlig fråga. Jag är fullständigt överens
            med Alice Åström om det. Jag inser också att om man lyssnade på
            debatten i medierna nu och på de överord som finns skulle vi väl
            alla vara emot detta.
          </note>
          <note>
            Det som försvarar att ett lands parlament och regering ändå kan
            lägga fram ett sådant här förslag är att vi måste ta ansvar för
            att skydda riket mot allvarliga yttre hot. Det är vårt ansvar.
            Jag har uppfattat att Socialdemokraterna, de fyra borgerliga partierna
            och Vänsterpartiet är överens om att det liksom i andra länder
            för att skydda rikets säkerhet tyvärr behövs en möjlighet att
            inhämta underrättelseinformation i noga reglerade former genom
            signalspaning även i tråd.
          </note>
          <note>
            Jag har en motfråga till Alice Åström. Det var helt klart förra
            året i er reservation och i ditt inlägg att du visade på att förslaget
            hade förbättrats i väsentlig grad och att det fanns behov av att
            spana i tråd. Men ditt inlägg i dag kan ge intryck av att ni går
            emot detta. Skulle Sverige som enskilt land då avhända sig den
            här möjligheten att skydda sig mot de allvarliga yttre hoten är
            det något som måste analyseras djupgående innan vi kan göra detta.
          </note>
          <note>
            Som sagt, jag förstår dem som, om de tittar på förslaget och
            koncentrerar sig på ena halvan, kommer till slutsatsen att det
            väl är onödigt att ett litet lugnt och lyckligt neutralt land
            i norra Europa gör detta. Men väger man in båda vågskålarna kommer
            man till att det här behövs för att inhämta underrättelser för
            att kunna skydda landet mot allvarliga hot. Vi bygger in så mycket
            integritet vi kan. Vi har verkligen gjort det. Vi är beredda att
            gå vidare på det. Det är en rimlig avvägning.
          </note>
          <note>
            Jag beklagar. Sådana här frågor bör det vara stor samstämmighet
            i. Det har vi inte i det här, och det beklagar jag.
          </note>
          <note type="speaker">
            Anf. 114 ALICE ÅSTRÖM (v) replik:
          </note>
          <note>
            Fru talman! Det här är nödvändigt för att skydda den svenska
            befolkningen mot den här typen av hot. Det är ett viktigt ställningstagande
            som vi i riksdagen måste ta. Vi måste ta ansvaret för båda delarna.
          </note>
          <note>
            Men är då inte Staffan Danielsson bekymrad över Säpos och Rikspolisstyrelsens
            remissyttrande? Det är faktiskt Säpo som har en stor del av det
            här ansvaret i dag. Till och med de säger att det här är så oerhört
            långtgående. Har vi en säkerhetspolis och en rikspolisstyrelse
            som inte har en aning om vad de egentligen sysslar med, för de
            kan inte alls bedöma faran?
          </note>
          <note>
            Vi i Vänsterpartiet har sagt att vi är beredda att diskutera,
            men med utvidgningen från yttre militära hot till yttre hot har
            man öppnat för en avlyssning som är så gigantisk att den kan man
            inte ens diskutera. Och de analyser som behöver göras är heller
            inte gjorda. Det har vi lyft fram, och det finns i en mängd olika
            remissvar också. Man pekar på bristen av analyser.
          </note>
          <note>
            Min slutgiltiga fråga blir: Om det är så viktigt för Staffan
            Danielsson och Centerpartiet att man har de här rättssäkerhetsgarantierna
            och att man har de här skydden, hur kan det då komma sig att ni
            väljer att gå i majoritet och komma till den här kammaren utan
            att ha ett tillkännagivande på de punkter som ni räknar upp?
          </note>
          <note>
            Det handlar om att precisera för vilka ändamål signalspaning
            ska få bedrivas inom ramen för den föreslagna lagstiftningen.
            Det handlar om tillämpning, tillståndsgivning, inriktning, behov,
            proportionalitetsbedömning, uppdragsgivare och sökord och hur
            förstöring av uppgifter ska genomföras. Man hör ju vilka oerhört
            stora områden det är.
          </note>
          <note>
            Man bara går till denna kammare och säger: Lita på oss! Vi utgår
            ifrån att regeringen återkommer med det.
          </note>
          <note>
            Är det att ta rättssäkerheten på största allvar? Och är det verkligen
            rimligt att ställa riksdagen inför ett sådant beslut?
          </note>
          <note type="speaker">
            Anf. 115 STAFFAN DANIELSSON (c) replik:
          </note>
          <note>
            Fru talman! Man får alltid välja vilka man vill lita på här i
            världen. Jag noterade att Alice Åströms profet just nu är säkerhetspolisen
            i Sverige.
          </note>
          <note>
            En orsak till att Socialdemokraterna lamslogs från 1998 till
            2006 i hanteringen av den här frågan var revirstrider mellan olika
            myndigheter och departement. I den diskussionen finns det många
            uppfattningar.
          </note>
          <note>
            Jag vet att en före detta Säpochef har uttalat sig om att Försvarets
            radioanstalt får spana om vilka yttre hot som helst, som Peter
            Rådberg sade. Det är fel. Det är mycket noga avgränsat vilka allvarliga
            yttre hot det handlar om.
          </note>
          <note>
            Det sägs också att det strider mot Sveriges grundlag. Ett enigt
            lagråd, de högsta juristerna vi har, som ska granska regeringens
            förslag har godkänt förslaget och sagt att det är en acceptabel
            avvägning mellan de två svåra sidorna av myntet. Man lade fram
            några ytterligare förslag som vi har tagit in. I processen, i
            utskottsbehandlingen, kom Socialdemokraterna med bra förslag,
            och vi tillgodosåg nästan alla.
          </note>
          <note>
            Så var processen.
          </note>
          <note>
            När det gäller tillkännagivande är riksdagens beslut genom utskottets
            betänkande tydligt på de här områdena. Vi har nu ett bordlagt
            förslag att ta upp. Jag är säker på att försvarsministern i sitt
            anförande kommer att kommentera det beslut som riksdagen tar och
            som regeringen självfallet kommer att respektera.
          </note>
          <note type="speaker">
            Anf. 116 ANDERS KARLSSON (s) replik:
          </note>
          <note>
            Fru talman! Staffan Danielsson försökte likt Karin Enström att
            skjuta över bollen till socialdemokratin som om det på något sätt
            är vårt fel att denna debatt finns i dag. Fel vet jag inte jag
            tycker att det är bra att debatten finns och att vi för en diskussion
            om detta.
          </note>
          <note>
            Men jag har en enkel fråga till Staffan Danielsson: Varför är
            det så lätt att fatta beslut i den här frågan om att kunna avlyssna
            alla? Ni hade ju ett sådant bekymmer med den riktade avlyssningen
            när det gäller domstolsväsendet, och flera av er sade nej till
            det i den diskussionen. Varför är det så mycket lättare när det
            handlar om hela samhällskollektivet? Då var det den som var utsatt
            för domstolsprövning som skulle avlyssnas.
          </note>
          <note>
            Vad är skillnaden?
          </note>
          <note type="speaker">
            Anf. 117 STAFFAN DANIELSSON (c) replik:
          </note>
          <note>
            Fru talman! Signalspaning i tråd mot allvarligare yttre hot är
            något helt annat än att bekämpa brott med utredningar. Det handlar
            om att hitta tendenser och mönster som kan hota landet men på
            ett noga kontrollerat sätt. Skulle sådan spaning till exempel
            resultera i att en enskild person som håller på att planera terrordåd
            avslöjas ska FRA i det läget överlämna den informationen till
            polisen. Det är korrekt, men i och med att man har gjort det måste
            polisen hantera utredningen på precis samma sätt och med respekt
            för precis samma lagar och regler som gäller för polisens verksamhet.
          </note>
          <note>
            Den här frågan är viktig, och jag kan säga till Anders Karlsson
            att Försvarsberedningen lämnade sin rapport i fredags. Vi har
            en bred samsyn om försvarets inriktning, vilket är mycket glädjande.
            Det här är också en fråga som handlar om mycket viktiga saker:
            människors integritet och landets säkerhet. Jag tycker att det
            är trist att vi, när vi faktiskt står så nära varandra i sak,
            inte kunde komma överens i fjol.
          </note>
          <note>
            Nu är det som det är. Centerpartiet sitter i regeringen tillsammans
            med tre andra partier. Vi har ansvar för att regera landet. Vi
            måste ta även i svåra frågor och göra även mycket svåra avvägningar.
            Det är det vi försöker göra på ett så bra sätt som möjligt.
          </note>
          <note>
            Jag tycker att vi har kommit fram och lyckats bygga in mycket
            integritetsskydd i betänkandet. Vi är öppna för att det behövs
            ytterligare åtgärder. Det ska följas noga. Men att nu, efter tio
            års utredande, ytterligare skjuta det hela flera år framåt innebär
            att frågan kvarstår oreglerad. Det här behöver regleras.
          </note>
          <note type="speaker">
            Anf. 118 ANDERS KARLSSON (s) replik:
          </note>
          <note>
            Fru talman! Jag vet inte om jag fick svar på frågan. Jag sade:
            Vad är det som är skillnaden när man nu ska kunna avlyssna alla
            9 miljoner människor som finns i vårt land? Det tycker ni är okej,
            men ni säger nej till att domstolar ska kunna avlyssna brottslingar.
            Vad är det som gör skillnaden? Det fick jag inget svar på.
          </note>
          <note>
            Det känns för mig lite främmande att alla vi som sitter här helt
            plötsligt ska kunna bli avspanade i signalsändningssystemet. En
            grov brottsling kan man däremot inte få lov att avlyssna för att
            kunna fälla honom för det grova brottet. Det känns lite konstigt,
            men det är Centerns ståndpunkt.
          </note>
          <note>
            Sedan säger Danielsson, och det tycker jag också, jag har sagt
            det vid flera tillfällen: Försvars- och säkerhetspolitiken är
            för stor och för viktig för att träta om politiskt. Här ska vi
            hitta breda överenskommelser.
          </note>
          <note>
            Ja den socialdemokratiska regeringen har under hela sitt regeringsinnehav
            försökt hitta en bredare försvars- och säkerhetspolitisk överenskommelse.
            Men här har ni haft 365 dagar på er att ta kontakt med det stora
            socialdemokratiska partiet, som Karin Enström sade det stora socialdemokratiska
            partiet. Ni har inte bemödat er om att göra det, utan nu står
            ni här i kammaren och vädjar och menar att vi är lite osolidariska
            mot er, och i undertonen även lite halvpopulistiska, för att vi
            inte tar vårt ansvar.
          </note>
          <note>
            Vi tar vårt ansvar men vi har inte blivit inbjudna en enda gång
            av den sittande regeringen till en diskussion om det här. Inte
            en enda gång har de bjudit in till diskussion om detta, och så
            säger Staffan Danielsson till mig att vi inte tar vårt ansvar.
          </note>
          <note>
            Vi är beredda att ta vårt ansvar. Vi var beredda att ta vårt
            ansvar, men ni gjorde ingenting åt det. Det är faktiskt ni som
            styr landet.
          </note>
          <note type="speaker">
            Anf. 119 STAFFAN DANIELSSON (c) replik:
          </note>
          <note>
            Fru talman! I utskottsdiskussionerna förra året i maj tillgodosåg
            vi nästan allt det som Socialdemokraterna krävde. Vi var beredda
            att göra upp. Vi meddelade detta till Socialdemokraternas gruppledare
            Britt Bohlin. Dagen efter kallade Thomas Bodström till presskonferens
            och sade att regeringen har brutit förhandlingarna och vägrat
            att tillmötesgå våra krav.
          </note>
          <note>
            Då blev det votering, och nu kommer den bordlagda frågan upp
            igen. Jag beklagar detta. Låt oss hoppas att det framöver ska
            kunna bli ett bättre samtalsklimat i den här frågan.
          </note>
          <note>
            När det gäller frågan om signalspaning och att alla kan avlyssnas
            handlar det om två olika tekniker. Buggning är riktad och måste
            föregås av en domstolsprövning. Signalspaning innebär att man
            med automatiserade sökord söker efter en allvarlig inriktning
            som kan hota landets säkerhet. Av det brus och de oerhörda mängder
            information som strömmar i kabelnätet kan kanske ett meddelande
            på tio miljarder falla ut. Resten försvinner förbi och magasineras
            inte, utan det är de här som faller ut som vi har stränga regler
            för hur de ska hanteras.
          </note>
          <note>
            Tillstånd till den här signalspaningen ska lämnas av Försvarets
            underrättelsenämnd. Det är en civil myndighet som i två instanser
            under domstolsliknande former har ansvar för att dels ge tillstånd,
            dels utföra efterhandskontroll. I Försvarets underrättelsenämnd
            sitter ordförande, vice ordförande två domare eller före detta
            domare och representanter för riksdagens partier.
          </note>
          <note>
            Jag är beredd att diskutera om det är möjligt att låta detta
            domstolsprövas. Det blir väldigt komplicerat. Det har inte ansetts
            möjligt, men det tycker jag gott att man kan titta djupare på.
            Men den lösning som finns på plats är bra.
          </note>
          <note type="speaker">
            Anf. 120 PETER RÅDBERG (mp) replik:
          </note>
          <note>
            Fru talman! Jag tror att debatten svävar ut mer och mer ju längre
            ledamöterna på den borgerliga kanten talar. Jag ska referera till
            något av det som Staffan Danielsson sade: Vi ska genomföra detta
            för att världen ser ut som den gör.
          </note>
          <note>
            Det är ju tunga argument.
          </note>
          <note>
            Staffan Danielsson fortsätter: FRA får bara göra och så räknar
            han upp ett antal saker.
          </note>
          <note>
            Något annat ska man inte få göra. Det är i sak fel.
          </note>
          <note>
            Det finns yttre hot. Då sade Staffan Danielsson så här: Ja, men
            det är bara allvarliga frågor som FRA ska hantera när det gäller
            yttre hot.
          </note>
          <note>
            Det var exakt vad Staffan Danielsson sade. Snacka om att sväva
            ut!
          </note>
          <note>
            Detta är inte sant. FRA ska förhålla sig till en lagparagraf
            som Staffan Danielsson ska rösta ja till i morgon. I den står
            det yttre hot. FRA ringer inte till någon myndighet och frågar
            om de kan få göra detta. De bedömer naturligtvis vad som menas.
          </note>
          <note>
            Sedan säger Staffan Danielsson: De flesta mejlen försvinner ju.
            Vi är bara intresserade av de allra viktigaste men grejen är,
            Staffan Danielsson, att allting går in, och med en enda knapptryckning
            kan man spara precis vad man vill. Det är det som är integritetskränkande
            här, och det är det som utgör faran i förslaget.
          </note>
          <note>
            Det tar ni väldigt lätt på. Ta det lugnt, lita på oss vi litar
            på regeringen, sade Karin Enström alldeles nyss, och Staffan Danielsson
            nickar och håller med. Så min fråga även till Staffan Danielsson
            är: Du måste förklara hotbilden när ett så omfattande förslag
            genomförs, för du håller väl ändå med om att det är ett omfattande
            förslag? Du pratar själv om yttre hot, men du kan inte definiera
            begreppet yttre hot. Du är otroligt vag. Du säger, vilket du också
            sade i talarstolen, att vi får betala priset att vi får skanna
            över 9 miljoner människor. Det var egentligen det du sade, Staffan.
          </note>
          <note>
            Jag vill att du definierar begreppet yttre hot så att vi får
            en bild av vad Centerpartiet tycker i den frågan.
          </note>
          <note type="speaker">
            Anf. 121 STAFFAN DANIELSSON (c) replik:
          </note>
          <note>
            Fru talman! Nu har vi kommit till en viktig punkt, Peter, i denna
            allvarliga fråga, nämligen att vi diskuterar med sakliga argument
            och inte vilseleder eller kommer med totalt fel uppgifter. Du
            säger att FRA får avlyssna vem som helst och vad som helst. Det
            är vad du säger. FRA avgör själv vad man vill spana mot.
          </note>
          <note>
            Du har fel, och du vilseleder dem som lyssnar. Du lyssnade inte
            på när Karin Enström och jag nämnde de sex mycket allvarliga yttre
            hot som vi i utskottet har sagt att FRA får spana mot efter det
            att Försvarets underrättelsenämnd har givit godkänt till den inriktningen.
            Det är alltså internationella konflikter hör du vad jag säger
            militära hot, hot mot våra utlandssoldater, grov brottslighet
            i form av vapensmuggling och spridning av massförstörelsevapen,
            internationell terrorism och kvalificerade IT-hot mot våra samhällsviktiga
            strukturer. Dessa sex hot får FRA spana mot sedan man fått tillstånd
            av Försvarets underrättelsenämnd inget annat. Jag hoppas att vi
            kan vara överens om det. Annars är det en fråga för undersökande
            journalistik att reda ut vem av oss som säger som det är.
          </note>
          <note>
            Varför sade jag att det bästa vore att inte ha vare sig försvar
            eller signalspaning? Jag vill självfallet ha en värld där vi inte
            har något försvar och där vi inte har någon signalspaning. Men,
            Peter, vi har tyvärr inte en sådan värld i dag. Som världen ser
            ut måste vi skydda vårt land och vår befolkning. Då behöver vi
            även bedriva försvarsunderrättelseverksamhet. Jag kan tänka mig
            att vi djupare skulle kunna utreda om Sverige, till skillnad från
            andra länder, skulle kunna gå sin egen väg och avstå från den
            här underrättelseinhämtningen, men då måste vi tillsätta en utredning
            och titta djupt på detta. I dagsläget är världen sådan att vi
            måste arbeta på det här sättet, och det är en bedömning som jag
            tror att alla partier har gjort utom Peter Rådbergs. Vi gör det
            med skyddsnät och på ett öppet sätt. Vi går inte längre än andra
            länder, tvärtom.
          </note>
          <note type="speaker">
            Anf. 122 PETER RÅDBERG (mp) replik:
          </note>
          <note>
            Fru talman! Säpo, Rikspolisstyrelsen, Journalistförbundet och
            ett antal remissinstanser till har fel. Det är konstigt. De som
            ska utföra detta är väl Säpo och Rikspolisstyrelsen. Det är väl
            de som ligger i frontlinjen. De har sagt att det här förslaget,
            som Staffan Danielsson säger är så bra, inte håller. Menar Staffan
            Danielsson på fullt allvar att om FRA hittar en organisation som
            är farlig skulle de skippa den organisationen? Vad betyder yttre
            hot? Det är en definitionssak.
          </note>
          <note>
            Vi kommer per definition att kunna skanna in alla. Det är helt
            uppenbart. Det finns experter på det här området som säger att
            det inte går att begränsa sig.
          </note>
          <note>
            Som jag sade kommer Google att lägga sin server utomlands. Då
            kan man verkligen räkna med att alla kommer att bli avlyssnade.
          </note>
          <note>
            Danielsson vägrar att svara på min fråga, nämligen: Vilka är
            de yttre hoten?
          </note>
          <note>
            Du är fortfarande lika vag och säger att vi måste ha detta och
            att vi måste få möjlighet att skanna hela svenska folket för att
            vi eventuellt ska kunna hitta någonting. Vilka är de yttre hoten
            i dag, Staffan Danielsson?
          </note>
          <note>
            I mitt anförande försökte jag berätta vad USA och Storbritannien
            har kommit fram till. De ser naturligtvis att det finns ett hot
            kvar med till exempel al-Qaida, men i dag är inte hotet av den
            digniteten att den här typen av åtgärder krävs. Men det tycker
            tydligen Staffan Danielsson och Centerpartiet.
          </note>
          <note>
            Kan du inte förklara nu vad det här yttre hotet består av eftersom
            ni vill genomföra ett sådant här omfattande lagförslag?
          </note>
          <note type="speaker">
            Anf. 123 STAFFAN DANIELSSON (c) replik:
          </note>
          <note>
            Fru talman! Peter Rådberg och Miljöpartiet är djupt insatta i
            den hotbild som finns i världen och bedömer att Sverige inte riskerar
            att drabbas av några hot. Då behöver vi kanske inte någon försvarsunderrättelseverksamhet
            heller, eller något försvar för den delen. Jag tycker att det
            är fel. Vi behöver tyvärr ett försvar och en försvarsunderrättelseverksamhet.
          </note>
          <note>
            Jag har också haft en diskussion om Google på min blogg och via
            mejl. Jag får nog granska Google, för jag har ställt en motfråga.
            Om nu Google vill flytta från Sverige, vart vill man då flytta
            eftersom signalspaning i tråd bedrivs under sekretess i våra grannländer
            på kontinenten? Vad jag förstår ligger Googles huvudkontor i USA,
            och vi reglerar det här på ett helt annat sätt än man gör där.
          </note>
          <note>
            Säpo och Advokatsamfundets ordförande har rätt i att yttre hot
            är vad som helst, säger Peter Rådberg. Jag hävdar, och vi får
            väl göra upp efteråt, att det är fel. Jag har två gånger läst
            upp de sex allvarliga hot som vi tog in i utskottsbetänkandet
            och preciserade. Bara mot de hotbilderna får Försvarets underrättelsenämnd
            ge tillstånd till Försvarets radioanstalt att spana. Man ska efterhandskontrollera
            det som Försvarets radioanstalt gör, och det behövs. Det vet vi.
            Det är alltså fel när man säger att vi inte har preciserat de
            sex allvarliga yttre hoten.
          </note>
          <note>
            Jag tror att Peter och jag får diskutera igenom det här och komma
            med ett gemensamt uttalande där vi blir överens. Vi borde kunna
            bli det. Jag menar att jag redovisar verkligheten i den här frågan
            och att Peter Rådberg redovisar något annat.
          </note>
          <note type="speaker">
            Anf. 124 ALLAN WIDMAN (fp):
          </note>
          <note>
            Fru talman! Jag skulle naturligtvis kunna ägna mitt anförande
            åt att polemisera med Anders Karlsson och Socialdemokraterna,
            som använder mer än hälften av sin reservationstext till att berätta
            hur angeläget och viktigt det är med signalspaning i tråd, och
            konstatera att han inte har ett enda konkret förslag på hur det
            här förslaget skulle kunna bli utformat på ett sätt som vore acceptabelt
            för Socialdemokraterna.
          </note>
          <note>
            Visst är det så, Anders Karlsson, att även riksdagsledamöter
            i opposition har ett ansvar att väga för- och nackdelar med olika
            förslag mot varandra. Även om ni inte har regeringsansvaret är
            det ett ansvar ni inte kommer ifrån.
          </note>
          <note>
            Jag skulle naturligtvis också kunna vända mig till Alice Åström
            och fråga varför hon citerar vad Säpo och Rikspolisstyrelsen säger
            men inte vad Lagrådet uttalar om det här förslaget. Visst är det
            konstigt, Alice, att Säpo och Rikspolisstyrelsen, som ju aldrig
            tidigare har haft några invändningar mot de nya hemliga tvångsmedel
            som införs i rättegångsbalken, nu anser att det här förslaget
            inte håller måttet? Det kanske är en antydan om att det finns
            fler bottnar i det här än enbart rättssäkerhetsaspekten.
          </note>
          <note>
            Fru talman! Att ge myndigheter rätt att ta del av meddelanden
            som enskilda människor utgår från är privata är en djupt allvarlig
            sak. Det finns inga garantier mot missbruk, vare sig i fråga om
            detta förslag, i fråga om hemliga tvångsmedel eller i fråga om
            annan myndighetsutövning i detta land. Misstag begås, och det
            vi i bästa fall kan göra är att se till att möjligheterna till
            detta blir så små som möjligt.
          </note>
          <note>
            Av detta skäl och beroende på dessa risker måste signalspaningens
            betydelse för vår säkerhet motivera den risktagning som den innebär
            för ett demokratiskt och öppet samhälle. Utgångsfrågan måste då
            bli: Vad är det som hotar Sverige? Ja, numera är det inte invasionen
            från öster som känns överhängande. I stället är det andra mer
            komplexa och mindre våldsamma hot som är utgångspunkten. Inte
            minst har vårt samhälles höga tekniska standard och ett ökat försörjningsberoende
            av omvärlden gjort oss mer sårbara.
          </note>
          <note>
            Det är inte bara mindre men välriktade angrepp från våldsamma
            antagonister som kan få omfattande konsekvenser för vårt samhälles
            funktionalitet. Även skeenden som primärt inte riktar sig mot
            vår nation eller som sker helt utan våldsanvändning kan påverka
            vår säkerhet. Och detta, Peter Rådberg, är någonting som också
            Miljöpartiet brukar vara överens med oss andra om när vi sitter
            i Försvarsberedningen.
          </note>
          <note>
            Sveriges säkerhet definieras alltmer utifrån de nya hoten som
            inte bara Sverige beskriver i en försvars- och säkerhetspolitisk
            kontext utan som har sitt ursprung i Europeiska unionens säkerhetsstrategi.
          </note>
          <note>
            Fru talman! Under min levnad har Sverige vid flera tillfällen
            drabbats av den internationella terrorismen. Många av oss minns
            det så kallade ambassaddramat på 70-talet. Vi minns flygplanskapningen
            och de långt framskridna planerna på kidnappning av Anna-Greta
            Leijon. En statsminister och en utrikesminister har under drygt
            två decennier bragts om livet i Sverige på allmän plats.
          </note>
          <note>
            Den svenska utlandsstyrkan som verkar för internationell fred
            och säkerhet långt utanför våra gränser utsätts mer eller mindre
            regelbundet för attentatsförsök. Dödsoffer har redan krävts. Hittills
            har Sverige klarat sig från bombdåd av det slag som till exempel
            drabbat Spanien och Storbritannien. Inte heller har vi utsatts
            för omfattande IT-attacker av det slag som skedde förra året i
            Estland eller som andra av våra grannländer drabbats av energipolitiska
            utpressningsförsök.
          </note>
          <note>
            Frågan är: Vågar vi lita på att någonting liknande, eller någonting
            annat som framstår som lika hotande, inte kommer att inträffa
            i vårt land? Hur säkra är vi på denna slutsats? Folkpartiet liberalernas
            svar på frågan är nej. Vi är inte säkra. Vår nationella trygghet
            och vårt oberoende kräver en beredskap för att kunna skydda oss
            mot och föregripa den eller de personer som vill Sverige illa.
          </note>
          <note>
            Frågan är då hur skyddet ska utformas. Att försvarsunderrättelseverksamhet
            ska tillåtas tycks vara tämligen okontroversiellt i denna kammare.
            Men hur ska den bedrivas? Under lång tid har principen om en fri
            eter gällt i Sverige. Det har varit öppet för vem som helst att
            ta ned de signaler som går i luften och bruka sig av den informationen.
          </note>
          <note>
            Av det skälet har i Sverige en sådan signalspaning enligt Lagrådet
            ansetts förenlig med det skydd från det allmännas insyn som stadgas
            i regeringsformens 2 kap. 6 §. Problemet är att numera går dock
            enligt en svensk offentlig utredning enbart 2 procent av trafiken
            till och från Sverige just genom etern och 98 procent i det trådburna
            nätet.
          </note>
          <note>
            Fru talman! Detta innebär att den möjlighet till inhämtning av
            försvarsunderrättelser som fanns med gårdagens teknik nu nästan
            helt har upphört. Det är mot denna bakgrund som regeringen nu
            föreslår en anpassning till dagens vägar för kommunikation.
          </note>
          <note>
            Frågan är om utformningen av förslaget är acceptabelt med hänsyn
            till enskildas rätt till integritet. Jag kommer här att ta min
            utgångspunkt i de påståenden som görs. Jag skrev det i den allmänna
            debatten, men jag hade lika gärna kunnat säga det i debatten här
            i kammaren.
          </note>
          <note>
            Det görs till exempel här gällande att FRA kommer att få ta del
            av all trafik som går till och från Sverige. Svaret på det påståendet
            borde vara att all signalspaning i tråd ska ske automatiserat
            och med sökbegrepp enligt av en oberoende myndighet beslutad inriktning.
          </note>
          <note>
            Detta innebär att FRA endast kommer i kontakt med den kommunikation
            som omfattas av inriktningen och fångas upp genom de använda sökorden.
            I övrigt sker det ingen kontakt. Om det som fångas upp är utan
            betydelse för det som i propositionen beskrivs som yttre hot mot
            landet, eller om det är en kommunikation som enbart av tekniska
            skäl passerat gränsen, ska kommunikationen omgående förstöras.
            Detsamma gäller uppgifter som omfattas av källskyddet eller forskningsförbudet
            i tryckfrihetsförordningen eller yttrandefrihetsgrundlagen liksom
            samtal som utspelar sig mellan en advokat och en för brott misstänkt
            person.
          </note>
          <note>
            Fru talman! Vidare påstås det att det faktum att FRA ska få signalspana
            mot yttre hot och inte bara militära sådana kommer att leda till
            att det inte kommer att finnas några begränsningar för verksamheten.
            I motivdelarna till lagstiftningen nämns exempel på icke-militära
            yttre hot såsom internationell terrorism, spridning av massförstörelsevapen
            och samhällshotande internationell brottslighet.
          </note>
          <note>
            Jag vill i det här sammanhanget gärna framhålla att de farhågor
            som har funnits i Dagens Industri om att vi nu ska bugga finansmarknaden
            är helt ogrundade. Hot i form av valuta- och räntespekulationer
            återfinns inte i de uppräkningar som görs vare sig i allmänmotiveringen
            eller i specialmotiveringen. Texten om just dessa fenomen hittade
            tidningen i en bakgrundsbeskrivning under rubriken Den svenska
            säkerhetspolitikens utveckling.
          </note>
          <note>
            För att ytterligare belysa verksamhetens koppling till det säkerhetspolitiska
            området har försvarsutskottet efterlyst att regeringen i en förordning
            ska göra en mycket konkret lista på det som grundar rätt till
            signalspaning.
          </note>
          <note>
            I debatten påstås också att ingen kommer att hålla koll på FRA
            gör. Försvarets underrättelsenämnd, fru talman, blir en ny självständig
            myndighet ledd av lagfarna domare med understöd av parlamentariska
            representanter. En avdelning i myndigheten ska svara för tillståndsgivning
            och en annan för kontroll och uppföljning. Tillståndsmyndigheten
            ska dessutom ha rätt att avbryta pågående signalspaning, kontrollera
            förstörelsen av uppgifter med mera.
          </note>
          <note>
            Om enskilda tjänstemän på FRA skulle begå grava misstag i hanteringen
            av signalspaningen och inte följa det som åligger dem i tjänsten
            riskerar de ett straffrättsligt ansvar för tjänstefel. Det är
            ett brott som leder till fängelse i upp till två år. Utöver detta
            kommer ett integritetsråd att verka inom FRA med uppgift att stödja
            arbetet med integriteten i fråga om teknik, metodik och rutiner.
          </note>
          <note>
            Från andra håll heter det att om polisen inte kan få till stånd
            avlyssning genom ett beslut i domstol kan man alltid vända sig
            till FRA för att få denna service. Dock är det så att det av reglerna
            i rättegångsbalken om hemlig avlyssning på grund av misstanke
            om brott framgår att det bara är polis och åklagare som kan få
            ägna sig åt sådan verksamhet och enbart efter beslut i allmän
            domstol. FRA kommer inte i närheten av de arbetsuppgifterna.
          </note>
          <note>
            Vidare framgår det av de lagförslag som debatteras här i dag
            att FRA inte får vidta signalspaning som syftar till att bekämpa
            eller förebygga brott. Det enda undantag som finns gäller yttre
            hot mot Sverige som man spanar mot och om dessa hot utgör en brottslig
            gärning, till exempel ett omfattande terroristdåd. Då får Signalspaningsmyndigheten
            överlämna uppgifter härom till polisen. Sedan är det polisen som
            hanterar detta ärende och genomför förundersökning och väcker
            åtal.
          </note>
          <note>
            Det är sant att de föreliggande lagförslagen innebär en efterlängtad
            och tydlig reglering av svensk försvarsunderrättelseverksamhet.
            I förslagen tillförs både inre och yttre fristående kontrollorgan.
            Proportionalitetsprincipen, som är så central i vår grundlag,
            lyfts fram. Sökningar på enskilda personer får endast företas
            om synnerliga skäl föreligger.
          </note>
          <note>
            Utskottets majoritet har på en lång rad av punkter efterlyst
            konkretiseringar som naturligtvis regeringen kommer att verkställa.
            Det gäller hur information ska förstöras, hur tillståndsgivning
            ska gå till i detalj och för vilka närmare syften som verksamheten
            ska få bedrivas. Redan år 2011, som Staffan Danielsson påpekade,
            ska en kontrollstation utvärdera den här verksamheten.
          </note>
          <note>
            Jag tycker att det är en brist i svensk politisk debatt, särskilt
            när det gäller så allvarliga frågor som vi i dag diskuterar, att
            vi har ett mycket digitalt förhållningssätt till det vi pratar
            om. Antingen föreligger det hot eller så föreligger det inte några
            hot mot Sverige. Antingen hotar en lagstiftning integriteten eller
            så gör den det inte. Så enkel är inte vår verklighet. Det ankommer
            på oss att försöka nyansera bilden, inte bara för denna diskussions
            skull utan allmänt när vi talar om grundläggande frågor som rör
            försvar och säkerhet.
          </note>
          <note>
            Mot den bakgrund jag nu har skissat har jag i likhet med Lagrådet
            nått fram till slutsatsen att avvägningen mellan våra nationella
            säkerhetsintressen och enskildas grundlagsskyddade och konventionsskyddade
            rätt till integritet är acceptabel.
          </note>
          <note>
            Med det, fru talman, yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 125 ALICE ÅSTRÖM (v) replik:
          </note>
          <note>
            Fru talman! Allan Widman sade att vi lyfter fram olika remissinstanser
            som är kritiska men att vi inte alls lyfter fram att Lagrådet
            har godkänt. Men då ska jag passa på att lyfta fram något som
            Lagrådet har sagt och som vi har tagit stor fasta på.
          </note>
          <note>
            Allan Widman och flera andra debattörer säger att det är väldigt
            tydligt vad man får och inte får spana på och vad det är för kommunikation
            man får och inte får fånga. I själva verket är det så att för
            att kunna fiska och för att kunna få något på det man får spana
            på måste man fånga alla i nätet. Det borde vi vara helt överens
            om. All kommunikation måste gå in och finnas där. Begränsningen
            är vad FRA får använda för sökord och vad det är man får söka
            av. Men all kommunikation kommer givetvis samlas in och komma
            ut.
          </note>
          <note>
            Lagrådet säger och det förvånar mig att Folkpartiet inte reagerar
            mer: Redan existensen av ett system som tillåter hemlig avlyssning
            torde utgöra ett hot mot dem som träffas av lagstiftningen. Detta
            hot slår med nödvändighet mot den frihet att kommunicera som bör
            finnas mellan människor som använder telekommunikationstjänster.
            Det utgör i sig själv ett intrång i såväl privatliv som korrespondens.
          </note>
          <note>
            Så säger Lagrådet. Ändå säger Lagrådet ja.
          </note>
          <note>
            Just diskussionen om vad det är man får fånga eller inte fånga
            är verkligen inte relevant när vi ska inrätta ett system som tar
            ifrån människor denna möjlighet. Min fråga till Folkpartiet blir
            därför: Är ett samhälle där människor vet att deras kommunikation
            kan avlyssnas verkligen ett fritt samhälle utifrån liberala värderingar?
          </note>
          <note type="speaker">
            Anf. 126 ALLAN WIDMAN (fp) replik:
          </note>
          <note>
            Fru talman! Man önskar att man alltid kunde vara mer pedagogisk.
            Jag försökte i mitt anförande visa att det finns det som talar
            för och det som talar emot. Varje inskränkning av enskilda människors
            integritet i någon form måste vägas mot de intressen samhället
            har av att åstadkomma skydd i en kollektiv social mening.
          </note>
          <note>
            Det Alice Åström återger ur Lagrådets yttrande är alldeles riktigt.
            Lagrådet är också noga med att framhålla att det är en sådan avvägning
            som måste till i varje enskilt fall. Jag vill gärna ta tillfället
            i akt och säga att det inte bara är så i det här fallet. Vi har
            en lång rad verktyg inom ramen för det rättsväsen som Alice Åström
            ofta diskuterar som också innebär att man måste göra denna avvägning.
            Detta är inget principiellt nytt. Vi politiker kommer alltid att
            leva med detta dilemma.
          </note>
          <note>
            Jag vänder mig återigen mot påståendet att all information fångas
            i nätet. Jag tror inte att Alice Åström har förstått hur detta
            ska gå till. Inom en inriktning som fastställs av tillsynsmyndigheten
            kommer man att skicka ut sökord. I de fall sökorden matchas mot
            trafik i näten kommer man att fånga upp detta. Det innebär, precis
            som Staffan Danielsson flera gånger förklarat, att en absolut
            huvuddel av all information inte ens kommer att komma i kontakt
            med FRA.
          </note>
          <note>
            Jag noterade i någon uträkning att vi i detta land har 215 miljoner
            utlandssamtal varje år. Jag räknade ut att om vart och ett av
            dem var fem minuter långt skulle det ta 500 medarbetare på FRA
            20 år att gå igenom ett års utlandssamtal. Då talar vi inte ens
            om den andra informationen.
          </note>
          <note type="speaker">
            Anf. 127 ALICE ÅSTRÖM (v) replik:
          </note>
          <note>
            Fru talman! I alla dessa utlandssamtal, som Allan Widman säger
            bara kommer att passera, kommer varje medborgare att veta att
            möjligheten finns att sökbegreppet träffar honom eller henne.
          </note>
          <note>
            Frågan är vad det är för samhälle vi skapar och om vi verkligen
            kan försvara demokratin med att vi faktiskt inskränker demokratin
            för våra medborgare. Vi från Vänsterpartiet är övertygade om att
            det inte är möjligt. Vi förlorar så stora demokratiska värden
            att det inte kan uppvägas av att vi säger att vi gör det för att
            skydda medborgarna. För oss är det en mycket tydlig avvägning.
          </note>
          <note>
            Slutligen vill jag ställa frågan som jag egentligen inte fått
            svar på från någon av debattörerna på den borgerliga sidan.
          </note>
          <note>
            På viktiga punkter som jag tidigare läst upp, såsom precisering
            av för vilka ändamål signalspaning ska få bedrivas inom ramen
            för den föreslagna lagstiftningen, hur jag betonar att detta är
            vad majoriteten säger tillämpningen av tillståndsgivningen för
            inriktning, behov, proportionalitetsbedömning, uppdragsgivare
            och sökord ska ske och hur förstöringen av uppgifter ska genomföras,
            har försvarsutskottet valt att bara säga att man utgår från att
            regeringen ska återkomma. Hur kan det komma sig i just denna komplicerade
            fråga där Allan Widman har beskrivit att det är svåra avvägningar?
            Tycker inte Allan Widman att det är rimligt att vi som lagstiftare
            i Sveriges riksdag i ett sådant här svårt ärende ska ha fullständig
            kunskap om vad vi röstar om? Borde det då inte ha varit ett tillkännagivande
            åtminstone på dessa punkter?
          </note>
          <note type="speaker">
            Anf. 128 ALLAN WIDMAN (fp) replik:
          </note>
          <note>
            Fru talman! Det faktum att vi medborgare är medvetna om att någon
            kan lyssna på det vi säger må vara genom de regler som sedan länge
            existerar när det gäller hemlig tvångsmedelsanvändning i form
            av telefonavlyssning och det må vara genom att andra länder har
            en mycket omfattande verksamhet på detta område.
          </note>
          <note>
            Men det är alldeles riktigt, Alice. Jag inser detta också. Det
            är precis det som Lagrådet tar upp, nämligen att bara möjligheten
            att bli avlyssnad i sig påverkar oss. Det är alldeles självklart.
            Men det är inget nytt. Det är ett fenomen som jag tror att många
            av oss förhåller sig till i dag.
          </note>
          <note>
            Jag tror inte att det finns någon skrivning eller markering i
            utskottet, alldeles oavsett hur det hade utformats, som hade lett
            till att Vänsterpartiet och Socialdemokraterna varit nöjda. Jag
            tror att det fanns en underliggande ambition att kritisera och
            inte komma överens. Nu är vi där. Jag är helt övertygad om att
            regeringen kommer att leverera det som riksdagen ändå tydligt
            beställer.
          </note>
          <note>
            I ett tidigare replikskifte tog Alice Åström upp att regeringen
            inte behöver ansöka hos tillsynsmyndigheten för de inriktningar
            man har. Det är alldeles riktigt. Jag tror att det ligger i svensk
            konstitutionell praxis att när det gäller den breda utformningen
            av vår säkerhets- och försvarspolitik är det primärt en politisk
            fråga. Jag vill gärna understryka att utvidgningen till Regeringskansliet
            tillkom på inrådan av Lagrådet. Men Lagrådet konstaterar också
            att det inte finns något undantag när det gäller uppföljning och
            efterhandskontroll av de inriktningar som regeringen själv beslutar
            om.
          </note>
          <note type="speaker">
            Anf. 129 PETER RÅDBERG (mp) replik:
          </note>
          <note>
            Fru talman! Det är länge sedan jag hörde en folkpartist ta så
            lätt på folkets integritet som Allan Widman en av förkämparna
            för fri- och rättigheter. Allan Widman säger, precis som tidigare
            talare, att vi har nya hot, utan att över huvud taget definiera
            vad hoten består i.
          </note>
          <note>
            Du sade så här: Antingen har vi ett hot eller också har vi inte
            ett hot. Så enkelt är det inte. Vi måste nyansera det hela.
          </note>
          <note>
            Det är ju just det du inte gör. Du sveper över allt samtidigt,
            Allan Widman.
          </note>
          <note>
            Det är märkligt att den förre Säpochefen Anders Eriksson, säger
            att terrorhotet mot Sverige är mycket lågt. Han tar helt avstånd
            från detta. Det säger den förre Säpochefen.
          </note>
          <note>
            Allan Widman säger, som många andra borgerliga talare, att det
            handlar om de sökord vi ska ha. De sökorden använder väl alla
            elever och andra dagligdags. Finns det någon elev som inte använder
            orden kärnvapen och bomber när de arbetar med sina uppsatser och
            mejlar till varandra. Det är väl de sökorden som fastnar.
          </note>
          <note>
            Allan Widman säger: Ni kan ta det lugnt. Vi kommer bara att titta
            på de här farliga sökorden. Resten försvinner.
          </note>
          <note>
            Det är inte sant. Med en enkel knapptryckning kan man spara vad
            man vill. Ni hänger upp er på att vi har en myndighet. Ni har
            blivit myndighetstokiga i de borgerliga partierna. Det är en stor
            tro på staten. Ni skickar ett förslag till regeringen utan att
            veta hur de kommer att hantera det. Ni går på intuition och hoppas
            på detta.
          </note>
          <note>
            Det är mycket löst.
          </note>
          <note>
            Vilka hot är det som Allan Widman ser eftersom ni genomdriver
            ett så omfattande lagförslag mot individens integritet?
          </note>
          <note type="speaker">
            Anf. 130 ALLAN WIDMAN (fp) replik:
          </note>
          <note>
            Fru talman! Jag vet inte för vilken gång i ordningen Peter Rådberg
            nu efterlyser en uppräkning av de nya hot som vi har varit överens
            om i ett stort antal propositioner under 1990- och 2000-talet.
            Jag ska nu gå så långt att jag säger att Peter Rådberg ska få
            dem skriftligt av mig efteråt i ett särskilt dedicerat exemplar
            av propositionen med sidhänvisning till uppräkningen.
          </note>
          <note>
            Jag vet inte hur sökorden kommer att väljas ut och inte heller
            hur inriktningen kommer att väljas ut av FRA. Jag utgår ifrån
            att det är en fråga som innebär att man får försöka väga av intresset
            av signalspaning inom en inriktning mot en hanterlig informationsmängd.
            Om man har ett sökord som heter kärnvapen inbillar jag mig att
            man kommer att få ett ohanterligt utfall. Jag misstänker att det
            är mycket smalare än så och mer specificerat.
          </note>
          <note>
            Vad beträffar frågan om våra förhoppningar på regeringen vill
            jag säga att regeringen tolereras av riksdagen. När riksdagens
            majoritet säger att man vill se konkretiseringar i en rad avseenden
            kommer vi också att få det, alldeles särskilt som det är en regering
            i majoritet.
          </note>
          <note type="speaker">
            Anf. 131 PETER RÅDBERG (mp) replik:
          </note>
          <note>
            Fru talman! Allan Widman säger att han inte vet vilka sökord
            som gäller. Det var just det du sade alldeles nyss. Men du ska
            trycka på ja-knappen i morgon och hoppas att regeringen även på
            den punkten kommer att lösa uppgiften.
          </note>
          <note>
            Jag konstaterar att det är fyra partier som tar oerhört lätt
            på denna fråga. Allan Widman sade lite nonchalant att Rikspolisstyrelsen
            och Säpo kanske har andra orsaker till att säga nej. Det är ett
            fantastiskt uttalande. Allan Widman tror alltså att det som Säpo
            och Rikspolisstyrelsen skriver inte är sant. Det är hårresande.
            Det är klart att det är sant det som står. Att över huvud taget
            tro att Rikspolisstyrelsen och Säpo skulle tycka något annat än
            vad de skriver får stå för Allan Widman.
          </note>
          <note>
            Jag konstaterar att det tas väldigt lätt på detta när det gäller
            de nio miljoner människorna i Sverige. De hundratals, kanske tusen,
            mejl som vi har fått om att det oroar svenska folket möter ni
            med en liten myndighet som ska lösa problemen senare.
          </note>
          <note>
            Det är bara att konstatera faktum. Vi står där vi står. Ni har
            inte svenska folket med er på den här punkten. Det är helt uppenbart.
          </note>
          <note type="speaker">
            Anf. 132 ALLAN WIDMAN (fp) replik:
          </note>
          <note>
            Fru talman! Den sista frågan vet jag inte om man kan vara så
            säker på som Peter Rådberg är. Nästa år är det 200 år sedan Sverige
            upplevde väpnat våld på eget territorium. Ibland skapar det en
            alldeles exceptionell känsla av trygghet. Vi har också i närtida
            historia fått veta att den tryggheten kan vara falsk. Jag har
            kommit med en lång rad exempel på händelser som har utgjort allvarliga
            hot mot vårt samhälle.
          </note>
          <note>
            Jag tror inte att Peter Rådberg menar att vi ska fastställa sökord
            i lag. Jag tror inte att han på allvar menar det. Peter Rådberg
            och hans partikamrater i Miljöpartiet brukar ofta tala om den
            föränderliga omvärlden och den varierande hotbilden. Ni brukar,
            åtminstone andra dagar, kunna erkänna att det är en mer komplex
            säkerhetspolitisk tillvaro. Jag förstår att ni inte nu vill göra
            det enkelt för regeringen och erkänna det, men ni gör det nästan
            alla andra dagar.
          </note>
          <note>
            När det gäller Säpo och Rikspolisstyrelsen kan det inte vara
            en hemlighet för Peter Rådberg att våra myndigheter konkurrerar
            om uppgifter. När någon får en uppgift som tycks öka något i omfattning
            blir alla de andra sura samtidigt.
          </note>
          <note>
            Jag säger som jag sade till Alice Åström: Jag kan naturligtvis
            inte veta, men jag har själv aldrig under mina sex år i riksdagen
            hört generaldirektören för Säpo uttala sig om ett förslag på det
            sätt som han gör i det här fallet. Det trots att vi under samma
            tid har genomfört förslag om buggning, användning av preventiva
            tvångsmedel etcetera. Det är mycket möjligt att oron för integriteten
            är uppriktigt och ärligt känd både hos RPS och hos Säpo, men jag
            tillåter mig att tvivla.
          </note>
          <note type="speaker">
            Anf. 133 ANDERS KARLSSON (s) replik:
          </note>
          <note>
            Fru talman! Allan Widman återkommer till samma frågeställning
            som de övriga borgerliga partierna, varför socialdemokratin inte
            har tagit sitt ansvar. Allan Widman säger att man måste väga för
            och emot. Vi har vägt för och emot.
          </note>
          <note>
            Jag vill bara fråga: Vad har gjort att Allan Widman, med sin
            liberala ståndpunkt, vet att den här integriteten är till fullo
            uppfylld så att du kan rösta ja i morgon?
          </note>
          <note type="speaker">
            Anf. 134 ALLAN WIDMAN (fp) replik:
          </note>
          <note>
            Fru talman! Jag har inte uttryckt mig på det sätt som Anders
            Karlsson säger. Jag tror inte att vi här i kammaren någonsin har
            levererat ett hundraprocentigt förslag. Jag tror att jag var tydlig
            när jag från talarstolen sade att det ändå alltid kommer att finnas
            risker. Det bästa vi kan göra är att täta så långt det över huvud
            taget är möjligt.
          </note>
          <note>
            Jag har sagt att den här avvägningen mellan hur förslaget ser
            ut och de intressen för nationell säkerhet som jag tror gäller
            är en acceptabel utformning av lagstiftningen. Det är vad jag
            har sagt. Jag har inte sagt att den är optimal.
          </note>
          <note type="speaker">
            Anf. 135 ANDERS KARLSSON (s) replik:
          </note>
          <note>
            Fru talman! Då har Allan Widman egentligen svarat på varför vi
            har en annan ståndpunkt. Vi har också vägt dessa två punkter.
            Vi har landat i att vi tycker att integritetsskyddet inte är tillräckligt
            uppfyllt. Därför har vi sagt att vi vill fortsätta att utreda
            detta och se om vi kan komma längre.
          </note>
          <note>
            Ni anklagar oss socialdemokrater för att inte våga ta beslut
            och för att vi är lite halvt populistiska. Vad har ni gjort? Ni
            leder landet med er regering. Ni har inte en enda gång tagit initiativ.
            Ni visste hur förslaget föll förra gången när vi återförvisade
            det till utskottet där det skulle ligga ett år. Under det årets
            365 dagar har ni inte en enda gång bemödat er med att komma till
            oss. Om ni nu tycker att det är små nyanser som skiljer oss åt,
            varför har ni inte en enda gång kommit till oss och sagt: Låt
            oss sätta oss ned och försöka hitta lösningar?
          </note>
          <note>
            Vi välkomnar det i försvars- och säkerhetspolitiken. Vi säger
            det ofta. Mona Sahlin har sträckt ut handen för att vi ska hitta
            blocköverskridande lösningar när det gäller den totala försvars-
            och säkerhetspolitiken eftersom det är så viktigt att man inte
            träter om den.
          </note>
          <note>
            Samtidigt blandar Allan Widman in känslor i denna diskussion.
            Det är tillåtet. Han sade att två ledande politiker har bragts
            om livet. Det är riktigt en statsminister och en utrikesminister,
            båda socialdemokrater. Trots det säger vi att integritetsskyddet
            inte är tillräckligt i detta sammanhang utan att vi är beredda
            att rösta nej.
          </note>
          <note>
            Det är just detta som det handlar om. Man måste väga detta för
            och emot.
          </note>
          <note>
            Först sade man att det skulle vara fråga om ett militärt hot.
            Sedan har man ändrat det och sagt att det skulle vara fråga om
            ett väpnat hot. Och nu talar man bara om att det ska vara fråga
            om ett yttre hot. I och med detta har man också luckrat upp detta.
          </note>
          <note>
            Men jag ska inte gå in i detaljerna. Jag kan bara konstatera
            att det är tråkigt att ni inte bjöd in till diskussion. Då skulle
            vi säkert ha kunnat komma överens om denna fråga också.
          </note>
          <note type="speaker">
            Anf. 136 ALLAN WIDMAN (fp) replik:
          </note>
          <note>
            Fru talman! Under den förra mandatperioden kom det ledande socialdemokrater
            till mig och ville diskutera möjligheterna för att få ett brett
            politiskt stöd för en trådbunden signalspaning.
          </note>
          <note>
            Nu säger Socialdemokraterna nej det är mycket tråkigt till ett
            förslag som jag tror är mycket bättre utformat ur integritetssynpunkt
            än det som då var fallet. Det ska vi verkligen beklaga, både ni
            och vi kanske.
          </note>
          <note>
            I dag har jag märkt att Socialdemokraterna har intagit en delvis
            annorlunda position i den här frågan. Förra året hade man en tiopunktslista
            som mer eller mindre konkret beskrev vad man ville uppnå. Jag
            tror att öppenheten från alliansregeringens sida beträffande de
            tio punkterna var närmast oändlig. Men det gick ändå inte.
          </note>
          <note>
            I dag står Socialdemokraterna här med ett enda krav egentligen
            som är tydligt, och det är att det skulle ha varit en parlamentarisk
            utredning om detta innan. Precis som Staffan Danielsson har varit
            inne på tror jag att ni också hade haft möjlighet att tillsätta
            en sådan utredning.
          </note>
          <note>
            Fru talman! Jag är övertygad om att ingenting som jag säger i
            den här talarstolen i grunden kommer att påverka Anders Karlssons
            och Socialdemokraternas inställning till detta förslag, men jag
            vill ändå tacka för debatten.
          </note>
          <note type="speaker">
            Anf. 137 ELSE-MARIE LINDGREN (kd):
          </note>
          <note>
            Fru talman! I förmiddags träffade jag en av mina partikolleger,
            Chatrine Pålsson Ahlgren. Hon har suttit i riksdagen sedan 1994
            en lång tid. Hon berättade för mig att hon aldrig har varit med
            om en större ansamling av mejl än under de senaste dagarna. Det
            tyder på att den debatt som vi har i dag har en stor tyngd. Hon
            jobbar med sociala frågor i riksdagen och är talesman för Kristdemokraterna,
            och hon har alltså aldrig upplevt en större ansamling av mejl.
            Det tyder på att den debatt som vi har i dag är viktig.
          </note>
          <note>
            Jag har full förståelse för den oro som uttrycks för att utvidgningen
            av de signaler som får tas in av Försvarets radioanstalt ska leda
            till oönskade konsekvenser som kränker människors integritet.
            Det är sant att vid all övervakning finns det risk för att något
            material kommer i orätta händer. Därför finns det all anledning
            att vidta så rigorösa säkerhetsåtgärder som bara är möjligt.
          </note>
          <note>
            Kristdemokraterna har varit noga med att signalspaningen ska
            utformas så att risken för att informationen missbrukas eller
            hamnar i orätta händer minimeras. Så långt det någonsin är möjligt
            vill vi medverka till detta. Det handlar bland annat om att tydliga
            kontrollmekanismer och funktioner skapas för att garantera enskilda
            individers integritet. Varje uppdrag ska prövas av en särskild
            nämnd innan spaning inleds. Det ska finnas insyn och kontroll
            under pågående spaningsprocess och efteråt.
          </note>
          <note>
            Den civila myndigheten jag vill poängtera det Försvarets radioanstalt
            har sysslat med signalspaning under många år till skydd för Sveriges
            säkerhet. Men teknikutvecklingen medför nu ett behov av signalspaning
            även i kabel eftersom alltmer information numera sprids via kabel
            och inte via etern.
          </note>
          <note>
            Ytterst handlar denna debatt om hur vi bäst ska tillvarata våra
            nationella säkerhetsintressen. Svensk underrättelsetjänst behöver
            moderniserade verktyg för att följa utvecklingen i vår omvärld,
            inte minst nu när utvecklingen i Ryssland är allt annat än positiv.
          </note>
          <note>
            Oroande är också utvecklingen av gränsöverskridande terrorism
            och annan brottslighet, hoten mot våra IT-system och spridningen
            av massförstörelsevapen. Signalspaning ger oss också information
            som bidrar till skyddet av våra svenska trupper på internationella
            uppdrag i Kosovo och i Afghanistan.
          </note>
          <note>
            FRA:s försvarsunderrättelseverksamhet riktar sig mot utlandet.
            Den handlar alltså inte om att övervaka svenska medborgare. Verksamheten
            letar heller inte efter brottslingar det är en sak som polisen
            ska göra utan man försöker kartlägga yttre hot mot Sverige genom
            att studera mönster och samband. Signalspaningen handlar inte
            heller om att avlyssna våra inhemska telefonsamtal och vår datatrafik
            eller att snoka i medborgarnas e-post.
          </note>
          <note>
            Med den lagstiftning som alliansen nu föreslår får signalspaning
            normalt inte riktas mot en viss individ och får definitivt inte
            gälla kommunikation mellan personer i Sverige. Därför införs nu
            regler som säkerställer att sådan information, om den av misstag
            skulle komma med, omedelbart ska förstöras.
          </note>
          <note>
            Betänkandet har beretts av försvarsutskottet, och en rad nya
            regler och mekanismer som ska förbättra insyn, kontroll, integritetsskydd
            och rättssäkerhet har införts i den lagstiftning som riksdagen
            nu ska ta ställning till.
          </note>
          <note>
            Fru talman! En liknande omställning har skett i flera andra länder
            med kompetens inom detta område. Bland andra EU-länderna Storbritannien,
            Tyskland och Nederländerna har lagreglerat sin verksamhet på detta
            område. Den nya lagen behövs för att anpassa signalspaningen till
            den tekniska utvecklingen som sker men också för att skapa ett
            starkare skydd för den enskildes integritet än det som finns i
            dag.
          </note>
          <note>
            Intrycket från en del medier och vissa partier här i kammaren
            har tyvärr ibland varit att vartenda samtal, mejl och fax ska
            lyssnas av eller läsas av någon fysisk person, vilket naturligtvis
            är ytterst skrämmande, vill jag påpeka. Att vi behöver signalspaning
            över huvud taget kan jag som medborgare beklaga, men vi som politiker
            har ett ansvar att så långt som det är möjligt skydda landets
            invånare från yttre hot.
          </note>
          <note>
            Fru talman! Vi kristdemokrater har bidragit till att se till
            att de synpunkter som Lagrådet framförde arbetades in i propositionen.
            Redan i förslaget till lagrådsremiss såg vi till att ändringar
            som stärkte integritets- och rättsskyddet infördes. Försvarsutskottet
            hade även en önskan om att justitieutskottet och konstitutionsutskottet
            skulle beredas möjlighet att yttra sig angående förslaget för
            att få en så bred värdering som möjligt. Det kan nämligen vara
            så att vi försvarspolitiker sätter på oss våra glasögon och tittar
            bara på den säkerhetspolitiska delen. Den insikten har vi. Därför
            tyckte vi att det var viktigt att både konstitutionsutskottet
            och justitieutskottet fick yttra sig, och det har de gjort. Förslaget
            har godkänts av båda utskotten.
          </note>
          <note>
            Det handlar bland annat om att tydliga kontrollmekanismer och
            funktioner skapas för att garantera enskilda individers integritet.
            Jag vill upprepa det. Varje uppdrag ska prövas av en särskild
            nämnd innan spaningen inleds. Det ska finnas insyn och kontroll
            under pågående spaningsprocess och efteråt.
          </note>
          <note>
            Majoriteten i utskottet har sett till att det vid tillståndsgivningen
            klart framgår att den ska gälla inriktning, beskrivning av behovet
            och proportionalitetsbedömning och att det vidare framgår vem
            som är uppdragsgivare.
          </note>
          <note>
            Vi har även slagit fast vikten av att beslutsfattandet om tillståndsgivningen
            och kontrollverksamheten ska ske organisatoriskt skilda från varandra.
            En gång om året ska redovisning ske till riksdagen för den granskning
            som har utförts och resultatet av denna.
          </note>
          <note>
            Det ska bli intressant att följa den aktivitet som medier och
            medborgare kommer att utforma efter de årliga granskningarna.
            Vidare har vi en kontrollstation år 2011 för att utvärdera verksamheten.
            Det här är viktiga ingredienser i att stärka integritetsskyddet.
          </note>
          <note>
            Fru talman! Genom att säga nej till förslaget i betänkandet riskerar
            vi, menar jag, livet för våra söner och döttrar som faktiskt står
            upp för demokrati och mänskliga rättigheter exempelvis i Afghanistan.
            Signalspaning möjliggör en effektiv underrättelse om hot utanför
            Sveriges gränser. Att låta den signalspaning som pågått förbli
            oreglerad och utan integritetsintrång är att inte ta ansvar.
          </note>
          <note>
            För oss kristdemokrater är rikets skydd och den personliga integriteten
            viktigt. Vi står för trygghet i de små gemenskaperna, ett rättssäkert
            samhälle och en nationell trygghet. Därför gör vi bedömningen
            att regeringens förslag, med det tillägg som utskottet gjort,
            får anses godtagbart när det gäller integritetsskyddet.
          </note>
          <note>
            Efter moget övervägande yrkar jag bifall till förslaget.
          </note>
          <note type="speaker">
            Anf. 138 ALICE ÅSTRÖM (v) replik:
          </note>
          <note>
            Fru talman! Min fråga till Else-Marie Lindgren en fråga som jag
            ställt till tidigare talare här från den borgerliga alliansen
            är varför man från majoriteten inte hade ett tillkännagivande
            på de oerhört viktiga punkter som Else-Marie Lindgren räknat upp.
            Det gäller då skrivelser, uppföljning etcetera. Formellt fattar
            vi i själva verket inte något formellt beslut här i riksdagen
            i dag eftersom det inte finns något sådant tillkännagivande. Om
            integritetsaspekten är så viktig, varför har man då från majoritetens
            sida inte fattat ett sådant beslut?
          </note>
          <note>
            Sedan vill jag fråga, Else-Marie Lindgren: Har inte vi som lagstiftare
            när vi stiftar lagar ett ansvar för att se längre än till dagens
            samhälle, att se längre än till dagens politiska majoriteter i
            riksdagen och att se längre när det gäller hur system som vi bygger
            upp också kan missbrukas och användas i ett helt annat syfte?
            Har inte vi som lagstiftare i vårt arbete här ett ansvar för att
            skydda våra medborgare. Vi får faktiskt tänka tanken att vi kanske
            inte alltid kommer att leva i det mest goda samhället och i den
            goda staten.
          </note>
          <note>
            Det vi nu skapar är verktyg som kan användas i vilken situation
            som helst. Är det inte då vår skyldighet att när det gäller att
            skydda våra medborgare inte medverka till system som skulle kunna
            missbrukas så grovt? Är inte den allra första och viktigaste skyldigheten
            för oss i Sveriges riksdag att skydda våra grundlagar, att skydda
            medborgarna i det här landet och att skydda deras personliga integritet?
            Efter en förlust där kan vi aldrig återställa.
          </note>
          <note type="speaker">
            Anf. 139 ELSE-MARIE LINDGREN (kd) replik:
          </note>
          <note>
            Fru talman! När det gäller detta med ett tillkännagivande tycker
            jag att det förslag som vi nu lägger fram är tillräckligt. Jag
            litar på nu sittande regering och tycker att det är tillräckligt
            med de kontrollmekanismer som vi har infört. Vi har tagit till
            oss lagrådsremissen och har infört vad Lagrådet tyckt var angeläget.
          </note>
          <note>
            Jag tycker att vi ändå har lyssnat både på oppositionen och på
            remissinstanserna. Även om inte alla varit odelat positiva har
            vi tagit till oss vad man sagt. Vi har varit en lyssnande majoritet
            i utskottet just för att kunna få till stånd ett förslag som är
            så bra, tycker vi, som det som i dag ligger på bordet.
          </note>
          <note type="speaker">
            Anf. 140 ALICE ÅSTRÖM (v) replik:
          </note>
          <note>
            Fru talman! Ja, om ambitionen är att vara en lyssnande majoritet
            och att ta till sig åsikter hoppas jag verkligen att majoriteten
            har lyssnat till den massiva proteststorm som faktiskt har dragit
            över Sverige.
          </note>
          <note>
            I nästan varenda webbundersökning där svenska folket har fått
            rösta om det här förslaget ska gå igenom eller inte har det varit
            en enorm, en massiv, övervikt för ett nej, för ett stopp av den
            här lagstiftningen. 8090 procent av svenska folket har sagt det.
          </note>
          <note>
            Vill ni vara en lyssnande majoritet så varsågod! Ni har verkligen
            chansen att vara det i dag just genom att trycka på nej-knappen.
          </note>
          <note>
            Jag har en till fråga till Else-Marie Lindgren. Jag satt med
            i Integritetsskyddskommittén som bestod av representanter från
            alla politiska partier. Alla politiska partier, även kd, i utredningen
            kunde konstatera att skyddet för den personliga integriteten och
            det ansvar som vi som lagstiftare har när det gäller att skydda
            den personliga integriteten hade vi som lagstiftare komplett misslyckats
            med. Vi hade faktiskt trampat på medborgarna genom att inte ta
            vårt ansvar.
          </note>
          <note>
            En enig kommitté också Kristdemokraterna där har lagt fram ett
            förslag om att införa ett förstärkt grundlagsskydd för den personliga
            integriteten. Eftersom vi, från vänster till höger, var helt eniga
            är jag helt övertygad om att hade det grundlagsskyddet funnits
            hade detta förslag aldrig kunnat se ut som det gör, och det hade
            aldrig saknats analyser på så många områden som nu. Om vi hade
            haft ett beslut hade det varit klart och tydligt att det här strider
            mot grundlagen.
          </note>
          <note>
            Står kd fast vid detta bara när vi sitter i en kommitté och när
            vi är eniga? Om man inte är beredd att stå upp när det kommer
            till det faktiska beslutet är, tyvärr, kommitténs arbete inte
            så mycket värt.
          </note>
          <note type="speaker">
            Anf. 141 ELSE-MARIE LINDGREN (kd) replik:
          </note>
          <note>
            Fru talman! I dag tar vi ställning till ett förslag som bordlades
            för ett år sedan. Efter det har Integritetskommittén lagt fram
            sitt förslag. Vi tar nu ställning till ett förslag som inte ligger
            i fas med det.
          </note>
          <note>
            Hur tycker du, Alice Åström? Om vårt förslag faller kommer allt
            att bli som det tidigare varit. Tycker Alice Åström och Vänsterpartiet
            samt övriga partier att vi inte ska ha något integritetsskydd?
            Det är ju vad det innebär om signalspaningen ska fortsätta som
            tidigare.
          </note>
          <note>
            (TREDJE VICE TALMANNEN: Det finns ingen möjlighet för Alice Åström
            att svara eftersom Alice Åström inte har rätt till ytterligare
            repliker.)
          </note>
          <note type="speaker">
            Anf. 142 Försvarsminister STEN TOLGFORS (m):
          </note>
          <note>
            Fru talman! Den tekniska utvecklingen gör en teknikneutral lagstiftning
            för underrättelseverksamhet via signalspaning nödvändig. Förr
            gick signaler genom luften via radiovågor. I dag går trafiken
            nästan uteslutande via kabel. Ingen vet hur den kommer att förmedlas
            i morgon. Men oavsett hur information överförs måste lagstiftningen
            fungera. Samma regler för signalspaning ska gälla ändå om hur
            den ska styras, inriktas, användas och regleras för att säkerställa
            integritetsskydd.
          </note>
          <note>
            Vi stärker och förtydligar den lagstiftning som gäller signalspaning
            och FRA. Det gäller i synnerhet värnandet av den personliga integriteten.
          </note>
          <note>
            Den nya och bredare hotbilden gör signalspaning i kabel nödvändig.
            Det handlar om förmågan att värna Sverige mot terrorism och IT-attacker
            och, inte minst, om att värna svenska liv vid internationella
            insatser, till exempel i Afghanistan.
          </note>
          <note>
            Svenska män och kvinnor tar risker för att sprida fred och säkerhet
            i världen. De måste ha bästa tänkbara stöd hemifrån i form av
            rätt utbildning och rätt utrustning men också rätt information.
            Signalspaning kan ge en för deras säkerhet avgörande information.
          </note>
          <note>
            Intressant nog förs det ingen debatt om bristande reglering av
            spaning på etersignaler. Ingen debatt förs heller om hur hoten
            mot Sverige ser ut och om hur man ska kunna upptäcka dem. Det
            förs ingen debatt om varför andra länder har valt att lagreglera
            signalspaningen. I stället hävdas det att staten kommer att läsa
            alla dina mejl, lagra all din Internettrafik och avlyssna alla
            dina samtal. Detta är fel!
          </note>
          <note>
            Om FRA skulle göra det oppositionen påstår skulle hela budgeten
            gå åt på en halv dag bara för att lagra trafiken från en enda
            fiberoptisk kabel. Så stora är mängderna, så det säger sig självt
            att det inte är så det som sägs i förslaget kommer att fungera.
          </note>
          <note>
            Signalspaning har bedrivits sedan andra världskriget. Under kalla
            kriget handlade det om att söka information till stöd för att
            värna Sverige mot det yttersta av hot, invasion av en supermakt.
            Det var då. I dag handlar det om den nya tidens bredare hotbild.
            Det handlar inte bara om militära incidenter och territoriella
            kränkningar men också om det. I dag handlar det vidare om hot
            som kommer från sönderfallande stater, regionala konflikter och
            terrorism, om hot som kommer från spridning av massförstörelsevapen
            men också om IT-attacker från statliga och icke-statliga aktörer
            som utförs i syfte att förlama samhället.
          </note>
          <note>
            Om allt detta behöver vi veta. Sverige behöver information för
            att bedöma och bemöta yttre hot mot Sverige. Det handlar också
            om att möjliggöra självständiga svenska bedömningar av internationella
            händelser och skeenden. Vi behöver en egen underrättelseförmåga
            för att inte bli helt beroende av information från andra länder.
            Det är, inte minst för er socialdemokrater, en konsekvens av den
            militära alliansfriheten.
          </note>
          <note>
            Fru talman! Vi slår fast att underrättelsemyndigheterna endast
            ska kartlägga yttre hot mot landet och att verksamheten endast
            får avse utländska förhållanden. Inhämtning som sker i kabel får
            endast avse signaler som förs över Sveriges gräns.
          </note>
          <note>
            Lagen ska bli teknikneutral. Förslaget innebär att FRA får inhämta
            signaler i elektronisk form, oavsett vilken teknik som används
            för att förmedla signalerna. Men det innebär också att integritetsskyddet
            gäller lika, oavsett hur informationen inhämtas.
          </note>
          <note>
            Inhämtningen kommer att ske automatiserat med hjälp av sökbegrepp.
            Sökbegreppen består av urvalsparametrar som både väljer ut och
            framför allt väljer bort information. Ingen, minst av alla FRA,
            har intresse av för mycket information. Sökbegreppen ska utformas
            så precist det bara går, också för att minimera intrång i den
            personliga integriteten. FRA ska inte bedriva massinhämtning eller
            masslagring av svensk inrikeskommunikation. Det finns inget utrymme
            att spana på interna svenska förhållanden. Information utan utländsk
            bäring ska förstöras.
          </note>
          <note>
            Underrättelsetjänst handlar inte om brottsbekämpning. Signalspaning
            sker tvärtom i framåtblickande syfte och för att kartlägga företeelser
            som riktar sig mot vårt lands säkerhet. Sådan information, och
            endast sådan, ska lämnas vidare till den berörda beställarmyndigheten.
            Det handlar om att finna utländska hot mot Sverige och svenska
            intressen, märk väl. För brottsbekämpning ansvarar polisen, som
            har tillgång till sina tvångsmedel för till exempel telefonavlyssning
            om detta krävs.
          </note>
          <note>
            Överskottsinformation ska förstöras. Information rörande enskilda
            personer ska förstöras om den inte har direkt bäring på uppdraget.
            Låt mig ge ett exempel för att göra det konkret. Om en person
            smugglar knark för egen vinnings skull faller det utanför FRA:s
            uppdrag. Informationen ska förstöras. Om en person smugglar knark
            för att finansiera terrorism kan detta rapporteras vidare till
            polisen. Information som omfattas av den grundlagsskyddade meddelarfriheten
            ska uttryckligen förstöras, liksom information om en klients kontakt
            med sin advokat. En sådan tydlig reglering finns inte gällande
            information från hemliga tvångsmedel som telefonavlyssning.
          </note>
          <note>
            Regeringen lämnar inriktning för underrättelsetjänsten och även
            för de myndigheter som i sin tur kan efterfråga FRA:s tjänster.
            För varje uppdrag FRA ska utföra måste tillstånd finnas. FRA kan
            inte göra det själv.
          </note>
          <note>
            Inom Försvarets underrättelsenämnd, vars resurser nu stärks,
            skapas en enhet som ska behandla ansökningarna. Enheten föreslås
            ha en ordförande och en vice ordförande som båda ska vara, eller
            ha varit, ordinarie domare. Det innebär större juridisk kompetens
            än för tillstånd för telefonavlyssning när det prövas i tingsrätt.
            Till dessa jurister kommer ledamöter i Försvarets underrättelsenämnd
            som föreslagits av partigrupperna i riksdagen.
          </note>
          <note>
            Ett integritetsskyddsråd inrättas vilket inte funnits under hela
            den tid, sedan andra världskriget, som FRA signalspanat, så här
            långt. En kontrollenhet inrättas också, med samma juridiska kompetens
            och även politisk representation. Den kan avbryta inhämtning när
            som helst. Den ska också kontrollera sökbegrepp, förstöring av
            uppgifter samt att den rapportering som FRA gjort sker i överensstämmelse
            med inriktningen. Datainspektionen bevakar hantering av personuppgifter
            inom FRA. Om någon tjänsteman går utöver regelverket gäller tjänsteansvar.
            Dessutom har försvarsutskottet föreslagit att en kontrollstation
            införs 2011. Två år efter att lagen införts ska den utvärderas,
            och så blir det.
          </note>
          <note>
            Vi behöver så bra underrättelser som möjligt om hot mot Sveriges
            säkerhet som en del i att forma svensk utrikes-, säkerhets- och
            försvarspolitik. Vi behöver ha kunskap om internationell terrorism.
            Vi behöver kunskap om främmande aktörers intresse för svensk högteknologi,
            om hot mot vår tekniska infrastruktur och kunskap om kriser och
            konflikter i vår omvärld. När vi solidariskt ställer upp för människor
            i andra delar av världen genom att sända svenska soldater eller
            hjälparbetare till länder som drabbats av konflikter måste vi
            kunna kartlägga de hot som soldaterna och biståndspersonalen kan
            utsättas för.
          </note>
          <note>
            Lagförslaget om FRA förbereddes under den förra regeringens tid
            vid makten. Miljöpartiet och Vänstern har sagt offentligt att
            de vill avstå. Nu hamnar Socialdemokraterna för första gången
            i knäet på Vänsterpartiet vad gäller militär underrättelsetjänst.
            I utskottet yrkade inget av partierna avslag på lagförslaget.
            Det gör de nu i kammaren. De har haft ett och ett halvt år på
            sig att klara ut inte bara vad de är emot utan också vad de är
            för. Det har de inte lyckats prestera vare sig i motioner eller
            i reservationer, eller i det påfallande svaga inlägget från Socialdemokraterna
            i dag vad gäller det sakliga innehållet i den politik de vill
            se i stället.
          </note>
          <note>
            Det ska bli höggradigt intressant att se oppositionen samla sig
            till ett konstruktivt förslag om vad man vill i stället. Om man
            vinner stöd för sin linje lämnar man den militära underrättelsetjänsten
            i ett oreglerat vakuum för framtiden.
          </note>
          <note>
            Vi tydliggör nu från alliansens sida hur FRA:s underrättelseverksamhet
            ska bedrivas, vilken förhandsprövning som krävs innan spaning
            kan ske, och vi tillför dessutom nytt skydd för den personliga
            integriteten. Vi gör detta för att stärka Sveriges och svenskarnas
            säkerhet hemma och borta, i världen men också här hemma, och vi
            gör det mot bakgrund av en insikt om hur den nya tidens hot ser
            ut och vad som har drabbat andra länder. Detta är en djupt allvarlig
            fråga, och jag avvisar helt den del av denna debatt som varit
            enbart spelteoretiskt inriktad. Det handlar om Sveriges säkerhet.
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av tredje vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            9 § (forts.) Lag om signalspaning m.m. (forts. FöU14)
          </note>
          <note type="speaker">
            Anf. 143 PETER RÅDBERG (mp) replik:
          </note>
          <note>
            Fru talman! Försvarsministern sade i sitt tal att nya hotbilder
            gör den här lagen nödvändig och att vi inte kommer att gå igenom
            alla mejl. Men faktum är, försvarsministern, att för att kunna
            ta dem som du så gärna vill ta är man tvingad att läsa alla för
            att över huvud taget hitta någon.
          </note>
          <note>
            I Dagens Nyheter i dag uttalar sig Sveriges ledande terrorexpert,
            Magnus Norell. Han skriver på dagens DN Debatt att det här systemet
            inte kommer att fånga upp några terrorister. FRA ska skydda oss
            mot yttre hot, men något sådant hot finns inte, påstår Magnus
            Norell. Inte ens i USA eller Storbritannien finns ett så stort
            system som Sverige är på väg att sätta in. Avlyssning i samband
            med bra underrättelsearbete skulle fungera helt tillfredsställande,
            påstår Magnus Norell.
          </note>
          <note>
            Detta är intressanta iakttagelser från en av Sveriges ledande
            terrorexperter. Vi har tidigare påpekat vad Säpo och Polisstyrelsen
            tycker i frågan, någonting som majoriteten inte har fäst någon
            större vikt vid.
          </note>
          <note>
            Vad anser försvarsministern om de nya uppgifterna från en av
            Sveriges ledande terrorexperter? Han säger att de yttre hoten
            inte finns eller är mycket svaga och att systemet i sig inte kommer
            att fånga några terrorister.
          </note>
          <note type="speaker">
            Anf. 144 Försvarsminister STEN TOLGFORS (m) replik:
          </note>
          <note>
            Fru talman! Peter Rådberg har i dagens debatt slagit något slags
            inofficiellt rekord i osaklighet. Det är inte så att han inte
            förstärker den bilden i sin replik.
          </note>
          <note>
            Nu är det fråga om att FRA ska läsa alla mejl. Det är en fysisk
            omöjlighet, en direkt olaglighet och en fullständigt felaktig
            beskrivning av förslaget. Det hindrar dock inte Rådberg. Det är
            ett bara ett tillägg till hans tidigare fantastiska frispel.
          </note>
          <note>
            FRA kommer att få full kontroll över ditt och mitt liv, sade
            han tidigare. Han pratade om att de kommer att kontrollera samtliga
            svenskar, våra egna medborgare. Det står i bjärt kontrast till
            vad förslaget innebär.
          </note>
          <note>
            Jag noterar också att han i samband med replikskiftet inte bara
            lyckas sätta detta inofficiella svenska rekord i osaklighet. Det
            är dessutom så att han säger att hans egen representant i Försvarsberedningen
            har fullständigt fel.
          </note>
          <note>
            Försvarsberedningen har i bredast möjliga enighet slagit fast
            att den gamla hotbilden med invasion mot Sverige inte gäller.
            I stället är det en ny hotbild. Det är en kombination av terrorhot,
            risk för spridning av massförstörelsevapen, IT-attacker och så
            vidare som Sverige måste förbereda sig för att kunna möta. Ett
            av de sätt som vi arbetar på för att kunna möta detta nya hot
            är att stärka signalspaningslagen och titta också på vad som förs
            i optisk kabel, inte bara genom luften. Då passar vi också på
            att förstärka rättssäkerheten, integritetsskyddet för den svenska
            befolkningen.
          </note>
          <note>
            FRA kommer, precis som Allan Widman förklarat men Rådberg undvikit
            att lyssna på, bara att få tillgång till det som möter inriktningen.
            Inget annat plockas hem. Inga andra brev öppnas, med din liknelse,
            Peter. Och när man har öppnat breven utsätter man dem för alla
            sorters prövningar för att avgöra om de motsvarar inriktningen
            eller inte. Gör de inte det termineras informationen. Så är det
            på riktigt, Peter Rådberg.
          </note>
          <note type="speaker">
            Anf. 145 PETER RÅDBERG (mp) replik:
          </note>
          <note>
            Fru talman! Sten Tolgfors är sin vana trogen; han svarar ej på
            frågor. Han kommer framdeles, under de närmaste två åren, inte
            heller att svara på en enda fråga, tror jag. Du har lyckats med
            konststycket, herr försvarsminister, att över huvud taget inte
            svara på frågor. Det är också ett rekord. Vi kan ta ett pris var,
            du och jag.
          </note>
          <note>
            Jag påstår att man måste söka på alla människor. Jag håller med
            om att man inte kommer att kunna läsa alla brev. Det är naturligtvis
            helt omöjligt. Vi pratar om miljontals brev. Men det som den här
            lagen ger är att man kommer att söka och att alla fastnar i själva
            datorn. Sten Tolgfors, Allan Widman med flera har sagt att vi
            bara ska ta dem vi är intresserade av. Men hur ska man då göra
            det om man inte går in och kollar på vissa? Det är väl helt uppenbart.
          </note>
          <note>
            Jag vill återkomma till Sveriges ledande terrorexpert, som påstår
            att systemet inte kommer att fånga några terrorister. FRA ska
            skydda oss mot yttre hot, men sådana hot finns inte eller är väldigt
            svaga, säger Magnus Norell. Inte ens Storbritannien har ett sådant
            system som Sverige nu inför.
          </note>
          <note>
            Kan jag få ett svar på frågan? Delar försvarsministern Magnus
            Norells uppfattning? Om du inte gör det, på vilka grunder gör
            du en annan bedömning? Det handlar ytterst om det yttre hotet.
            Du måste kunna definiera det yttre hotet. Du återkommer själv
            till det, gång på gång: Vi måste ha det här, för det yttre hotet
            mot Sverige är så pass stort. Då tycker jag att det tillhör hedern
            att försvarsministern förklarar och redovisar mer konkret vilka
            hoten är.
          </note>
          <note>
            Återigen: En kommentar angående Magnus Norells uttalande är jag
            mycket intresserad av.
          </note>
          <note type="speaker">
            Anf. 146 Försvarsminister STEN TOLGFORS (m) replik:
          </note>
          <note>
            Fru talman! Se där! Ett replikskifte kan tydligen leda någonstans
            ändå. Nu backade Peter Rådberg från det han påstod i sin första
            replik. Det handlade inte längre om att läsa alla brev. Men han
            har ägnat några veckor åt att hävda att det är precis det som
            är fallet.
          </note>
          <note>
            Försvarsberedningen har precis i bredast möjliga politiska enighet
            definierat vad de yttre hoten mot Sverige består i. För att översätta
            de för Rådberg kanske alltför teoretiska utgångspunkterna kan
            jag berätta om verkligheten.
          </note>
          <note>
            Elfte september, Madrid, London, en dansk ambassad som utsatts
            för attentat, terrorbomber som största hot mot internationella
            insatser, IED, improvised explosive device , som våra soldater
            i Afghanistan hotas av, Estland och IT-attacken.
          </note>
          <note>
            Är det verklighet nog för att nå in i Peter Rådbergs förståelse
            för vad den nya hotbilden kan innebära för demokratier?
          </note>
          <note type="speaker">
            Anf. 147 ALICE ÅSTRÖM (v) replik:
          </note>
          <note>
            Fru talman! Jag ska börja i den änden. Det finns faktiskt någonting
            som är bra med förslaget. Det handlar om det förstärkta rättsskydd
            som man skapar i samband med förslaget, vilket som försvarsministern
            mycket riktigt påpekade helt har saknats tidigare när det gällt
            signalspaningen. Detta är bra. Det har snarare varit skrämmande
            att man har kunnat ha den här typen av underrättelsetjänst utan
            den kontroll och den rättssäkerhet som behövs.
          </note>
          <note>
            Men det behöver inte innebära att man öppnar för ytterligare
            förslag på området. Rättssäkerheten hade man kunnat införa ändå.
          </note>
          <note>
            Nu pratar vi om den nya hotbilden. Flera har i debatten sagt
            att anledningen till att det nya systemet ska införas är att nu
            bara 0,2 procent eller om det var 2 procent av allting går i luften.
            Därför måste man ha det nya systemet; egentligen är det ingen
            skillnad.
          </note>
          <note>
            Då blir min fråga till försvarsministern: Var har försvarsministern
            varit i den explosionsartade utveckling som har skett i samhället?
            År 1994 när jag kom in i riksdagen och för första gången fick
            mobiltelefonen för riksdagen kostade den 12 000 kronor. I dag
            för vi ett helt annat liv ute på nätet och i våra kontakter med
            människor världen över. Vi använder mobiltelefonerna på ett helt
            annat sätt än vi någonsin har gjort. Hur kan försvarsministern
            då säga att det här egentligen bara är vad vi alltid har gjort?
          </note>
          <note>
            I normala fall säger vi att vi i världen är glada för den här
            utvecklingen, för den gör att diktaturer inte längre kan strypa
            information. Varför är då försvarsministern beredd att skapa ett
            system som stryper människors vilja till kommunikation?
          </note>
          <note type="speaker">
            Anf. 148 Försvarsminister STEN TOLGFORS (m) replik:
          </note>
          <note>
            Fru talman! Än en gång är replikskiftet klargörande. Det är alldeles
            utmärkt att Vänstern nu är för och välkomnar det förstärkta rättsskyddet,
            som Alice Åström uttryckte det. Det är bara det att ni är emot
            det. Ni var det inte i motion, ni var det inte i utskottet, men
            ni är det i kammaren. Nu yrkar ni avslag på lagförslagen.
          </note>
          <note>
            Mobilen i luften ja, det är precis detta som jag har undersökt
            tidigare i dag. Varför inte ha en teknikneutral lagstiftning?
            Jag har noterat att ingen i oppositionen för samma kampanj mot
            att det går att bedriva denna underrättelseverksamhet för signaler
            som går i luften. Det ni är emot är inte det. Det ni är emot är
            att den går i marken. Det viktiga för er är luft eller mark. Jag
            vill ha en teknikneutral lagstiftning där vi också tar tag i integritetsskyddsfrågorna.
          </note>
          <note>
            Nu får vi en bättre reglering, teknikneutral med ett stärkt integritetsskydd.
            Det är fel, som Vänstern sade i debatten tidigare, att det är
            bättre skydd vid hemliga tvångsmedel. I det här fallet kommer
            en bedömning att göras av två domare i Underrättelsenämnden. När
            det gäller hemliga tvångsmedel är det en domare i tingsrätt.
          </note>
          <note>
            Det kommer att bli tydligare regler för meddelarskydd och hantering
            av överskottsinformation än vid användning av hemliga tvångsmedel.
            Lyft upp en avlyssnad telefon i dag och ställ dig själv frågan
            vilka regler som då gäller för överskottsinformation. Jag har
            inte hört en kommentar till detta från Vänstern, Socialdemokraterna
            eller Miljöpartiet.
          </note>
          <note>
            Överflödig information ska i detta fall förstöras. Datainspektionen
            har sitt ansvar vad gäller personuppgiftsfrågor. Det finns ett
            tjänsteansvar för de tjänstemän som jobbar på FRA. Och vi har
            Försvarets underrättelsenämnd som både ska jobba med att pröva
            tillstånd och granska i efterhand.
          </note>
          <note>
            Summa summarum av dagens debatt är att Vänstern säger nej till
            ett stärkt integritetsskydd, inte i motion man utvecklar inte
            ett eget alternativ och inte i utskottet, men man gör det i kammaren
            i avsaknad av ett eget alternativ.
          </note>
          <note type="speaker">
            Anf. 149 ALICE ÅSTRÖM (v) replik:
          </note>
          <note>
            Fru talman! Nu försöker försvarsministern återigen blanda bort
            korten.
          </note>
          <note>
            När det gäller det förstärkta skyddet jag kan förstå att försvarsministern
            inte kan ha lyssnat på alla debatter och funnits i kammaren vid
            alla tillfällen kan jag meddela försvarsministern att det var
            en av de saker som jag lyfte fram i debatten för ett år sedan.
            Det är alltså inte så att Vänstern har varit tyst i de här frågorna.
          </note>
          <note>
            När det gäller lagförslagen om hemlig telefonavlyssning kan jag
            också förstå att försvarsministern inte alltid har lyssnat på
            Vänsterpartiet och den kritik och de reservationer som vi har
            haft om det. Men när försvarsministern jämför och säger att vi
            får högre rättssäkerhet när det gäller det här förslaget än vad
            vi får när det gäller hemlig telefonavlyssning, då bortser han
            helt från en grundläggande sak. För att kunna få använda hemlig
            telefonavlyssning krävs det nämligen att en person är skäligen
            misstänkt för brott. Här blir det ett system där man inför en
            avlyssning utan att människor ens är skäligen misstänkta för något
            brott. Här införs ett gigantiskt system, det vill säga att man
            avlyssnar alla för att hitta någon som eventuellt tänker begå
            ett brott. Det är totalt skilda system.
          </note>
          <note>
            Att säga att rättssäkerheten skulle vara högre i ett system där
            man frångår det som egentligen är rättstradition och rättsprinciper
            i Sverige och påstå att det är bättre är verkligen att blanda
            bort korten. Vi är inte överens i sakfrågan, men vi bör åtminstone
            hålla oss till ett ärligt resonemang, och det gör inte försvarsministern
            i den här frågan.
          </note>
          <note type="speaker">
            Anf. 150 Försvarsminister STEN TOLGFORS (m) replik:
          </note>
          <note>
            Fru talman! Det är alldeles korrekt att vi inte är överens i
            sakfrågan.
          </note>
          <note>
            Det är jättebra att Vänstern säger sig vara för personlig integritet,
            men det ni faktiskt gör är att ni yrkar avslag på de förslag som
            Alice Åström just nu stod och talade om var bra. Det var en bra
            sak, sade Alice Åström, att vi stärker rättssäkerheten och integriteten.
            Men ni röstar ju nej. Det är ju det ni aviserar. Ni gjorde det
            inte i motion och inte i utskottet, men nu har ni kommit fram
            till att detta ska avslås.
          </note>
          <note>
            Jämförelsen mellan de hemliga tvångsmedlen stod ni för i oppositionen
            tidigare under dagens debatt. Jag följde upp den och visade hur
            inkonsekvent den är. Om du lyfter upp en telefon som avlyssnas
            på grund av brottsmisstanke mot någon annan, då frågar jag tillbaka:
            Vad händer med överskottsinformationen? Var är den reglering som
            ni säger är bättre än det förslag som vi nu diskuterar?
          </note>
          <note>
            Alice Åström sade också tidigare i dag att det handlar om att
            lyssna på sina medborgare. Hon frågade om vi inte hade lärt av
            historien. Vi har lärt av historien långt tillbaka men också nyligen.
            Och jag säger till dig som jag gjorde till Peter Rådberg: elfte
            september, Madrid, London, den danska ambassaden som utsattes
            för attentat, terrorbomber som största hot vid internationella
            insatser, Estland och IT-attacken.
          </note>
          <note>
            Om Alice Åströms förslag vinner riksdagens gillande innebär det
            att vi inte kan skydda oss mot en IT-attack, för vi kan inte ens
            veta var den kommer ifrån, hur den ser ut och var den äger rum.
            Vi kan inte lära oss på förhand hur vi bemöter den, för vi får
            inte titta på det. Den värnlösheten är konsekvensen av Alice Åströms
            förslag.
          </note>
          <note>
            Trots att frågan nu har legat på riksdagens bord i ett och ett
            halvt år finns inget utvecklat alternativ från oppositionen. Det
            finns ett i kammaren uppfunnet avslagsyrkande, inte i motion,
            inte i utskottet men i kammaren. Så tunt är oppositionens alternativ.
          </note>
          <note type="speaker">
            Anf. 151 ANDERS KARLSSON (s) replik:
          </note>
          <note>
            Fru talman! Sin vana trogen beskyllde ministern i sitt inlägg
            och även i de tidigare replikerna oppositionen för att komma fram
            med ett dåligt förslag. Sedan frågar han vad oppositionen har
            gjort på ett och ett halvt år. Jag ställer samma fråga till ministern.
          </note>
          <note>
            Vi återförvisade förslaget till utskottet för ett år sedan, för
            365 dagar sedan. Om det är som ministerns föregångare tidigare
            har sagt, att man ville ha en bred överenskommelse, varför har
            man då inte under de 365 dagarna försökt ta kontakt med oppositionen
            och sagt: Kan vi hitta lösningarna? Egentligen är det små justeringar
            som vi vill ha gjorda i förhållande till vad lagförslaget innebär.
            Varför har man inte kommit tillbaka till oss och sagt: Vi är beredda
            att diskutera för att försöka hitta breda överenskommelser och
            breda lösningar? Det kan väl inte vara så att vi tillsammans med
            den stora opinion som nu finns har helt fel i alla våra synpunkter?
          </note>
          <note>
            Vi säger, och vi har varit mycket tydliga med det, att vi behöver
            ha den här underrättelseverksamheten, men att det personliga integritetsskyddet
            måste bli starkare än vad det blir med detta lagförslag. På det
            har vi inte fått något svar. Nu hoppas jag att ministern kan ge
            mig ett svar på frågan.
          </note>
          <note type="speaker">
            Anf. 152 Försvarsminister STEN TOLGFORS (m) replik:
          </note>
          <note>
            Fru talman! Det är inte så att oppositionen har ett dåligt förslag.
            Det är så att oppositionen inte har något förslag.
          </note>
          <note>
            Det som händer i dag är någonting unikt, nämligen att Socialdemokraterna,
            det stora, tidigare statsbärande partiet, sätter sig i knäet på
            Vänsterpartiet i frågor som rör militär underrättelsetjänst.
          </note>
          <note>
            Man säger att man efterfrågar små justeringar. I stället landar
            man, återigen, inte i motion, inte i utskottet utan i kammaren
            på Vänsterns avslagsyrkande på allt. Det är den situation som
            Anders Karlsson har satt sig i.
          </note>
          <note>
            Vi vet precis bakgrunden. Ni säger att ni förstår behoven, men
            ni levererade inga förslag trots tolv år i Regeringskansliet.
            Vi känner alla till den strid som var mellan Messing och Bodström
            och Försvarsdepartementet och Justitiedepartementet som ledde
            fram till förlamningen i Socialdemokraternas linje.
          </note>
          <note>
            Det enda man har kunnat enas om är att vara emot men inte vad
            man är för. Det är det intressanta. Allan Widman underströk detta
            tidigare.
          </note>
          <note>
            För ett tag sedan fanns det en tiopunktslista som var någon idé
            om vad man var för. Den finns inte längre. Anders Karlsson nämnde
            den inte här i kammaren tidigare i dag. Det finns inga nya motionsyrkanden
            om det och inte heller från den allmänna motionstiden. Det finns
            ingenting. Det som finns är ett avslagsyrkande i kammaren som
            alternativ. Trots att man har haft ett och ett halvt år på sig
            och trots tolv år i majoritet, är det man kan göra att yrka avslag
            i kammaren.
          </note>
          <note>
            Jag är mycket rädd för att detta tyder på att det är en ren spelorientering
            som Socialdemokraterna har gjort. Man hade inte aviserat det här
            innan, men man landar på det i kammaren. Där delar jag helt och
            fullt alliansledamöternas redovisning tidigare i dag.
          </note>
          <note>
            Vart tog kravlistan vägen? Vart tog de egna förslagen vägen?
            Vart tog den konstruktiva inställningen vägen? Varför försvann
            den någonstans i korridoren på vägen från försvarsutskottet till
            kammaren? Varför landade man i att man ska stödja Vänsterpartiets
            avslagsyrkande?
          </note>
          <note type="speaker">
            Anf. 153 ANDERS KARLSSON (s) replik:
          </note>
          <note>
            Fru talman! Minister Tolgfors gör som vanligt frontalangrepp
            på oppositionen utan att svara på en enda fråga. Han har gjort
            så i de två tidigare replikskiftena, har gjort så i samtliga repliker
            som jag har haft med denna minister i denna kammare och gör likadant
            i dag. Jag undrar om han behöver gå till en öronläkare. Jag har
            problem med min hörsel, men jag hör vad folk säger till mig. Men
            ministern svarar aldrig på frågor utan går konsekvent till frontalangrepp
            mot motståndarna.
          </note>
          <note>
            Är det vi socialdemokrater som styr, är det Tolgfors och Reinfeldt
            eller vem är det? Den frågan måste man ställa sig. Om det nu var
            så att ni förlorade i voteringen senast och ärendet blev återremitterat
            och återförvisat till utskottet ligger det då inte på majoriteten
            att komma tillbaka? Om man nu är angelägen om att hitta en lösning
            bör man väl komma tillbaka och säga: Ja, vi vill hitta en bred
            lösning för det här. Det är ju det som alla har stått här tidigare
            i talarstolen och bedyrat. Visserligen har försvarsministern inte
            gjort det, och det kanske är där skillnaden är mellan de borgerliga
            riksdagsledamöterna och regeringen. De borgerliga riksdagsledamöterna
            vill hitta breda lösningar, men det vill inte regeringen.
          </note>
          <note>
            Vi har ju sträckt ut handen i försvars- och säkerhetspolitiken
            också för att hitta breda lösningar. Skyll inte på oppositionen
            för att ni lägger fram ett dåligt lagförslag som ska behandlas
            i kammaren och röstas om i morgon! Det är väl ändå ni som regerar,
            herr minister, och vi som opponerar. Det är ni som ska lägga fram
            förslagen och vi som ska opponera på dem. Vi har gjort det, och
            vi var beredda att sätta oss ned och diskutera. Jag kan till och
            med läsa högt ur protokollet från förra debatten. Nu medger inte
            tiden det, men läs gärna protokollet från den förra debatten för
            att se vad som sades då!
          </note>
          <note type="speaker">
            Anf. 154 Försvarsminister STEN TOLGFORS (m) replik:
          </note>
          <note>
            Fru talman! Nu har jag hört tre inlägg av Anders Karlsson i dag.
            Icke i något har han beskrivit någon liten tillstymmelse till
            den egna politiken på detta område. Jag har hört att han tycker
            att vårt förslag är dåligt. Jag har inte hört något om något eget
            förslag. Jag har hört honom prata om mig och varför inte? Men
            han har inte pratat om sina egna förslag. Jag har hört vad Socialdemokraterna
            är emot men inte vad de är för.
          </note>
          <note>
            Jag har hört ett konstaterande som jag delar att det är vi som
            regerar och Socialdemokraterna som opponerar. Det tycker jag är
            den bästa sammanfattning jag har hört i dag i den här debatten.
          </note>
          <note type="speaker">
            Anf. 155 KALLE LARSSON (v):
          </note>
          <note>
            Fru talman! Vill ni ha det som i Sovjet? Sällan eller aldrig
            har väl den frågan varit så berättigad som den är i dag. Den ställs
            till samtliga borgerliga riksdagsledamöter. Den ställs till försvarsministern.
            Vill ni ha det som i Sovjet?
          </note>
          <note>
            Det lagförslag ni är i färd med att rösta igenom eller inte rösta
            igenom däröver våndas många handlar om en mycket omfattande avlyssningsapparatur
            som byggs upp. I många bedömares ögon har den vissa, för att inte
            säga många och stora, likheter med de system som fanns i det forna
            Sovjetunionen och i Östeuropa.
          </note>
          <note>
            Fru talman! Jag instämmer i det anförande som Alice Åström tidigare
            hade här i kammaren. Hon sade det mest väsentliga och på ett sätt
            som jag inte kommer att kunna motsvara. Möjligen kan jag på marginalen
            säga att den där dikten om att borgerliga ledamöter behöver mod
            kanske kan stämma. Själv hade jag möjligen bytt ut det till en
            strof av Linda Bengtzing: Hur svårt kan det va?
          </note>
          <note>
            Förslaget försvaras med en beklämmande argumentation. Vad är
            det för försvar vi har fått höra? Flera företrädare för de borgerliga
            partierna vill helst tala om något helt annat. De vill tala om
            terroristattacker genomförda i andra delar av världen. Vad har
            ni för argumentation som säger att detta är ett hot mot Sverige?
          </note>
          <note>
            Låt oss minnas. RAF och Röda armé-fraktionens angrepp på den
            tyska ambassaden 1975, kanske? Eller är det Bulltoftakapningen
            1972? Är detta de exempel som ni kanske kan hitta ur den svenska
            historien som motiverar denna massavlyssning av svenska medborgare?
            Vi ser bara halva sidan av myntet, säger ni. Vi ser bara integritetsargumenten
            och inte säkerhetsaspekterna, menar ni.
          </note>
          <note>
            Men nu är de mänskliga rättigheterna, och det är dem vi i dag
            diskuterar, så konstruerade att de inte är förhandlingsbara. Rätten
            till privatliv och integritet är en av dessa mänskliga rättigheter.
            Den kan inte inskränkas med hänvisning till några allmänna säkerhetsaspekter.
            Så låter det när personer som inte tar de mänskliga rättigheterna
            på allvar öppnar sina munnar och talar i riksdagens kammare.
          </note>
          <note>
            Det ljugs en del och bluffas en del av okunnighet eller inte
            om hur processen har gått till. Kammarens ledamöter skulle kunna
            vara väl informerade om att vi från Vänsterpartiets sida hela
            tiden har varit motståndare. Vi har motionerat klart och tydligt
            för ett entydigt nej till lagstiftningen. Sedan har detta bordlagts
            under ett år, och nu återkommer förslaget till kammaren. Därför
            behöver inte försvarsministern, som nu ville lämna salen, vara
            oklar över var vi står i frågan.
          </note>
          <note>
            Vad har ni för alternativ? frågar ni. Vad har ni i oppositionen
            för alternativ till lagen? Majoriteten säger: Vi vill anta lagen
            om massavlyssning av svenska medborgare, men ni presenterar inte
            vad ni har för alternativ.
          </note>
          <note>
            Kära borgerliga ledamöter! Kära majoritet och försvarsminister!
            Alternativet till att anta den här lagen är att inte anta den
            här lagen. Där har ni ett alternativ. Det går utmärkt att rösta
            för det om man tycker att det är mer passande.
          </note>
          <note>
            Fru talman! Förslaget behöver av åtminstone tre skäl avslås:
            Det är meningslöst, det är farligt och det är kränkande.
          </note>
          <note>
            Varför är det då meningslöst? Även om inte heller jag har så
            lätt att sätta mig in i huvudet på terrorister tror jag nog inte
            att de resonerar så här: Vi genomför en terrorattack låt oss mejla
            våra vänner om det! Låt oss ringa till våra kompisar i utlandet
            och tala om att vi kör på torsdag, hör ni! Har ni bomberna med
            er? Inbillar ni er verkligen att det är så det går till när man
            planerar ett terroristattentat? Jag lovar att jag saknar grundläggande
            kunskap i de frågorna. Men samtidigt har jag svårt att tänka mig
            att det är så seriösa terroristattentat planeras.
          </note>
          <note>
            Det är också farligt därför att det riskerar säkerheten för politiska
            flyktingar här och dissidenter och människor i opposition mot
            diktaturer i andra länder. Hur ska vi kunna stödja och ha kommunikation
            med dissidenter och människor som lever med hot mot sina liv i
            andra delar av världen om den här lagen genomförs? Är inte risken
            uppenbar att politiska flyktingar i Sverige kommer att få svårigheter
            att känna sig trygga? Är det inte risk för att vår kommunikation
            från Sverige med dissidenter och politiskt oppositionella i en
            rad länder i världen försvåras?
          </note>
          <note>
            Det är kränkande därför ett av de viktigaste värdena för varje
            politisk handling måste vara den personliga friheten och den personliga,
            privata integriteten. Det är helt enkelt inte vilken fråga som
            helst som vi här har att göra med. Jag ser att borgerliga ledamöter
            skruvar lite på sig och ler lite försiktigt. Men faktum kvarstår:
            Det vi har att hantera här i dag är frågor som i oerhört stor
            omfattning handlar om rätten till personlig frihet och till ett
            privatliv. Vi försvarar den rätten, och ni vill inskränka den
            med hänvisning till allmänna formuleringar om terroristhot.
          </note>
          <note>
            Vi vet, fru talman, vad vi talar om. Snickaren Torsten Leander
            är inte den enda som har drabbats av bevakning, övervakning och
            kontroll trots att han liksom många andra har varit helt oskyldiga
            till de saker de har påståtts vara skyldiga till. Vänstern och
            andra som har stått i främsta ledet för kampen för demokrati i
            det här landet har övervakats och övervakas kanske fortfarande.
          </note>
          <note>
            Vi är inte heller ensamma. Här har från talarstolen redan rapporterats
            om en mängd olika politiska krafter, ledarsidor och debattörer
            som stöder vårt nej till denna lagstiftning. Samtliga politiska
            ungdomsförbund vill att riksdagens ledamöter röstar nej till lagen.
            Det kanske ändå borde stämma en och annan och vi får väl se om
            det så blir till eftertanke.
          </note>
          <note>
            Fru talman! Om man nu hade varit seriöst intresserad av att försöka
            undvika terroristangrepp på vårt land borde man ha gjort helt
            andra insatser. Man borde inte ge stöd direkt eller indirekt till
            USA:s krig mot terrorismen. Man borde dra tillbaka de trupper
            vi har i Afghanistan. Man borde se till att inte medverka i de
            insatsstyrkor som EU nu upprättar och som kan agera direkt i strid
            mot vad FN föreslår.
          </note>
          <note>
            Helt enkelt hade man kunnat bryta med det krig mot terrorismen
            som USA har utropat och som dagligen och stundligen underminerar
            demokratin och innebär systematiska brott mot de mänskliga rättigheterna.
            I stället deltar Sverige mer eller mindre fullt ut i just denna
            krigföring. Den här lagen är ett exempel också på det.
          </note>
          <note>
            Fru talman! För att inte förlänga debatten mer än vad min talartid
            har medgivit vill jag nu kort sammanfatta. Det vi har att göra
            är viktigt. Det är att avvisa klart, tydligt och entydigt det
            här lagförslaget. Från Vänsterpartiets sida har vi redan sagt
            att om det ändå röstas igenom blir en av våra uppgifter när vi
            byter regering att riva upp den här lagstiftningen.
          </note>
          <note>
            Allra sist ett citat som tillskrivits Benjamin Franklin och som
            tål att fundera på när man så småningom ska trycka på knappen:
            Ett samhälle som ger upp lite frihet för att vinna lite säkerhet
            förtjänar varken eller och kommer att förlora bägge.
          </note>
          <note>
            I detta anförande instämde Gunilla Wahlén och Alice Åström (båda
            v).
          </note>
          <note type="speaker">
            Anf. 156 ALLAN WIDMAN (fp) replik:
          </note>
          <note>
            Fru talman! Kalle Larsson avslutar med att säga att Vänsterpartiet
            klart, tydligt och entydigt avvisar det här förslaget. Jag tycker
            att just den formuleringen ska jämföras med den formulering som
            finns i Vänsterpartiets reservation undertecknad av Alice Åström
            där man skriver: Vänsterpartiet är berett att diskutera om Försvarets
            radioanstalt, FRA, ska få spana i kabel, förutom i eter, men vi
            anser att frågan borde ha beretts i en parlamentarisk utredning.
          </note>
          <note>
            Jag vet inte riktigt vilken uppfattning som är den partisanna
            i det här sammanhanget, men det kan säkert Kalle Larsson utveckla.
          </note>
          <note>
            Vad beträffar Afghanistan befinner sig Sverige där på ett FN-mandat
            tillsammans med 36 andra länder. Jag tycker att det är viktigt
            att det blir sagt i kammaren när Kalle Larsson nu tar upp den
            tråden.
          </note>
          <note>
            Naturligtvis är oppositionens uppgift att kritisera majoriteten
            för att vi inte kan exemplifiera och ange händelser som innebär
            skada eller hot mot svensk säkerhet. När vi sedan exemplifierar
            är de exemplen inte tillräckligt bra. Det kan vi kanske inte göra
            så mycket åt.
          </note>
          <note>
            Men på en punkt vill jag ändå bidra till, hoppas jag, att förbättra
            kunskaperna i hur signalspaning generellt fungerar.
          </note>
          <note>
            För det första tror jag inte att många utgår från att terrorister
            i klartext planerar vad de tänker göra vare sig i eter eller på
            kabel, utan det handlar om mönster, att läsa av mönster. Vilka
            trafikförändringar sker? När sker de, och vad handlar de om?
          </note>
          <note>
            För det andra är det naturligtvis så att svenska statliga myndigheter
            som ägnat sig åt detta inte bara är duktiga på att spana utan
            också på att bryta krypteringar.
          </note>
          <note type="speaker">
            Anf. 157 KALLE LARSSON (v) replik:
          </note>
          <note>
            Fru talman! Lite osäker är jag på vad frågorna egentligen bestod
            i. Men Allan Widman ville väl använda ytterligare lite talartid
            till att förvirra debatten något.
          </note>
          <note>
            Så här ligger det till. Vi har en omröstning kl. 09.00 i morgon.
            Då kommer yrkande om avslag på förslaget att ställas mot yrkande
            om bifall till förslaget. Allan Widman har ett ställningstagande
            att göra, och jag har ett ställningstagande att göra. Jag kommer
            att rösta emot detta förslag om massavlyssning av svenska medborgare.
            Allan Widman kommer att rösta för. Därför är det Allan Widman
            som är svaret skyldig och måste kunna motivera varför det är ett
            så bra förslag.
          </note>
          <note>
            Det citat av Benjamin Franklin som jag läste upp från talarstolen
            kanske ändå stämmer till eftertanke. Jag vill därför ställa en
            fråga till Allan Widman: Är du beredd att ge upp lite av friheten
            för att vinna lite av säkerheten? Är du då medveten om att du
            riskerar att förlora de båda? Eller annorlunda uttryckt: Kan demokratin
            verkligen försvaras med odemokratiska metoder som kränker de mänskliga
            rättigheterna? Det är i den frågan som Allan Widman är svaret
            skyldig.
          </note>
          <note type="speaker">
            Anf. 158 ALLAN WIDMAN (fp) replik:
          </note>
          <note>
            Fru talman! Jag tycker att det är stimulerande när Kalle Larsson
            citerar amerikanska politiker i detta sammanhang. Det tycker jag
            är mycket bra. Jag är medveten om att Benjamin Franklin också
            fick göra kompromisser, och jag tror inte att de kompromisser
            som görs på något sätt är unika för det politiska livet vare sig
            i USA eller här hemma i Sverige. Vi tvingas ständigt att väga
            de olika intressena mot varandra. Jag har gjort min avvägning
            och kommit fram till att för mig är det förslag som ligger acceptabelt.
          </note>
          <note>
            Jag kanske var otydlig i min fråga, men jag konstaterar att det
            finns en reservation från Vänsterpartiet som på inget sätt klart,
            tydligt och entydigt avvisar frågan om signalspaning i tråd för
            Vänsterpartiets räkning. Men jag uppfattar att det är en skillnad
            mellan det som står där och det som Kalle Larsson säger i talarstolen.
            Under mitt resonemang finns naturligtvis frågan vilken uppfattning
            det är som Vänsterpartiet ger uttryck för.
          </note>
          <note type="speaker">
            Anf. 159 KALLE LARSSON (v) replik:
          </note>
          <note>
            Fru talman! Jag citerar gärna amerikanska politiker, företrädesvis
            de döda, för de nu levande har inte mycket att komma med. Det
            är dessa som Allan Widman har hämtat sin inspiration från. Det
            är från George Bush, om inte den direkta ordern, så ändå hela
            dagordningen för kriget mot terrorismen är hämtad. Vi måste skydda
            oss från de där farliga i an-dra delar av världen, de där som
            vi försåg med vapen tidigare, de krigsherrar som vi hjälpte till
            att bli ledare för andra länder, de är nu våra fiender. Mot dem
            måste vi bedriva krig.
          </note>
          <note>
            Jag ska göra Allan Widman lugn på en punkt. Det har funnits och
            finns fortfarande en mycket konsekvent linje från Vänsterpartiets
            sida. Vi är motståndare till den här lagstiftningen. Vi har medverkat
            här i kammaren till att få den bordlagd under ett år. Det råder
            ingen skillnad i vår åsikt nu i jämförelse med tidigare. Vid den
            omröstning som vi har att genomföra har Allan Widman valet att
            rösta ja eller att rösta nej till lagen, och jag har det också.
            Att Allan Widman väljer att rösta ja säger en del om att liberalerna
            numera har lämnat Folkpartiet. Frågan är vart de ska ta vägen
            någonstans, men den frågan överlämnar jag till andra att besvara.
          </note>
          <note type="speaker">
            Anf. 160 PER BOLUND (mp):
          </note>
          <note>
            Fru talman! Jag vill börja med att yrka avslag på lagförslaget
            och uppmana alla här i kammaren att rösta nej vid omröstningen
            i morgon.
          </note>
          <note>
            Den främsta anledningen för mig att säga nej till FRA-lagen,
            eller lex Orwell som den har börjat kallas på nätet, är att den
            allvarligt inkräktar på den personliga integriteten.
          </note>
          <note>
            Personlig integritet är ett begrepp som ofta lyfts fram i politiska
            brandtal, ofta från dem som brukar kalla sig för liberaler. För
            mig är liberal en som värnar individens frihet mot de hot som
            man ställs inför till exempel från kollektivet.
          </note>
          <note>
            Men jag vill säga att det inte är i vackra manifest och regeringsförklaringar
            som integriteten värnas, utan det är i sakfrågorna, fråga för
            fråga, som värnandet av den personliga integriteten verkligen
            sätts på prov.
          </note>
          <note>
            Jag kan konstatera att nu när det verkligen gäller, nu när frågan
            ställs på sin spets, sviker tyvärr de som brukar kalla sig för
            liberaler i den här kammaren. I ett skarpt läge är de liberala
            värden som förut varit så heliga plötsligt förhandlingsbara.
          </note>
          <note>
            Det är intressant att se att samtidigt som man har tagit fram
            det här lagförslaget har Folkpartiet under våren varit ute med
            ett samråd om integritetsfrågor. Där konstaterades att det bara
            är vid tre tillfällen som integriteten kan vara berättigad att
            inskränka på. Det är om det finns ett annat intresse som uppenbart
            måste väga tyngre än integritetsintresset, om det här intresset
            inte kan tillgodoses på något annat sätt och att åtgärden dessutom
            är effektiv och om åtgärden inte är mer långtgående än att den
            är proportionerlig mot det intresse som ska tillgodoses. Då kan
            man godkänna en inskränkning av den personliga integriteten.
          </note>
          <note>
            Nu måste man fråga: Är de kriterierna uppfyllda med det här lagförslaget?
            Jag kan inte på något sätt komma fram till att de skulle vara
            det.
          </note>
          <note>
            Ett sådant intresse som skulle kunna stå högre än den personliga
            integriteten skulle kunna vara terrorism och yttre hot mot landet.
          </note>
          <note>
            Men det är uppenbart att de som är våra främsta experter på terrorism
            inte bedömer att den här lagstiftningen på något sätt kommer att
            innebära ett skydd mot yttre hot eller terrorism. Man kommer inte
            att kunna fånga dem som man säger sig vilja vara ute efter med
            det här lagförslaget.
          </note>
          <note>
            Man kan också titta i våra tidningar, till exempel Ny Teknik,
            som kom i dag. Lätt att lura FRA:s avlyssning står det i en rubrik
            över ett helt uppslag. De personer som har någonting att dölja
            kommer att kunna komma undan den här lagstiftningen enligt undersökningen
            medan de som inte har någonting att dölja är de som kommer att
            få sina mejl granskade.
          </note>
          <note>
            Frågan är också: Om det nu är så att hotet mot Sveriges säkerhet
            är så stort, varför är det då så att andra länder, som uppenbarligen
            har en väldigt stark hotbild, som Storbritannien och USA, inte
            har valt att ha en sådan här skarp lagstiftning och inte har tyckt
            att det är värt att offra den personliga integriteten på säkerhetens
            altare såsom Sverige nu är på väg att göra?
          </note>
          <note>
            Det andra kriteriet från Folkpartiets sida var om åtgärden är
            effektiv, och här kan det enda rimliga svaret bara vara nej. Det
            är ju helt uppenbart enligt till exempel FOI:s främsta terrorexpert.
            Han säger att den här lagen inte kommer att vara effektiv alls.
            Man kommer inte att fånga en enda terrorist med den här lagstiftningen.
            Det är ett otroligt trubbigt redskap för att motverka hot mot
            Sveriges säkerhet. Däremot kommer vanliga medborgare att ha svårt
            att skydda sig mot övervakningen. Men de som man verkligen är
            ute efter och säger sig vilja fånga, de kommer att använda sig
            av många olika verktyg för att undvika att fastna i FRA:s nät.
          </note>
          <note>
            Det tredje kriteriet är att åtgärden ska vara proportionerlig.
            Det kan man verkligen ifrågasätta i det här fallet. Är det rimligt
            att möjliggöra en granskning och en avlyssning av samtliga svenska
            medborgare för att få ett i stora stycken fiktivt skydd mot ett
            oklart yttre hot? Jag är helt övertygad om att svenska folket
            inte skulle anse att det var rimligt enligt den frågeställningen.
          </note>
          <note>
            Jag skulle verkligen uppskatta om någon från Folkpartiet skulle
            kunna komma upp i debatten och förklara hur man har gjort sin
            bedömning, hur man har gått igenom den här listan som man har
            i sitt integritetsdokument och kommit fram till att det är rätt
            att säga ja till den här lagstiftningen och därmed offra integriteten
            för det övergripande intresset.
          </note>
          <note>
            Staffan Danielsson från Centerpartiet var uppe i debatten och
            försökte påskina att Miljöpartiet sprider skräckpropaganda om
            integritetsproblemen. Man måste fråga: Har Staffan Danielsson
            läst de synpunkter som har kommit in och remissvaren med anledning
            av det här förslaget? Jag kan citera några här.
          </note>
          <note>
            Justitiedepartementet skriver i en promemoria: Förslaget innebär
            ett integritetsintrång som saknar motstycke i ett internationellt
            perspektiv. Det är helt främmande för vårt statsskick att ge regeringen
            eller Regeringskansliet befogenheter att i politisk ordning fatta
            de avgörande besluten om avlyssning av telekommunikationer. Det
            är inte våra ord. Det är Justitiedepartementets.
          </note>
          <note>
            Rikspolisstyrelsen säger i sitt remissvar: Förslagen tyder på
            en skrämmande brist på förståelse för de krav i fråga om skydd
            för personlig integritet som följer av regeringsformen och Europakonventionen
            om skydd för de grundläggande fri- och rättigheterna.
          </note>
          <note>
            Säpo skriver i sitt remissvar: Förslaget innebär en kränkning
            av enskilds integritet som vida överstiger den kränkning som förslagen
            om buggning och preventiva tvångsmedel sammantaget innebär.
          </note>
          <note>
            Lagrådet skriver i sitt remissvar: Redan existensen av ett system
            som tillåter hemlig avlyssning utgör ett hot mot dem som träffas
            av lagstiftningen. Detta hot slår med nödvändighet mot den frihet
            att kommunicera som bör finnas mellan människor.
          </note>
          <note>
            Det här är inte Miljöpartiets ord, utan det är tunga remissinstanser
            som vänder sig emot just den integritetskränkning som vi kritiserar
            förslaget för. Det går inte att bara försöka sprida myter om att
            Miljöpartiet skulle vara konspirationsteoretiker. Man måste bemöta
            den kritik som kommer.
          </note>
          <note>
            Centerpartiet har också ett öppenhetsmanifest som man tog fram
            redan före valet och som man alltså kommunicerade till sina väljare
            före valet. Där skriver man under rubriken Hoten mot öppenheten:
            Vi ser i dag ett tilltagande övervakningssamhälle. Det gäller
            exempelvis förslag om trafikdatalagring, rätt för Försvarets radioanstalt
            att signalspana på trådbunden kommunikation samt rätten att använda
            hemliga tvångsmedel i förebyggande syfte.
          </note>
          <note>
            Det här såg man som ett hot före valet. Vad är det som har inträffat
            efter valet som gör att man nu är helt tvungen att gå ifrån den
            inställning man hade och som man alltså kommunicerade till sina
            väljare? Det vore väldigt intressant att höra hur hotbilden har
            förstärkts sedan före valet.
          </note>
          <note>
            Jag vill också lyfta fram en annan fråga förutom integritetsfrågan.
            Jag sitter i näringsutskottet och är alltså engagerad i näringslivsfrågor.
            Just när det gäller den här frågan tror jag att den innebär ett
            stort hot mot Sverige som IT-nation, någonting som man borde vara
            väldigt oroad över. Enligt analysföretaget IDC var den svenska
            IT-marknaden värd 94 miljarder kronor 2006. Sverige är världsledande
            när det gäller Internetanvändning. 97 procent av ungdomar och
            yngre vuxna använder nätet, jämfört med andra länder som ligger
            betydligt lägre.
          </note>
          <note>
            Vi har sett att Google och delvis statliga Telia Sonera redan
            väljer att lägga sina serveranläggningar utanför Sverige just
            på grund av den här lagstiftningen och just med hänsyn till att
            man inte kan försvara för sina användare att deras elektroniska
            kommunikation kan granskas och läsas av utomstående. I morse på
            radion var det en annan stor Internetoperatör, Bahnhof, som var
            orolig för de stora konsekvenser som den här lagen skulle få för
            deras verksamhet.
          </note>
          <note>
            Sveriges goda rykte som framstående IT-nation hotas om FRA-lagen
            röstas igenom på onsdag. Det säger Anne-Marie Fransson, förbundsdirektör
            i branschorganisationen IT- &amp; Telekomföretagen.
          </note>
          <note>
            Och man måste fråga sig: Vilken effekt får det på den svenska
            IT-utvecklingen om fler och fler Internetbolag som Telia och Google
            väljer att lägga sin verksamhet utanför Sverige? Och vad händer
            om de som ligger främst i Internetteknologin, som Bahnhof, hämmas
            i sin utveckling, som de själva hävdar, av den nya lagstiftningen?
          </note>
          <note>
            Jag är väldigt orolig för att det kommer att få stora och allvarliga
            effekter på hela den svenska IT-branschen, som vi alla, trodde
            jag, var överens om skulle vara en framtidsbransch i Sverige.
            Man måste fråga sig: Är FRA-lagen värd priset att hota Sveriges
            position som ledande IT-nation och våra möjligheter att utnyttja
            den fantastiska globala marknad som finns på IT-området?
          </note>
          <note>
            Jag kan avsluta med att konstatera att vid omröstningen i morgon
            kommer det att bli klarare än någonsin vilka i kammaren som är
            liberaler i den riktiga meningen, meningen att man verkligen värnar
            individens frihet.
          </note>
          <note>
            I detta anförande instämde Gunvor G Ericson, Mehmet Kaplan, Jan
            Lindholm, Lage Rahm och Peter Rådberg (alla mp).
          </note>
          <note type="speaker">
            Anf. 161 HANS WALLMARK (m):
          </note>
          <note>
            Fru talman! De senaste dagarna har det pratats mycket om mod
            och civilkurage. Jag tror mig kunna tala för en hel del ledamöter
            när jag säger att åtskilliga reflekterat kring just vad som menas
            med dessa goda och viktiga egenskaper. För att låna ett uttryck
            av Astrid Lindgren: Vem är egentligen en liten lort?
          </note>
          <note>
            I mejl, på bloggar och i medier är det ganska enkelt att avgöra
            vad som definieras som mod och civilkurage. Är skillnaden då så
            simpel att det hela handlar om ett ja eller ett nej?
          </note>
          <note>
            John F. Kennedy skrev i den bok som bär hans namn, Studier i
            mod , om just detta: Ty demokrati innebär mycket mer än folkstyre
            och majoritetsvälde, mycket mer än en kombination av politiska
            metoder för att smickra eller förleda mäktiga väljargrupper. Den
            sanna demokratin, den som lever och växer och inspirerar, sätter
            sin tro till folket tro på att folket inte skall nöja sig med
            att välja män med förmåga att återge dess synpunkter klart och
            troget, utan också män i stånd att utöva ett eget omdöme enligt
            sitt samvete tro på att folket inte skall fördöma dem vars trohet
            mot principerna leder dem till impopulära ställningstaganden,
            utan att det skall belöna modet, respektera ärligheten och i sinom
            tid erkänna det berättigade i det ena eller andra ställningstagandet.
          </note>
          <note>
            Fru talman! Över partigränserna brukar vi i riksdagen uttala
            vår förkastelse över det som betecknas som det politiska spelet.
            Jag tror att många medborgare som följt de senaste dagarnas diskussion
            om signalspaning finner att det är en hel del politiskt spel i
            riksdagen rent av för mycket.
          </note>
          <note>
            FRA-förslaget har nämligen inte uppstått i ett vakuum. När frågan
            var uppe till beslut förra året hade den naturligtvis långt dessförinnan
            beretts. Inom teologin går det att tro på den obefläckade avlelsen
            så inte inom politiken. Om inte förslaget om signalspaning genomförs
            nu hade något liknande eller värre tagits fram långt före hösten
            2006 eller kommit senare, efter i dag. Det finns ett både legitimt
            och rimligt intresse av att reglera frågor kring signalspaning
            och hantera det faktum att mindre färdas via radiovågor i dag
            än tidigare.
          </note>
          <note>
            Jag ska rent av göra ett antagande som ingen behöver dementera
            eller bekräfta. Hade de politiska förutsättningarna varit annorlunda
            så att oppositionen varit majoritet och majoriteten opposition
            tror jag att något likartat ändå hade föreslagits. Jag tvingas
            också erkänna att jag tror att en del av dagens anhängare nog
            varit motståndare och tvärtom.
          </note>
          <note>
            Fru talman! Jag önskar att det i Sverige skulle ha gått att tala
            om några slags grundlagsfäder eller grundlagsmödrar som skapat
            en konstitution utifrån sammanvägningar av viktiga principer.
            Så är det dessvärre inte hos oss. I bästa fall går det att i fråga
            om grundlagarna tala om kompromissandets företrädare, för något
            måste någon ändå ha tänkt på när möjligheten skapades att under
            ett helt år frysa ett beslut. Så har skett i fråga om just signalspaning.
          </note>
          <note>
            I min föreställningsvärld borde naturligtvis detta tidsmässiga
            utrymme ha nyttjats för att driva opinion och lägga fram kloka
            motförslag, goda idéer som hade kunnat fångas upp. Har så skett?
            Nej.
          </note>
          <note>
            När ca 360 av 365 dagar har gått kommer mejl, och medierna rapporterar
            om att storebror ser dig och att 1984 är nära. Det är dessvärre
            inte debatt och analys. I stället kan noteras att tiden har använts
            för att skriva deckare eller driva annan verksamhet utanför riksdagen.
            Och någon djupare debatt om medborgerliga fri- och rättigheter
            samt konstitutionella frågor har inte bedrivits medialt.
          </note>
          <note>
            Vi är inte vana vid detta, och det är synd. I ett modernt, öppet
            samhälle måste man alltid fundera på en rimlig avvägning mellan
            att skydda egna intressen mot yttre hot och garantier mot missbruk.
            Jag tror att goda beslut växer fram genom eftertanke och reflexion,
            inte i panik då man plötsligt upptäcker att sanden är på väg att
            rinna ur timglaset.
          </note>
          <note>
            Fru talman! FRA-lagen genom beslut i dag eller i går eller i
            morgon. Jag tror att det vore en enorm överdrift och direkt oförskämt
            att hävda att alla de som funderar på att rösta emot inte tar
            nationella säkerhetshot på riktigt allvar eller att man struntar
            i gemensamma intressen. På samma sätt tycker jag att det är en
            enorm överdrift och direkt oförskämt att hävda att de som funderar
            på ett ja inte bryr sig om integritet.
          </note>
          <note>
            De senaste fem dagarna har jag tagit emot kanske 700 mejl. Jag
            har försökt besvara de flesta. I bortåt 150 fall har det blivit
            svar på svaret. Och nej, vi är inte på väg mot något Nordkorea
            eller Stasikontrollerat Östtyskland.
          </note>
          <note>
            Samtidigt vill jag ändå ge en del av kritikerna rätt i deras
            invändningar och deras oro. Min förhoppning är att dessa engagerade
            kritiker ska utgöra grunden för ett djupare och bredare folkligt
            engagemang, både i hur bättre konstitutionella begränsningar ska
            konstrueras i vårt land och att vi ska bli bättre på att just
            vakta väktarna.
          </note>
          <note>
            Vad som än händer i kammaren, huruvida FRA-förslaget frias eller
            fälls, innebär det ju inte slutet för att tänka på hur integriteten
            och den personliga sfären ska bli ännu bättre och stärkas mer.
            Kan vi göra det tillsammans är det på alla sätt att föredra.
          </note>
          <note>
            John F. Kennedy skrev: Väljarna har kort sagt valt oss för att
            de sätter tilltro till vårt omdöme och vår förmåga att utöva det
            i en ställning där vi kan bedöma vad som är deras bästa, som en
            del av hela nationens bästa. Detta innebär att vi ibland måste
            visa vägen, upplysa, rätta missuppfattningar och tid efter annan
            till och med slå dövörat till inför väljaropinionen om vi till
            fullo ska kunna utöva det omdöme för vars skull vi har blivit
            valda. Men de politiker som följer ett intelligent samvetes diktat
            utan att influeras av själviska motiv eller enskilda fördomar
            är varken aristokrater, demagoger, excentriker eller cyniska politiker
            utan hänsyn till folkets känslor.
          </note>
          <note>
            Fru talman! President John F. Kennedy kom att betala det högsta
            priset för sin övertygelse. Hans öde visar att det finns en hotbild
            såväl mot enskilda företrädare som mot länder.
          </note>
          <note>
            Signalspaningsdebatten har hittills mycket handlat om integritet,
            fri- och rättigheter. Allt detta är mycket viktigt. Men det är
            också en fråga om svenska soldater utomlands, om konsulat och
            ambassader i andra länder och om utlandssvenskars och vår egen
            säkerhet. Det hela är faktiskt mer komplext än att bara förenklas
            till att vi alla likt rusiga myskoxar är på väg att stångas mellan
            ett entydigt ja och ett entydigt nej. Det hela är viktigare än
            att vi alla ser flisan i vår medmänniskas öga och dennes argumentation
            men inte bjälken i vårt eget.
          </note>
          <note>
            Fru talman! I fråga om försvarsutskottets betänkande angående
            lag om signalspaning yrkar jag ingenting.
          </note>
          <note>
            I detta anförande instämde Inger René (m).
          </note>
          <note type="speaker">
            Anf. 162 PETER RÅDBERG (mp) replik:
          </note>
          <note>
            Fru talman! Hans Wallmark ägnade sju minuter åt poesi och amerikansk
            inrikespolitik. Han kallade opposition för ett politiskt spel.
            Det är bra. Dessutom sade du inledningsvis, Hans Wallmark, att
            vi inte har kommit med några kloka motförslag på 364 dagar. Vem
            regerar? Är det du eller är det jag?
          </note>
          <note>
            Det hade väl varit bra om regeringen hade tagit kontakt med de
            tre oppositionspartierna för att försöka få ihop något klokt tillsammans.
            Vi hade med hundra procents säkerhet sagt ja och gjort ett allvarligt
            försök. Men av det blev det ingenting.
          </note>
          <note>
            Då vill jag fråga Hans Wallmark, för jag fick ju inget svar från
            försvarsministern han pratade om något annat, och vi pratade förbi
            varandra för ett tag sedan om Hans Wallmark delar experternas
            syn på hotbilden, att det här systemet inte kommer att fånga upp
            den typen av terrorism? FRA ska skydda oss mot yttre hot, men
            vi har inte den typen av hot. Om vi skulle ha yttre hot mot Sverige,
            vilka är de i så fall? Jag skulle vara tacksam om Hans Wallmark
            kunde besvara de frågorna.
          </note>
          <note type="speaker">
            Anf. 163 HANS WALLMARK (m) replik:
          </note>
          <note>
            Fru talman! Jag är i alla fall glad att poesin väckte upp ledamoten.
          </note>
          <note>
            När det gäller min demokratisyn är det faktiskt så att jag tycker
            att en regering och en majoritet är väldigt viktiga i en demokrati.
            Men jag tillhör dem som också tycker att en opposition och en
            minoritet är viktig i en demokrati.
          </note>
          <note>
            Det här handlar om att föra en debatt, föra en dialog och även
            presentera olika motförslag. Det vi nu har hört i kammaren under
            ett antal timmar är att det finns lite olika spräckligheter i
            de tre partier som utgör oppositionen. Det finns en socialdemokrati
            som, om FRA-förslaget genomförs, inte vill ta ställning till huruvida
            det kommer att rivas upp om det skulle bli ett regeringsskifte
            längre fram. Det finns partier som är mycket tydligare med detta.
            Jag tycker att, men det är möjligt att vi skiljer oss åt på den
            punkten, både majoriteten och oppositionen har ett ansvar i en
            demokrati. Och jag tycker faktiskt att oppositionens ansvar är
            lite tyngre om man också har begärt en vilandeförklaring och fått
            igenom den i riksdagen, för då har man skapat ett utrymme för
            att komma med konkreta förslag.
          </note>
          <note>
            Fru talman! Hotbilden tror jag väldigt snabbt kan ändras. Jag
            tycker också att försvarsministern i sin uppräkning har pekat
            på ett antal sådana händelser i närtid som borde inge oro. Jag
            bor i Skåne, i likhet med försvarsutskottets ordförande, och jag
            kan säga att när man besöker till exempel Köpenhamn i dag eller
            Kastrup märker man att där finns en helt annan oro än för sexåtta
            år sedan, därför att man vet att det finns ett annat hot mot Danmark
            i dag.
          </note>
          <note>
            För ett halvår sedan var jag i Estland och diskuterade den IT-attack
            som de hade utsatts för för drygt ett år sedan. Jag tror att hoten
            mot vårt land, mot svenska intressen, både i Sverige och som trupp
            i Afghanistan och svenska ambassader och konsulat utomlands är
            reella. Det finns all anledning för oss som nation att försöka
            skydda oss mot dem.
          </note>
          <note type="speaker">
            Anf. 164 PETER RÅDBERG (mp) replik:
          </note>
          <note>
            Fru talman! Hans Wallmark kom med ett konkret exempel. Det var
            svenska ambassaden. Det var hotbilden.
          </note>
          <note>
            För övrigt ägnade sig Hans Wallmark i ett par minuter åt allmän
            hotbild utan att definiera vad det är. Då blir min fråga: Menar
            Hans Wallmark att vi ska införa den här typen av lagar för att
            den svenska ambassaden eventuellt kan känna sig hotad, att vi
            av den anledningen på något sätt ska offra den integritet som
            det här handlar om?
          </note>
          <note>
            Jag konstaterar att ledamot efter ledamot i de borgerliga partierna
            inte kan besvara frågan. Ni har inget svar på frågan, Hans Wallmark.
            Ni har, precis som alla experter har pratat om i månader, en allmän,
            diffus uppfattning om att det finns ett yttre hot. Men ni kan
            inte definiera det med en enda rad. Med den diffusa definitionen
            gör man om FRA-lagen, så att man faktiskt kommer att kunna avläsa
            alla svenska medborgare. Man kommer att kunna ta upp vilka mejl
            man så önskar.
          </note>
          <note>
            Kan du utveckla begreppet yttre hot lite till? Jag ställde också
            en fråga om Magnus Norells syn, den ledande terroristexpertens,
            om att det här systemet inte hjälper att fånga upp terroristerna.
            Delar du hans åsikt eller har du en helt annan uppfattning?
          </note>
          <note type="speaker">
            Anf. 165 HANS WALLMARK (m) replik:
          </note>
          <note>
            Fru talman! Först var det fråga om svenska ambassaden. Det var
            singularis, en enskild ambassad. Den svenska verkligheten är att
            vi har flera intressen utomlands. Det handlar om ambassader och
            konsulat. Inte minst handlar det om trupp utomlands. Det är ett
            rimligt krav att vi hjälper till att skydda den typen av svenskintressen
            utomlands. Det är möjligt att det finns en skillnad. Men jag tycker
            att det är relevant.
          </note>
          <note>
            På samma sätt tycker jag att det har varit relevant att vi hitintills
            har använt signalspaning som ett medel att skydda svenska intressen.
            Det är möjligtvis så att det finns en intressekonflikt, det vill
            säga att det finns olika åsikter.
          </note>
          <note>
            När det gäller frågan om mejl har försvarsministern och andra
            ledamöter noggrant påpekat att myten bilden om att allt ska läsas,
            att alla kuvert ska öppnas, inte stämmer. På den punkten avvisar
            jag den myten.
          </note>
          <note>
            Skillnaden är den att jag tycker att det är ett legitimt intresse
            att skydda svenska intressen på ambassader utomlands, konsulat
            utomlands, ut-landssvenskar utomlands och andra svenska intressen
            inte minst svensk trupp utomlands.
          </note>
          <note type="speaker">
            Anf. 166 ANDERS KARLSSON (s) replik:
          </note>
          <note>
            Fru talman! Det var ett inspirerande tal, Hans Wallmark. Denne
            värdekonservative man citerade en amerikansk demokrat. Det var
            trevligt.
          </note>
          <note>
            Jag vill uppehålla mig vid att säga vad jag sade inledningsvis
            jag vet inte om Hans var i kammaren nämligen att vi vill göra
            tydligt att vi socialdemokrater sätter Sveriges militära alliansfrihet
            och säkerhet främst. Därför har vi ingen annan uppfattning än
            regeringen om att det behövs en stark försvarsunderrättelsetjänst.
            Vi menar också att Försvarets radioanstalt behöver moderna verktyg
            för att säkerställa allas vår säkerhet. Om detta råder inget tvivel.
            Det är viktigt. Det är egentligen det som Wallmark har belyst
            i sitt anförande.
          </note>
          <note>
            Ska det bli som efter den förra debatten när vi återremitterade
            ärendet till utskottet för ny beredning? Då kan regeringen eller
            utskottsmajoriteten ta kontakt för att lösa dessa små definitioner.
            Flera har givit uttryck för detta i kväll. Wallmark sade i sin
            inledning att vi borde kunna lösa detta med hjälp av breda överenskommelser.
            Vi har varit beredda, men ingen har tagit initiativet. Det borde
            vara de regeringsbärande partierna som har initiativet i denna
            fråga såväl som alla andra frågor i Sveriges riksdag. Varför,
            Hans Wallmark, har inte du tillsammans med dina kolleger lyft
            luren eller kommit in på mitt eller mina kollegers rum och frågat
            om vi kan sätta oss ned och resonera i en så viktig fråga som
            rikets säkerhetspolitik?
          </note>
          <note type="speaker">
            Anf. 167 HANS WALLMARK (m) replik:
          </note>
          <note>
            Fru talman! Först vänder jag mig till Anders Karlsson från Härslöv
            en by vi båda har bott i ett antal år. Jag citerar gärna demokrater;
            även om de är republikaner eller för den delen socialdemokrater
            eller moderater. Jag återkommer gärna till kammaren med den typen
            av citat.
          </note>
          <note>
            Anders Karlsson har i likhet med undertecknad, fru talman, erfarenhet
            av lokalpolitik. En av de stora skillnader som jag som tidigare
            lokalpolitiker har upptäckt i riksdagen är att man gärna söker
            konfrontationen och att det är svårt att komma överens. Det är
            glädjande att försvarsutskottets ordförande socialdemokraten Anders
            Karlsson vill sträcka ut en hand och peka på möjligheter att komma
            överens.
          </note>
          <note>
            Skillnaden mellan Socialdemokraterna och Moderaterna, mellan
            Anders Karlsson och undertecknad, är att ni företrädde förslaget
            och beslutet om en vilandeförklaring för ett år sedan. Det hade
            varit intressant för kammaren att få reda på vad man ville åstadkomma.
            Vilka var önskemålen? Vilka var de förbättringar som man eftersträvade
            vad gäller den svenska säkerhetspolitiken? Det är bra att vi i
            stor utsträckning har en gemensam grund där. Det gäller även den
            andra aspekten som är minst lika viktig, nämligen integritetsfrågorna.
            Det hade varit bra att inte bara komma överens om den säkerhetspolitiska
            grunden utan också om den integritetspolitiska grunden.
          </note>
          <note type="speaker">
            Anf. 168 ANDERS KARLSSON (s) replik:
          </note>
          <note>
            Fru talman! Självklart var vi beredda att diskutera frågan, liksom
            vi är med alla andra. Mona Sahlin har sträckt ut handen till den
            borgerliga regeringen om breda överläggningar i försvars- och
            säkerhetspolitiken. Den är fortfarande inte mottagen. Jag ser
            fram emot att Hans Wallmark kan hjälpa till. Det här är så viktigt
            att vi inte ska träta om det. Nu skrattar en del folkpartister
            i bänkarna, men det är det vi har gjort vid flera tillfällen.
          </note>
          <note>
            I fråga om den utsträckta handen sade Odenberg i kammaren att
            inte ett pennstreck kommer att ändras i det beslut som är fattat.
            Det var en tydlig signal. Även om han sedermera har avgått som
            försvarsminister var det en tydlig signal till oppositionen att
            man inte ska göra sig besvär att komma till dem för att få igenom
            förändringar. Därav kan finnas en anledning till att vi inte har
            försökt att nå något samarbete. Det är de fyra statsbärande partierna
            som ingår i den borgerliga regeringen som borde komma tillbaka
            och säga att de är beredda att stryka ett streck över det som
            sades och att de är beredda att ändra några pennstreck eller några
            kommatecken i skrivningen så att det kan bli en bred överenskommelse.
          </note>
          <note type="speaker">
            Anf. 169 HANS WALLMARK (m) replik:
          </note>
          <note>
            Fru talman! Inte minst i den sista repliken markerade Anders
            Karlsson något jag finner är viktigt i Sverige. Det är bra att
            vi i försvars- och säkerhetspolitiska bedömningar, synen på terrorism
            samt synen på hot mot landets intressen och mot svensk trupp utomlands
            är så breda som möjligt. Alliansregeringen och Socialdemokraterna
            representerar onekligen ett brett perspektiv av svenska politiska
            uppfattningar. Det hade varit bra om man hade velat arbeta enligt
            den intentionen.
          </note>
          <note>
            Anders Karlsson säger att inte ett pennstreck skulle ändras.
            Vad jag har förstått av vad mina allianskamrater har redogjort
            för i talarstolen har det tillkommit ett antal förbättrande pennstreck,
            inte minst i integritetshänseende, mellan då och nu. Nu har inte
            Anders Karlsson rätt till ytterligare replik, men jag är fortfarande
            lurig på exakt vilka egna konkreta förslag Socialdemokraterna
            hade när man begärde vilandeförklaringen för ett år sedan.
          </note>
          <note>
            Jag vill återvända till min demokratisyn som ändå handlar om
            att i en demokrati har majoriteten och regeringen ett stort ansvar
            men oppositionen och minoriteten kan inte undandra sig sitt ansvar.
            Om man hade vidtagit en sådan aktiv åtgärd hade det varit intressant
            om den hade varit parad, förenad, med egna konkreta motförslag
            och idéer. Sedan hade naturligtvis den politiska diskussionen
            blivit ett utbyte, sannolikt ett givande och tagande, som vi känner
            igen från Landskronapolitiken, Ängelholmspolitiken eller den skånska
            politiken.
          </note>
          <note type="speaker">
            Anf. 170 FREDRICK FEDERLEY (c):
          </note>
          <note>
            Fru talman! Att vara riksdagsledamot innebär ibland mycket stora
            påfrestningar. Vi har mycket som vi ska ta hänsyn till och många
            saker som vi ska väga in i de beslut vi ska fatta. Vi är ofta
            föremål för både orättfärdig och rättfärdig granskning.
          </note>
          <note>
            Det tillhör politikens natur att många i en riksdagsledamots
            närhet inte har intresse av att redovisa alla fakta. Det händer
            att vi ledamöter gör både rätt och fel. Att bli riksdagsledamot
            är dock något som vi alla har eftersträvat och som vi har accepterat,
            annars skulle vi inte vara här. Vi får också en ersättning av
            svenska folket för att göra de avväganden som behöver göras för
            att kunna fatta mycket svåra beslut.
          </note>
          <note>
            Fru talman! Inför den här debatten och det beslut som vi senare
            har att fatta har det varit extremt svårt. Jag har öppet redogjort
            för mina våndor med journalister och på min blogg.
          </note>
          <note>
            Det har lett till ett visst stöd men också till oerhört mycket
            påtryckningar. Det är påtryckningar som kommer från politiska
            vänner, men det är också ett enormt tryck från väljare, medborgare
            och vänner.
          </note>
          <note>
            Därför känns det viktigt, fru talman, att låta detta tal ta den
            tid som det behöver för att jag rätt ska hantera frågan och allvaret
            som är förknippat med den.
          </note>
          <note>
            Därför har jag skrivit talet på förhand, trots att jag inte har
            fått gåvan att tala utifrån manus.
          </note>
          <note>
            Fru talman! Om jag skulle rösta för förslaget skulle oppositionen
            göra klart och tydligt för alla hur hård partipiskan är i de borgerliga
            partierna. Säkerligen skulle vi anklagas för att vara ett hot
            mot demokratin. Om jag däremot skulle rösta med oppositionen skulle
            man säkerligen från oppositionen förklara klart och tydligt hur
            svag den borgerliga regeringen är. Det är en aspekt som inte direkt
            berör det konkreta sakpolitiska förslaget men som är en del i
            de överväganden som jag har varit tvungen att göra.
          </note>
          <note>
            Det tillhör också politikens dimension att andra tolkar vad som
            sägs och görs. Vänner tolkar det vänligare, och fiender tolkar
            det med vilja så fel det bara går. Jag är inte bättre än någon
            annan på den punkten.
          </note>
          <note>
            Fru talman! Med den representativa demokratin, som ofta ger svaga
            regeringar, är det oerhört viktigt att regeringar kan finna majoritet
            för sin politik. Väljarna måste veta att partierna i regeringen
            har kraft att driva igenom de saker som de har fått förtroende
            att arbeta med. Det är inte heller ansvarsfullt att låta riksdagen
            bli ett intermezzo av oförutsägbara voteringar.
          </note>
          <note>
            Politiken innebär i alla lägen att vi får ta och ge i förhandlingar.
            Förtroendet mellan oss måste vara så stort att vi vet att det
            som vi har sagt håller även om det blåser och även om det blåser
            hårt. Ett sådant förtroendekapital kan lätt brytas och göra stor
            skada för hela politiken. Också detta är något som jag har fått
            väga in i mitt övervägande.
          </note>
          <note>
            Fru talman! Kring själva förslaget har det förts enormt mycket
            debatt. Vi ska heller inte glömma att det var min nuvarande riksdagskollega
            och den före detta socialdemokratiske justitieministern Thomas
            Bodström som gjorde förarbetena till det förslag vi nu har framför
            oss och som den borgerliga regeringen lägger fram. Det vi nu diskuterar
            är ett socialdemokratiskt förslag som den borgerliga regeringen
            har blivit satt att hantera. Den svaga beredningen under Socialdemokraterna
            är för mig fortfarande ett gissel att hantera i dag.
          </note>
          <note>
            Jag tror att det är viktigt att vi för historieskrivningens skull
            inte glömmer att de politiska motsättningar som i dag finns går
            ganska mycket på tvärs med hur de var under den förra mandatperioden.
            En hel del omflyttningar i positionerna har skett, och i mina
            ögon är det emellanåt nästan som att man har tagit alla himlens
            färger, hällt dem i ett badkar och sedan bara rört om.
          </note>
          <note>
            Mycket tack vare Centerpartiets aktiva agerande har förslaget
            kommit att justeras från sin ursprungliga form. Vi har fått en
            kontrollstation 2011 och ett politiskt insynsråd, och vi har stärkt
            integritetsskyddet. Det är klara förbättringar i förslaget som
            Centerpartiet och min kollega Staffan Danielsson ska ha en stor
            eloge för.
          </note>
          <note>
            Utan Centerpartiets hårda angrepp på den socialdemokratiska regeringens
            hårdföra politik mot den personliga integriteten under den förra
            mandatperioden hade vi heller inte haft en integritetsskyddskommitté
            som kommit att tillsättas och som har kunnat presentera så bra
            förslag som den har gjort. Också detta är något jag har fått ta
            med i mitt övervägande.
          </note>
          <note>
            Fru talman! Samtidigt står vi inför helt nya hot mot vår säkerhet.
            Det senaste årtiondet har vi sett ondska i form av terror som
            på många sätt gjort vardagen osäker för många människor. Många
            känner en befogad oro då terrorn är skoningslös och kan drabba
            vem som helst och var som helst. Hoten kan handla om bomber, gifter,
            gaser, biologiska stridsmedel och mycket mer som endast hat och
            ondska kan skapa. I alla lägen är det oskyldiga människoliv som
            kommer att skördas. Inget land, ingen regering och ingen av oss
            riksdagsledamöter kan stå oberörda inför detta.
          </note>
          <note>
            Vi har också kunnat se hur länder, däribland Sverige, flera gånger
            trätt över rimlighetens gränser i jakt på terrorister och för
            att bekämpa hot. Integriteten har skändats, och vi har kunnat
            se hur rättssäkerheten emellanåt har åsidosatts. Detta kan vi
            inte acceptera.
          </note>
          <note>
            Samtidigt måste vi handla och vara proaktiva för att tryggheten
            ska vara stor för våra medborgare och för att den frihet och demokrati
            vi alla vill värna kan leva starkt. Om vi en dag har varit hemma
            och planerat ett terrordåd eller blivit utsatta för det kommer
            det att vara för sent att göra någonting. Den dagen kommer handling
            att krävas, och det finns då stor risk att det hela blir överilat
            och helt utan proportioner.
          </note>
          <note>
            Fru talman! Det råder ingen tvekan om att det förslag vi nu debatterar
            är en av de största inskränkningar av integriteten som någonsin
            har hamnat på den svenska riksdagens bord. Det råder heller ingen
            tvekan om att signalspaning faktiskt behöver regleras. Vi kanske
            ska påminna oss om att ungefär 95 procent av ledamöterna i denna
            kammare är överens om detta.
          </note>
          <note>
            Den möjlighet som signalspaning ger att upptäcka hot mot vår
            säkerhet är en möjlighet vi kommer att behöva hantera framöver.
            Det är dock viktigt att förslaget och den kommande processen blir
            rättssäker, att den är tydligt avgränsad och att vi kan känna
            trygghet inför hanteringen. Också detta måste tas i beaktande
            när jag fattar mitt beslut.
          </note>
          <note>
            Det finns också många andra aspekter som jag har fått väga in
            i min bedömning. Det problematiska är ofta det som Edmund Burke
            en gång sade, som jag fritt översätter så här: Allt som behövs
            för ondskan att segra är att goda människor inte gör något alls.
          </note>
          <note>
            När vi kommer till frågan om FRA och signalspaning är det sant
            på två håll. Den som röstar nej kan anklagas för att inte sätta
            rikets säkerhet främst och riskera oskyldiga människors liv. Den
            som röstar ja har medverkat till att gå med stora kliv mot ett
            övervakningssamhälle.
          </note>
          <note>
            Fru talman! Jag har talat med många om min vånda inför denna
            debatt och denna votering. Men till syvende och sist måste jag
            kunna se mig själv i ögonen och se att jag gjorde det som efter
            mina avvägningar var det rätta.
          </note>
          <note>
            Under ett av samtalen med min mamma sade hon: Fredrick! Du vet
            att du måste göra det som är rätt, och det som är rätt kan bara
            du avgöra. Ingen har valt dig för att du ska gå emot dina övertygelser.
          </note>
          <note>
            Mamma har som så ofta rätt. Jag måste kunna sova på natten. Jag
            måste kunna fortsätta mitt engagemang för politiken och tycka
            att den är meningsfull. Min lojalitet måste ligga på många olika
            plan. Mina värderingar måste vara inom de demokratiska ramarna.
            De måste vara mot mitt partidistrikt. De måste vara mot mina väljare.
            I alla delar kan man inte följa allas åsikter.
          </note>
          <note>
            Jag måste också vara tydlig, för mina väljares skull, med att
            det är viktigt att jag gör mina vägval. Min kritik mot förslaget
            är tydlig det tror jag att ni alla har uppfattat både tidigare
            och nu. Samtidigt måste jag också väga in möjligheten att i det
            längsta påverka besluten i rätt riktning.
          </note>
          <note>
            Är det så att jag helt väljer att ställa mig vid sidan av detta
            tror inte jag att vi i framtiden inte kommer att diskutera förslaget
            igen. Är det så att jag driver förslaget längre fram kan vi göra
            förbättringar som kanske gör det möjligt att kombinera en reglerad
            lagstiftning om signalspaning och ändå klara den personliga integriteten
            så långt det är möjligt.
          </note>
          <note>
            De senaste dagarna har vi fört konstruktiva samtal med regeringen
            och med våra kolleger i riksdagsgruppen. Vi har i Centerpartiet
            i dag diskuterat i riksdagsgruppen och blivit eniga om ett förslag
            som vi hoppas ska kunna bli verklighet framöver.
          </note>
          <note>
            Det som i grunden är det stora problemet för mig är att man i
            regeringsformen 2 kap. 6 § stadgar följande:
          </note>
          <note>
            Varje medborgare är gentemot det allmänna skyddad mot påtvingat
            kroppsligt ingrepp Han är därjämte skyddad mot kroppsvisitation,
            husrannsakan och liknande intrång samt mot undersökning av brev
            eller annan förtrolig försändelse och mot hemlig avlyssning eller
            upptagning av telefonsamtal eller annat förtroligt meddelande.
          </note>
          <note>
            Garantierna i det liggande förslaget är inte tillräckliga för
            att jag ska kunna känna att jag kan följa regeringsformen. Det
            handlar inte om att jag har en misstro mot nuvarande regering
            eller kommande regeringar per se .
          </note>
          <note>
            Det är svårt för mig att bedöma exakt vad som ligger bakom de
            uppgifter som funnits i medierna de senaste dagarna och hur mycket
            sanning det ligger i dem. Men helt klart är det något som väcker
            min oro. Om FRA olagligen har lagrat personuppgifter måste vi
            ställa oss frågan om de är redo att hantera ännu större maktbefogenheter
            än vad de redan har. Detta borde regeringen skyndsammast utreda,
            för att ta reda på vad som ligger bakom, vad som är sant och vad
            FRA har haft för aktiviteter tidigare.
          </note>
          <note>
            Vi kan inte heller bygga en stat som bara tar hänsyn till dagens
            situation, utan vi måste också kunna skapa system och säkerhet
            som är hållbara under lång tid och under många olika regeringar.
            Det har i inte alltför avlägsen tid begåtts kränkningar i Sverige
            mot enskilda människor, och det om något borde vara en varningsklocka.
          </note>
          <note>
            Återigen: Att signalspaning kan behövas och att den behöver regleras
            står helt klart, men inte på detta sätt.
          </note>
          <note>
            I Norrtelje Tidning skrev chefredaktören Reidar Carlsson:
          </note>
          <note>
            Det finns därför inga skäl för riksdagen att godkänna alliansregeringens
            förslag om utökad signalspaning. Men tyvärr pekar allt på att
            lagen kommer att godkännas, trots att flera av allianspartierna
            ofta pratar om vikten av att förstärka integriteten. Det är en
            stor skandal. Alliansen borde göra det svårare för storebror att
            se oss, inte ge honom nya och bättre glasögon.
          </note>
          <note>
            Han har rätt såväl som de många kloka synpunkter jag har fått
            i mejl, på bloggar, i sms och så vidare de senaste veckorna. Min
            gamle partivän Magnus Larsson har också rätt. Han skrev:
          </note>
          <note>
            Jag citerar: Jag har hur många gånger som helst hört dig prata
            dig varm över att systemen aldrig får gå före människan på CUF
            och partistämmor. Jag hoppas att du har mod och ork att återigen
            driva den linjen, trots dom problem det kan innebära för dig.
          </note>
          <note>
            Fru talman! Jag hoppar över några bitar och lämnar dem därhän.
          </note>
          <note>
            Det som nu ligger för mitt avgörande är att bestämma huruvida
            jag i morgon ska rösta med oppositionen, med allt vad det innebär
            att jag utsätter regeringen, mina partikamrater, för, eller om
            jag ska rösta ja och därmed svälja hela konceptet, och det har
            jag mycket svårt för.
          </note>
          <note>
            Jag tycker att det finns kloka synpunkter i förslaget från utskottet
            som i allra högsta grad skulle kunna förstärka det förslag som
            finns och stärka integriteten och integritetsaspekterna av signalspaningen.
            Jag skulle därför vilja avsluta mitt anförande med att rikta en
            fråga till försvarsministern: Avser regeringen att vidta ytterligare
            åtgärder för att stärka upp integriteten, och vad är det i så
            fall som regeringen skulle kunna tänkas göra? För mig är det oerhört
            viktigt för att avgöra hur jag ska komma att lägga min röst.
          </note>
          <note>
            I detta anförande instämde Ulrika Carlsson i Skövde, Annie Johansson,
            Maria Kornevik Jakobsson och Kerstin Lundgren (alla c).
          </note>
          <note type="speaker">
            Anf. 171 Försvarsminister STEN TOLGFORS (m) replik:
          </note>
          <note>
            Fru talman! Först vill jag säga att jag tror att alla som hörde
            Fredricks anförande känner en fördjupad respekt för honom som
            politiker och person, detta oavsett ståndpunkt i sakfrågan.
          </note>
          <note>
            Ja, alliansen har lyssnat in ledamöter från flera partier som
            haft synpunkter. Jag kan här berätta och jag kommer att behöva
            två repliker för att kunna göra det att vi kommer att komplettera
            hanteringen av den nya signalspaningslagen med följande åtgärder:
          </note>
          <note type="speaker">
            Anf. 172 FREDRICK FEDERLEY (c) replik:
          </note>
          <note>
            Fru talman! Jag vore också glad om försvarsministern, om han
            hinner i sin andra replik, kunde utveckla sin syn på de förstärkningar
            som det finns texter om i utskottets betänkande och som det har
            framförts idéer om här i kammaren tidigare. Man kanske borde göra
            tillkännagivanden. Har försvarsministern någon synpunkt på detta?
          </note>
          <note type="speaker">
            Anf. 173 Försvarsminister STEN TOLGFORS (m) replik:
          </note>
          <note>
            Fru talman! Om kammaren väljer att göra en återremiss för att
            se över de frågor som Fredrick Federley pekar på är jag så klart
            öppen för det. Men det är kammaren som äger den frågan.
          </note>
          <note>
            Jag vill också nämna att jag är öppen för att den kommitté som
            jag nämnde tidigare ska kunna tillsätta ett integritetsombud,
            som ska ha till uppgift att bevaka integriteten för personer bosatta
            i Sverige och att den garanteras.
          </note>
          <note>
            Jag har också här i dag noterat att det finns synpunkter från
            andra partier och att man kanske är intresserad av att ta en vända
            till med det här. Det är väl i så fall gott så. Detta säger jag
            med anledning av den fråga som Fredrick Federley ställde.
          </note>
          <note type="speaker">
            Anf. 174 FREDRICK FEDERLEY (c) replik:
          </note>
          <note>
            Fru talman! Min personliga bedömning är att det känns tryggt
            att regeringen har lyssnat till den kritik som har varit ganska
            massiv under den senaste tiden. Jag tror också att man har tagit
            intryck av den debatt som har varit här i dag. Jag har hört flera
            inlägg under hela eftermiddagen som har gått i ungefär samma riktning.
          </note>
          <note>
            Jag skulle vilja avsluta detta med att yrka på återremiss och,
            om det förslaget skulle falla, avslag på propositionen.
          </note>
          <note type="speaker">
            Anf. 175 TREDJE VICE TALMANNEN:
          </note>
          <note>
            Jag vill påminna åhörarna på läktaren om att opinionsyttringar
            från läktaren inte är tillåtna.
          </note>
          <note type="speaker">
            Anf. 176 PETER RÅDBERG (mp) replik:
          </note>
          <note>
            Fru talman! Först vill jag instämma i att det var starkt av Fredrick
            Federley att över huvud taget gå upp i talarstolen. Det uppskattas
            verkligen.
          </note>
          <note>
            Det vi sedan får se är väl ett spel mellan två partier, antar
            jag ett iscensättande av ett spel där Fredrick slänger ut en fråga
            spontant och försvarsministern ska svara på den. Det är klart
            att vi tycker att en återremiss är att föredra framför ett ja.
            Det är ju självklart. Men att lägga fram ett sådant här förslag
            vid sittande bord är otroligt fräckt. Det är makalöst! Att man
            vid en fråga av denna dignitet inte kan komma med ett sådant här
            förslag en vecka innan är inte bra.
          </note>
          <note>
            Min fråga till Fredrick är: Du nöjer dig alltså med detta? Kommittén
            och återremitterandet betyder ju att om vi har otur behöver det
            inte hända speciellt mycket. Vilka krav har du på förbättringar
            för integriteten för att du ska säga ja till detta så småningom?
          </note>
          <note type="speaker">
            Anf. 177 FREDRICK FEDERLEY (c) replik:
          </note>
          <note>
            Fru talman! Peter Rådberg kan inte ha missat när jag i mitt anförande
            berättade att vi de senaste dagarna har haft ett gott och konstruktivt
            samtal med regeringen, våra kolleger i de andra riksdagspartierna
            och internt i Centerpartiet. Det är ett samarbete som visar på
            styrkan i Allians för Sverige och på att vi är beredda att ta
            ansvar för landet. Vi är beredda att regera och leverera, även
            om jag kan säga att det inte har varit lätt för någon av oss i
            något parti. Vi har också landat i något som känns konstruktivt
            och som känns som en väg framåt.
          </note>
          <note>
            Du frågar vilka saker det är. Till exempel är det att vi gör
            ett tillkännagivande av de förstärkningar som finns hos utskottet,
            vilket jag har noterat att Vänsterpartiet tidigare har fört fram
            som en möjlig väg för att förstärka integriteten. Det kan till
            exempel handla om att stärka den juridiska delen av tillståndsprövningen
            och en rad andra förslag som kan komma att vara viktiga. Det här
            är förstås ett samtal som inte är slut här utan som kanske i stället
            har tagit en ordentlig början här, så att vi kan fortsätta vägen
            framåt. I alla sammanhang det vet Miljöpartiet lika väl som någon
            annan krävs förhandlingar och ett förtroende mellan olika parter.
            Ni i Miljöpartiet har tidigare tillsammans med två andra partier
            hanterat budgetar och vet mycket väl att samtalen kan föras ända
            till sista sekunden. Det är ingen hemlighet för en miljöpartist.
          </note>
          <note>
            Ska man vara konstruktiv och rak och ärlig tycker jag att man
            bör redovisa sina skäl härinne. Jag tycker att man bör redovisa
            de förslagen därav mitt yrkande och mitt anförande, där jag också
            fick chansen att under längre tid än fyra sekunder i Rapport eller
            Aktuellt redogöra för de överväganden som jag faktiskt har varit
            tvungen att göra och som vi alla i denna kammare alltid är tvungna
            att göra.
          </note>
          <note>
            Det finns också vissa frågor som är särskilt svåra för oss. Vi
            får ofta ta och ge i många frågor där jag kanske inte alltid är
            hundraprocentigt övertygad om att vi är riktigt på rätt linje.
            Vissa frågor väger så pass mycket tyngre att man måste låta dem
            ta tid. Man måste också hantera frågor med den respekt de förtjänar.
          </note>
          <note type="speaker">
            Anf. 178 PETER RÅDBERG (mp) replik:
          </note>
          <note>
            Fru talman! Fredrick, du har hört debatten och vad experterna
            säger. Om det inte förändras något i förslaget när det gäller
            yttre hot blir det ju ingen större förändring i sig. Jag hoppas
            att Fredrick kommer att vara den som är pådrivande så att vi får
            en riktig förändring när det gäller integriteten, så att det blir
            ett verkligt skydd. Om formuleringen om yttre hot står kvar blir
            det i alla fall FRA som gör bedömningen av vad yttre hot är. Då
            står vi kvar på ruta ett, och då spelar det ingen roll hur mycket
            du finputsar ute på kanten.
          </note>
          <note>
            Detta är bara en uppmaning till Fredrick att se till så att integriteten
            i verkligheten stärks, inte bara på papperet.
          </note>
          <note type="speaker">
            Anf. 179 FREDRICK FEDERLEY (c) replik:
          </note>
          <note>
            Fru talman! Som den mycket ödmjuka människa jag är tar jag till
            mig av Peter Rådbergs förslag och råd.
          </note>
          <note type="speaker">
            Anf. 180 WIWI-ANNE JOHANSSON (v):
          </note>
          <note>
            Fru talman! Jag har stor respekt för Fredrick Federleys inlägg
            och hans vånda i det här ärendet. Jag kanske inte har lika stor
            respekt för hans vånda när det gäller att stiga upp och beskriva
            den. Sedan utspelar det sig stor dramaturgi som man ibland skulle
            kunna vara avundsjuk på här.
          </note>
          <note>
            Jag vill bara säga att vi i sak inte har sett att någonting har
            hänt. Man talar om vissa förstärkningar. Det skulle vi väl kunna
            tycka vore bra. Men, som sagt, i morgon är i morgon. Vi har inte
            röstat ännu, och hotet mot vår integritet finns fortfarande kvar.
          </note>
          <note>
            Det som är sagt är att vi ska kontrolleras mer, övervakas mer.
            FRA ska få rätt att avlyssna alla telefonsamtal, all e-post, alla
            fax och alla sms som korsar Sveriges gränser.
          </note>
          <note>
            Som vi nu vet handlar det inte om att kolla människor som är
            misstänkta för något brottsligt. Nej, alla ska kontrolleras du
            och jag, mamma, pappa, syskon, kusiner, kompisar och vänner.
          </note>
          <note>
            Blir det ett ja till regeringens förslag riskerar vi nu en övervakningslag
            som strider mot grundläggande demokratiska rättigheter, som upphäver
            meddelandeskyddet och därför undergräver press- och yttrandefriheten
            i Sverige.
          </note>
          <note>
            Som journalist måste jag kunna garantera skydd för den som lämnar
            mig uppgifter. Som medborgare i Sverige måste jag ha rätt att
            kunna yttra mig utan att bli avlyssnad.
          </note>
          <note>
            Som medborgare, var som helst i världen, måste jag kunna lämna
            tips till redaktioner, också i Sverige, utan att bli avlyssnad
            och riskera att bli avslöjad som uppgiftslämnare.
          </note>
          <note>
            Sverige riskerar att isoleras från viktiga kontakter med resten
            av världen.
          </note>
          <note>
            Jag delar Författarförbundets och Journalistförbundets och Europeiska
            journalistföreningens oro för att personliga uppgifter om tiotusentals
            alldeles vanliga, hederliga och laglydiga människor kommer att
            hamna i sekretesskyddade statliga databaser.
          </note>
          <note>
            Vem tror på fullt allvar att ny teknik kan skilja hederliga medborgare
            från skurkar? Självklart kommer misstag att begås. Oskyldiga kommer
            att drabbas. Oskyldiga kan komma att få tillgångar konfiskerade.
            Oskyldiga kan komma att råka illa ut i sina hemländer på grund
            av svensk elektronisk spaning. Var så säker! Vem tror på fullt
            allvar att inte uppgifter om politisk aktivitet eller mycket privat
            information, till exempel om sjukdomar, kan komma att läcka ut?
          </note>
          <note>
            Även inom FRA är det faktiskt människor som ska hantera uppgifterna,
            och risken för att informationen kan missbrukas är uppenbar.
          </note>
          <note>
            Det är känsliga uppgifter som man kan fiska fram och därför eftertraktade
            uppgifter som kan säljas. Tjänstemän kan bli föremål för utpressning
            och mutor. Sådant har hänt förr.
          </note>
          <note>
            FRA liknar sökbegreppen vid fiskekrokar som sänks ned i en flod.
            En del fiskar fastnar, medan andra slinker igenom för gott. Jag
            skulle vilja säga att för en fångad ful fisk kommer hundratals
            ja, tusentals oskyldiga fiskar att fastna och få problem utan
            att vara skyldiga till något brott. För andra tiotusentals eller
            miljoner handlar det om att den personliga integriteten kränks,
            dagligen.
          </note>
          <note>
            År 1973 avslöjade Folket i Bild/Kulturfront hur Säpo och den
            dittills okända informationsbyrån IB registrerade människor med
            vänsteråsikter, ofta med illegala metoder. Jan Guillou och Peter
            Bratt som stod för avslöjandet dömdes båda till fängelse för sina
            avslöjanden. Makten visade sin arrogans på 70-talet.
          </note>
          <note>
            År 2008 visar makten återigen sin arrogans i sin iver att i spåren
            efter den elfte september övervaka svenskar och alla som svenskar
            har kontakt med i andra länder.
          </note>
          <note>
            På 70-talet var det vänsteråsikter som registrerades. På 2000-talet
            är det kanske religiösa åsikter eller bådeoch.
          </note>
          <note>
            Hur ska människor som har flytt undan förföljelse på grund av
            politiska åsikter våga ta kontakt med släktingar och regimkritiker
            i sitt hemland? Och hur ska vi journalister kunna tro att de ska
            våga ta kontakt med oss på våra redaktioner?
          </note>
          <note>
            Förslaget att låta FRA kontrollera alla samtal som korsar Sveriges
            gränser utgör det hittills mest upprörande exemplet på den utveckling
            mot det storebrorssamhälle som den något hysteriska USA-ledda
            kampen mot terrorismen hotar att leda till.
          </note>
          <note>
            Lagförslaget utgör ett hot både mot den personliga integriteten
            och mot pressfriheten. Återigen: Hur ska jag och andra journalister
            få tips till redaktionerna när meddelarfriheten i praktiken avskaffas
            genom signalspaningarna?
          </note>
          <note>
            Det är dags att ta på sig trenchcoaten igen och träffa Deep Throat
            i garaget, som Woodward och Bernstein gjorde på 70-talet.
          </note>
          <note>
            Det har citerats flitigt här i kammaren tidigare i debatten.
            Det har företrädesvis varit amerikanska tänkare. Jag tänker citera
            en svensk kvinna, nämligen Agneta Lindblom Hulthén, förbundsordförande
            i Svenska Journalistförbundet. Hon säger så här till TT i dag:
          </note>
          <note>
            Under hela 2000-talet har denna riksdag fattat beslut, på beslut,
            på beslut om tvångsmedel som urholkar grundlagen. Nu utdelar man
            det stora dödshugget mot källskyddet. Det är förfärligt. Jag kan
            inte förstå hur detta kan hända i Sverige. Det sade hon till TT
            i eftermiddags. Hon tillägger: Det skulle ha varit en våt dröm
            för Stasi att ha de här möjligheterna. Jag håller med. Det är
            ruggigt.
          </note>
          <note>
            Svenska Journalistförbundet och Sveriges Författarförbund säger
            nej. Advokatsamfundet säger nej, Säpo och Rikspolisstyrelsen likaså.
          </note>
          <note>
            Vilka är det då som säger ja? Jo, det är borgerliga politiker
            som annars säger sig värna den personliga integriteten och individens
            frihet. Det är dessa borgerliga politiker som nu blir förkämpar
            för inskränkningar i press-, meddelande- och yttrandefrihet i
            Sverige. Var finns nu alla liberaler som värnar de liberala idéerna?
          </note>
          <note>
            Fru talman! Jag ska avsluta med att läsa ur ett av alla de hundratals
            mejl som vi alla har fått i frågan:
          </note>
          <note>
            Jag kan inte förstå hur en demokratiskt vald representant i den
            svenska riksdagen kan stödja ett förslag för uppsamling och lagring
            av all modern kommunikation. Tidigare generationer svenska politiker
            har ju tvärtom skapat lagar för att säkra medborgarnas fri- och
            rättigheter.
          </note>
          <note>
            Fru talman! Jag kan inte heller förstå det. Jag yrkar därför
            avslag på punkt 1 i betänkandet.
          </note>
          <note type="speaker">
            Anf. 181 ALLAN WIDMAN (fp) replik:
          </note>
          <note>
            Fru talman! Jag vill erinra Wiwi-Anne Johansson om att de uppgifter
            som gäller källskyddet eller efterforskningsförbudet i tryckfrihetsförordningen
            eller yttrandefrihetsgrundlagen omgående kommer att förstöras,
            om de till äventyrs skulle fångas upp av FRA.
          </note>
          <note>
            Vänsterpartiet har tidigare i dag efterlyst förbättringar på
            olika punkter av det här förslaget. Jag tänker använda den här
            repliken till att säga att det nu finns en överenskommelse mellan
            partierna i alliansen i försvarsutskottet med utgångspunkten att
            utskottets kompletteringar från behandlingen förra våren till
            regeringen ska beslutas som tillkännagivanden.
          </note>
          <note>
            De är fem till antalet och rör en lång rad viktiga frågor för
            att den här processen och tillämpningen ska bli så rättssäker
            och trygg som möjligt.
          </note>
          <note>
            Sedan är vi överens om att en ny myndighet, utformad som en domstolsliknande
            nämnd, särskilt ska inrättas för att pröva just tillståndsgivningen.
            Det kommer alltså inte att vara en myndighet som hanterar både
            kontroll och tillståndsbeslut, utan det kommer att delas upp.
          </note>
          <note>
            Regeringen ska i sina beslut om inriktningar också ha en skyldighet
            att ta hänsyn till enskildas integritet, uttryckligen. Den domstolsliknande
            nämnden ska vidare fatta beslut om huruvida synnerliga omständigheter
            föreligger för sökning på person, vilket innebär att också sökbegreppen
            i de fallen kommer att bli föremål för en särskild tillståndsprövning.
          </note>
          <note type="speaker">
            Anf. 182 WIWI-ANNE JOHANSSON (v) replik:
          </note>
          <note>
            Fru talman! Jag har varit här i kammaren hela eftermiddagen.
            Jag har hört den här föreläsningen tidigare. Jag har hört vad
            Allan Widman har sagt. Däremot förstår jag lika lite som alla
            andra som tydligen tillsammans med mig är oroliga och säger att
            det här är ett väldigt stort hot mot vår integritet. Jag förstår
            inte hur det här ska göra att man kan känna sig säker.
          </note>
          <note>
            När man fiskar i grumliga vatten får man upp fiskar, inte bara
            dem man fiskar efter. Man får upp en del andra fiskar också. Vi
            kan inte alls garantera källskyddet, för det är avlyssnat. Ingen,
            vare sig Allan Widman eller jag, kan gå ed på att det inte läcker.
            Det läcker naturligtvis från en sådan signalspaning som det gör
            från poliser, som det gör från alla andra också. Därför tror vi
            inte på det. Det är ett jättestarkt argument för att det inte
            ska användas. Det handlar om källskyddet, om meddelarskyddet.
            Det blir otroliga ingrepp i press- och yttrandefriheten.
          </note>
          <note>
            Det sade också nyligen Fredrick Federley som har haft sin vånda.
            Han sade att det här är det största ingreppet i den personliga
            integriteten som han har varit med om. Delar inte Allan Widman
            den uppfattningen? Med de här punkterna som vi har hört dig nämna
            tidigare i dag, är du helt på det klara med att det inte finns
            några som helst problem för pressfriheten och yttrandefriheten,
            för källskyddet?
          </note>
          <note type="speaker">
            Anf. 183 ALLAN WIDMAN (fp) replik:
          </note>
          <note>
            Fru talman! Jag tror att jag har varit noga med att understryka
            att varje sådant här förslag innebär en risk av olika slag. Det
            kräver noggranna avvägningar.
          </note>
          <note>
            Vad beträffar eventuella läckor från FRA beträffande uppgifter
            som egentligen omgående ska förstöras kan jag konstatera att de
            tjänstemän som gör sig skyldiga till detta kommer att riskera
            straffrättsliga påföljder både i form av böter och fängelse.
          </note>
          <note>
            Den uppräkning som jag gjorde i punkter här har Wiwi-Anne Johansson
            möjligen inte hört tidigare.
          </note>
          <note type="speaker">
            Anf. 184 WIWI-ANNE JOHANSSON (v) replik:
          </note>
          <note>
            Fru talman! Jag har hört Allan Widman diskutera de här punkterna
            delvis tidigare här under eftermiddagen. Men jag förstår inte.
            Vad är det i dem som skulle göra att jag och alla andra som är
            oroade över press- och meddelarfriheten plötsligt skulle säga:
            Ja, det här är jätteokej. Varför har inte Allan Widman sagt det
            här tidigare?
          </note>
          <note>
            Det gäller hela Journalistförbundet, Författarbundet och Europeiska
            journalistfederationen. Varför har du inte sagt det här så vi
            kunde säga att vi oroar oss alldeles i onödan? Eller är det något
            som kom upp precis nu i stunden? I så fall är det ju beroende
            på att det har varit den här rörelsen. Det har varit en massrörelse
            som jag inte tror att någon av oss har sett maken till på väldigt
            lång tid.
          </note>
          <note type="speaker">
            Anf. 185 MEHMET KAPLAN (mp):
          </note>
          <note>
            Fru talman! Jag har följt debatten i den här salen från min kammare
            och under de veckor och månader som har gått sedan den för första
            gången såg dagens ljus. Jag är uppriktigt bekymrad, inte bara
            på grund av de skäl som har anförts här, både från majoriteten
            och från oss i oppositionen mina miljöpartistiska vänner tog upp
            viktiga ståndpunkter.
          </note>
          <note>
            Samtidigt har det pratats om att det finns en hel del opinion,
            däribland medierna, ledarskribenter, så kallade experter, vanligt
            folk och bloggare som har tyckt i den här frågan. Jag har inte
            kunnat se så många som tycker att det här är så bra. Däremot har
            vi läst, hört och sett att det finns många som tycker att det
            här är dåligt.
          </note>
          <note>
            En ledarskribent skrev häromdagen om den här propositionen som
            regeringen har lagt fram och som betänkandet hanterar. När denna
            ledarskribent skriver i sin tidning är det svårt att hålla sig
            för skratt, samtidigt som vi vet att det här är allvarligare än
            så.
          </note>
          <note>
            Fru talman! Jag ska återge några rader från ledarskribenten:
            Propositionen med den diskreta rubriken En anpassad försvarsunderrättelseverksamhet
            har många formuleringar med litterära kvaliteter, skriver han.
            Sökbegreppen får inte vara direkt hänförliga till en viss fysisk
            person om det inte är av synnerlig vikt för verksamheten. I klartext:
            Eftersom allt som Storebror uppmärksammar per definition är viktigt
            måste du räkna med att man kan söka även på ditt namn. Finurligt!
          </note>
          <note>
            Han fortsätter vidare: Tillstånd får endast lämnas om syftet
            med inriktningen väger klart tyngre än det integritetsintrång
            som inhämtning i enlighet med inriktningen kan innebära jag är
            redan försvunnen i den formuleringen och detta syfte inte kan
            tillgodoses på ett mindre ingripande sätt. I klartext: Kör så
            det ryker!
          </note>
          <note>
            I brådskande fall får inriktning anges utan att tillstånd har
            lämnats. Ledarskribenten kommenterar här: Tjuvlyssna först och
            fråga sedan!
          </note>
          <note>
            Sedan fortsätter texten i propositionen: Signalspaningsmyndigheten
            får, enligt regeringens närmare bestämmande, etablera och upprätthålla
            samarbete i signalspaningsfrågor med andra länder. I klartext:
            Dina ord kan hamna var som helst.
          </note>
          <note>
            Vi känner igen detta. Jag känner igen det från justitieutskottet,
            det utskott jag sitter i. Där led vi tidigare under våren ett
            nederlag i samma typ av integritetsskyddsfrågor, nämligen hemliga
            tvångsmedel och buggning. Exakt den här formuleringen användes
            även då.
          </note>
          <note>
            Jag fortsätter: Upptagning eller uppteckning av uppgifter som
            inhämtats enligt denna lag skall omgående förstöras om innehållet
            berör en viss fysisk person och har bedömts sakna betydelse för
            verksamhet som avses i 1 paragrafen.
          </note>
          <note>
            Det här låter nästan som ett skämt: För vidare behandling se
            § 1, och så står det samma sak. Det är en evighetsparagraf.
          </note>
          <note>
            I klartext: Eftersom inget saknar betydelse i kampen mot en osynlig
            fiende eller i arbetet med att utveckla signalspanarnas kompetens
            behöver inget heller förstöras.
          </note>
          <note>
            När vi går igenom den här typen av frågor måste vi kunna lita
            på att de som företräder folket, alltså vi, har en bra grund att
            stå på när vi hanterar den stora mängden information som så kallade
            experter i olika utredningar eller myndigheter och förvisso också
            departement lägger framför oss. Vi är lekmän. En del av oss är
            jurister, andra har olika professioner. Men vi är inte experterna.
            Vi har att förlita oss på så kallade experter.
          </note>
          <note>
            När experterna lägger fram den här typen av texter vill åtminstone
            jag läsa dem tre gånger, fråga andra personer som kan ha insikt
            i frågan och åtminstone sova på saken. Vad regeringen och majoriteten
            åtminstone stora delar av majoriteten verkar ha gjort det senaste
            året är just att sova på saken.
          </note>
          <note>
            Karin Enström från Moderaterna säger att hon är glad att det
            har förts en livlig debatt. Vad har Moderaterna gjort för att
            föra denna debatt? Hur har man upplyst allmänheten? Hur har man
            upplyst andra lekmän? Jag har inte hört eller sett så mycket mer
            än små, väldigt korta anföranden om att det här är viktigt för
            rikets säkerhet och att vi måste ta ansvar när vi styr. Ni låter
            som socialdemokrater.
          </note>
          <note>
            När jag återigen lyssnar vidare på andra företrädare jag måste
            se mig om i salen så att jag inte tar ett namn som kanske inte
            är här, för det är många som har hunnit gå hem. Däremot kan vi
            väl ta statsrådet. Han har ändå ett ansvar, oavsett om han är
            här eller inte.
          </note>
          <note>
            Han säger så här: Det säger sig självt att FRA inte kan massavlyssna
            och masslagra jag sätter in några av mina egna ord eftersom deras
            budget inte skulle räcka till. Han använder det här anförandet.
            Han sade i klartext just detta. Han sade att FRA skulle kunna
            masslagra och massavlyssna om de hade haft råd till det. Men regeringen
            kommer inte att ge de pengar som behövs för att kunna köpa in
            de lagringsutrymmen och de hårddiskar som behövs för att lagra
            därför ska vi vara säkra på att det här inte är ett problematiskt
            område.
          </note>
          <note type="speaker">
            Anf. 186 TREDJE VICE TALMANNEN:
          </note>
          <note>
            Jag pausar klockan, för jag vill återigen påminna åhörarna på
            läktaren om att det inte är tillåtet att störa kammarens överläggningar.
          </note>
          <note>
            Innan åhörare går in på läktaren berättar vakterna att det ska
            vara tyst på läktaren och att det inte är tillåtet med opinionsyttringar
            eller yttringar av annat slag som är störande för kammarens överläggningar.
          </note>
          <note>
            Jag påminner alltså återigen om detta och förutsätter att det
            respekteras.
          </note>
          <note type="speaker">
            Anf. 187 MEHMET KAPLAN (mp):
          </note>
          <note>
            Fru talman! Jag tror inte att statsrådet Sten Tolgfors som har
            fått det här i sitt knä är särskilt glad över det. Jag tror att
            han var rätt så glad när Mikael Odenberg, den förra försvarsministern,
            hade hand om frågan. Han kunde vara the bad guy . Men det är svårt,
            kära statsråd, för den här typen av inskränkningar är något som
            kommer att följa med oss långt in i framtiden. Många av oss är
            helt nya här.
          </note>
          <note>
            En annan fråga som jag vill ta upp är beskrivningen av vad det
            är som är förändrat, vad det är som föranleder att FRA måste få
            nya spelregler och nya uppgifter. Jag ska gå in på det, fru talman,
            för det är också väldigt talande för vad vi har debatterat här
            i dag. Jag tycker att Fredrick Federley touchade vid det. Jag
            har läst hans inlägg, jag har hört honom, och jag vet att han
            verkligen tycker att det här är viktigt.
          </note>
          <note>
            Frågan är, som min kollega Peter Rådberg tog upp, om de eftergifter
            som statsrådet medgav är värda något mer än de ord han uttalade.
          </note>
          <note>
            Jag ska ta upp just den nya tidens hot. Vad är det som har hänt
            som har föranlett att Försvarets radioanstalt ska få nya uppgifter?
            Man beskriver det så här: Eftersom etern inte längre innehåller
            så mycket trafik är det meningslöst att lyssna där.
          </note>
          <note>
            Flera företrädare för Moderaterna före mig här har sagt att det
            är mindre än 5 procent av all trafik som går via etern, och därför
            måste FRA börja lyssna även i kabel. Men problemet är, fru talman,
            att jag har aldrig kommunicerat via etern. Det har inte många
            av oss gjort. Vi är inga radioamatörer det finns sådana; min bror
            är en sådan som kommunicerar via etern. Men vi har skrivit vanliga
            brev, ni vet, sådana där med kuvert som man slickar på och stänger
            och lägger på den gula eller blå lådan.
          </note>
          <note>
            Det är så vi har kommunicerat. Vad sjutton håller vi på med när
            vi försöker hantera frågan och låtsas som att vi vanliga människor
            kommunicerade via etern men nu när FRA får nya uppgifter så måste
            man också lyssna i kabel.
          </note>
          <note>
            Jag tycker inte att detta är rätt sätt att debattera frågan.
            Jag struntar i om mindre än 5 procent av trafiken går via etern.
            Vad har det med mig att göra? Jag kommer aldrig att kommunicera
            via etern och har i princip aldrig gjort det, utom kanske när
            jag har skickat något telex eller telegram eller vad det hette
            förr i tiden men knappt då och aldrig i dag.
          </note>
          <note>
            I dag går den vanliga trafiken som tidigare gick per vanlig post
            oftast via kabel. Jag tror att det är någonstans där vi blandar
            ihop begreppen. Som jag sade tidigare: Vi är inga experter. Vi
            ska inte låtsas vara experter. Vi kommer inte att kunna vara experter.
            Vi har experter som ska skriva texten, vi ska kunna granska dem,
            vi ska be dem skriva om texterna tills vanligt folk förstår vad
            där står. Vi ska inte gömma oss bakom att endast mindre än 5 procent
            av all trafik går genom etern, för det berör inte mig. Det berör
            inte de människor som kommunicerar i dag. Det berörde dem inte
            heller för 2030 år sedan.
          </note>
          <note>
            Vad gjorde FRA när vanliga medborgarna kommunicerade med brev,
            undrar man förstås. För om man hårdrar det resonemang som majoritetens
            företrädare tar upp får man det till att FRA skulle ha öppnat
            varje brev som gick ut ur eller in i Sverige. Gjorde FRA detta?
            Nej, knappast. Det vet vi att de inte gjorde, för det skulle inte
            någon företrädare här kunna godkänna. Men det är i princip det
            vi i morgon kommer att rösta om.
          </note>
          <note>
            Det är den typen av kommunikation som vi nu plötsligt ger tillträde
            till. Det är som att säga att vi öppnar och läser breven, men
            sedan glömmer vi vad vi har läst. Det vi har läst ska vi också
            försöka förpassa till något slags förstörelsemekanism.
          </note>
          <note>
            Det håller inte. Opinionen i dag pekar på att det inte håller.
          </note>
          <note>
            En annan viktig fråga här handlar om alla de områden som har
            hanterats och debatterats. Jag vill lyfta upp en sådan myndighet
            som har jag medansvar för eftersom jag sitter i justitieutskottet,
            nämligen Säkerhetspolisen. Flera personer har citerat deras uttalande
            i remissvaret, men det tål att göras igen, för jag tycker att
            de slår huvudet på spiken. Och när Säpo slår huvudet på spiken
            gäller det verkligen att försöka hantera det de säger.
          </note>
          <note>
            Så här säger de: Även om verksamheten benämns signalspaning är
            det viktigt att understryka att resultatet är detsamma som när
            polisen verkställer hemlig teleavlyssning, dvs. det allmänna får
            del av sådan kommunikation mellan personer som annars är skyddad
            mot avlyssning.
          </note>
          <note>
            Det allmänna vilka är det? Det är inte vanliga människor, utan
            det är till exempel myndigheter.
          </note>
          <note>
            Det är således fråga om en massiv telefonavlyssning och förslaget
            innebär en kränkning av enskilds integritet som vida överstiger
            den kränkning som förslagen om buggning och preventiva tvångsmedel
            sammantaget innebär.
          </note>
          <note>
            Miljöpartiet var emot förslaget och det beslut som faktiskt klubbades
            igenom om buggning och preventiva tvångsmedel. Vi är jättemycket
            mer emot detta förslag som vi debatterar i dag. Miljöpartiet har
            tagit upp de viktiga frågorna, och när företrädare för majoriteten
            tidigare pratade om att det inte finns något riktigt avslagsyrkande
            vill jag peka på att det finns i klartext här i betänkandet.
          </note>
          <note>
            Det står här, och det är det jag ska yrka bifall till nu. Det
            är reservation 3, och reservation 3 hanteras på s. 18 och 19 i
            betänkandet. Där står reservationen som vår ledamot Peter Rådberg
            faktiskt har tagit upp.
          </note>
          <note>
            Så här står det: Riksdagen tillkännager för regeringen som sin
            mening vad som anförs i reservationen. Därmed bifaller riksdagen
            motion 2007/08:Ju446 av Mehmet Kaplan m.fl. (mp).
          </note>
          <note>
            Var kan vi läsa i det yrkande som vi yrkar bifall till? Jo, detta:
            Riksdagen tillkännager för regeringen som sin mening vad som anförs
            i motionen om att av rättssäkerhetsskäl inga andra skäl. Inte
            det som Fredrick Federley var inne på, att försöka visa att regeringen
            skulle vara svag. Absolut inte. Jag tycker att den här regeringen
            verkligen har visat styrka genom att genomföra alla de saker de
            sade att de skulle genomföra. Folket verkar inte tycka om det
            riktigt, men det är en annan fråga.
          </note>
          <note>
            Vi fortsätter titta på vad Miljöpartiet vill bifalla: av rättssäkerhetsskäl
            avvisa kommande förslag från regeringen om kabelspaning för Försvarets
            radioanstalt.
          </note>
          <note>
            Vi vill alltså avslå detta. Det finns väldigt tydligt i den text
            vi har till förfogande här.
          </note>
          <note>
            Finns det något ytterligare som kan få oss att ändra oss? Jag
            tycker nämligen att det är lite på gränsen till osmakligt när
            de stora partierna flirtar med varandra och pratar om att ja,
            vi skulle kanske kunna komma överens, eftersom det fanns ett tiotal
            punkter där vi ändå var nära varandra.
          </note>
          <note>
            Det är det jag är lite orolig för, att vi skulle ha kunnat få
            detta utan ens en så här pass stor debatt.
          </note>
          <note>
            Det var väldigt mycket hysch-hysch förra året innan frågan bordlades.
            Från Miljöpartiets sida lyckades vi, tillsammans med en tillräckligt
            stor minoritet, bordlägga alltihop så att regeringen skulle få
            sova på saken; så också majoriteten. Och vad har man gjort? Jo,
            man har sovit.
          </note>
          <note>
            När jag än en gång tittar på de förslag som återigen ska tillbaka
            till försvarsutskottet blir jag lite orolig igen. Vad är det Fredrick
            Federley kommer att få för sin ståndaktighet och sitt mod? Det
            tycker jag nämligen att han har visat. Han har visat mod, och
            jag hoppas att fler från majoriteten kommer att visa det modet.
            Men vad får de i gengäld?
          </note>
          <note>
            Fru talman! Jag ska ta upp vad det är de får. De får en precisering
            av för vilka ändamål signalspaning ska få bedrivas inom ramen
            för den föreslagna lagstiftningen, alltså i princip plus minus
            ett, kanske. De får veta hur tillämpningen av tillståndsgivningen
            ska ske, att det ska finnas rättssäkerhets- och kontrollmekanismer
            för det; det står så i texten. Sedan får de också veta att förstöring
            av uppgifter ska genomföras, att det ska beskrivas närmare. Detta
            får de. Är det tillräckligt? Vi i Miljöpartiet säger nej.
          </note>
          <note>
            Jag är säker på att domen från allmänheten kommer att vara lika
            hård, om inte hårdare, för vi har trots allt ett visst sätt att
            hantera denna typ av frågor. Vi kan inte säga vad som helst från
            talarstolen. Jag är säker på att många ledarsidor i morgon kommer
            att ta upp den här frågan.
          </note>
          <note>
            Det roliga i situationen är att vi från Miljöpartiets sida troligtvis
            skulle sagt samma saker om vi suttit i majoritet som vi säger
            i dag när vi är i opposition. Det handlar nämligen om att våga
            stå för det man tror på. Det visar Fredrick Federley att han är
            beredd att göra, men jag tror att priset är för lågt. Han kommer
            att bli köpt för mycket mindre än han egentligen är värd. Det
            är synd.
          </note>
          <note>
            Fru talman! Jag vill i mitt anförande än en gång lyfta upp frågan
            som handlar om propositionen med det gulliga namnet En anpassad
            försvarsunderrättelseverksamhet . Det var den som gjorde att många
            människor tillsammans med oppositionen framför allt Miljöpartiet
            och i viss mån även Vänsterpartiet funderade var debatten fanns.
            Varför var det ingen debatt? Varför var det bara ett par IT-experter
            och bloggare som tog upp frågan? Varför tog inga ledarskribenter
            upp den?
          </note>
          <note>
            Så plötsligt händer det. För bara två tre veckor sedan small
            det till. Peter Rådberg från Miljöpartiet tog upp detta och undrade
            varför vi väntade så länge, till dagen före beslutet, med att
            ändra oss. Vi sköt ju till och med upp voteringen till onsdag
            kl. 9 när den egentligen skulle varit i dag kl. 15.30.
          </note>
          <note>
            Jag tror inte att det handlar om att vi ska försöka hantera frågorna
            på ett seriöst sätt och tänka igenom, diskutera, debattera och
            försöka komma fram till någonting vettigt. I stället tror jag
            att det handlar om att opinionen inte var sådan som regeringen
            hade bedömt. Man gjorde en missbedömning, och den missbedömningen
            kommer man att få betala för, kanske inte i form av ett motbeslut
            men med något som man i alla fall kommer att få dras med länge.
            Det kommer definitivt inte att förändra läget för regeringen.
            När man sovit i ett år skulle man i princip ha kunnat lägga detta
            åt sidan och göra en värdig utvärdering av vad FRA ska göra med
            det uppdrag det har.
          </note>
          <note>
            Fru talman! Det handlar också om en annan viktig fråga, nämligen
            vad en myndighet ska göra när den inte längre har några uppgifter.
            Regeringen har varit duktig på att stänga ned myndigheter. Djurskyddsmyndigheten
            rök så fort de kom till makten, vilket vi i Miljöpartiet fortfarande
            sörjer. Men FRA får vara kvar, för det är ju tufft att ha en trebokstavskombination
            likt NSA i USA, eller kanske FBI; i justitieutskottet diskuterar
            vi om vi ska införa något sådant.
          </note>
          <note>
            Samtidigt visar detta vilken bräcklig tråd vår demokrati och
            vår yttrandefrihet hänger på. Den bräckliga tråden kommer vi från
            Miljöpartiets sida alltid att vara beredda att tvinna vidare på
            och se till att den blir starkare.
          </note>
          <note>
            I detta anförande instämde Gunvor G Ericson, Jan Lindholm och
            Lage Rahm (alla mp).
          </note>
          <note type="speaker">
            Anf. 188 HELENA RIVIÈRE (m):
          </note>
          <note>
            Fru talman! Jag ska tala om den personliga integriteten.
          </note>
          <note>
            Skyddet för den personliga integriteten slås fast i grundlagen.
            Det finns en principiell gräns som staten inte får överskrida,
            och sedan finns det undantag. Ett intresse balanseras av ett annat
            intresse. När det gäller landets säkerhet finns det många sådana
            avvägningar.
          </note>
          <note>
            En stor del av ansvaret för den personliga integriteten måste
            väl i rimlighetens namn falla på den enskilde själv? Det ligger
            i själva begreppet. En integer person är en person som sätter
            gränser, som har sina egna ord och distinkta konturer. Birgitta
            Ohlsson beskrivs i dagens DN som en kvinna med stark integritet.
            Skulle hennes integritet på något sätt naggas i kanten av signalspaning
            mot yttre hot mot landet? Jag tror inte det. Jag tror inte att
            någonting kan vara ingrepp i hennes personliga integritet så länge
            hon är den hon är. Den personliga integriteten är ett karaktärsdrag.
          </note>
          <note>
            Själva ordet integritet betyder hel, hel i moralisk bemärkelse,
            icke-korrupt. Det måste väl vara dessa mänskliga kvaliteter som
            skyddas av grundlagen? Djupast sett är det rätten att stå fri
            från hot och påtryckningar som grundlagens okränkbara mänskliga
            rättigheter skyddar. Det är de politiska rättigheterna, skyddet
            till liv, hälsa, personlig frihet, yttranderätt, rösträtt, föreningsfrihet,
            pressfrihet, allt det som skyddar mig från varje form av påtvingad
            underkastelse.
          </note>
          <note>
            Blir det då inte paradoxalt om människor förlitar sig på staten
            som den ultimata garanten för deras personliga integritet? Om
            integriteten kan hotas av en lag om signalspaning, vad gör vi
            då, gott folk, med mobilerna, bankomatkorten, personnumren och
            bredbandet? Det finns mängder av omständigheter där staten träder
            in för att skydda landet, ekonomin och medborgarna mot hot, brott
            och sönderfall. Den kontrollen är berättigad tills motsatsen är
            bevisad. Vi får godta det. Vi får acceptera att det vidtas antiterroråtgärder
            på flygplatser, att bombsajter på Internet plockas bort, att Försäkringskassan
            samkör register för att förhindra bidragsbrott.
          </note>
          <note>
            I en välfärdsstat som vår är staten inblandad i vår privata sfär
            vare sig vi vill det eller inte. Den personliga integriteten är
            därför lika mycket ett eget ansvar som en rättighet. Det grundlagen
            borde försöka återuppväcka hos individen, fru talman, är strävan
            efter inre frihet, viljan att ha ett eget jag. Med hänvisning
            till personlig integritet i den meningen yrkar jag bifall till
            utskottets förslag i betänkandet.
          </note>
          <note type="speaker">
            Anf. 189 ANNIE JOHANSSON (c):
          </note>
          <note>
            Fru talman! Frågan om signalspaning är utan tvivel en av de svåraste
            frågor jag någonsin konfronterats med, inte bara som riksdagsledamot,
            utan över huvud taget. Jag har våndats under lång tid över frågan
            hur jag ska rösta nu när frågan ställs på sin spets. Vetskapen
            om att många människor kommer att bli oerhört besvikna har gett
            mig många sömnlösa nätter. Det är inte alltså med något lättsinne
            jag till slut landat i ett ställningstagande i frågan efter många
            långa samtal, såväl med riksdagsgruppen och partiledningen som
            med mig själv.
          </note>
          <note>
            Min inställning till förslaget om utökade möjligheter till signalspaning
            behöver knappast utvecklas. Jag har upprepade gånger klargjort
            min kritik mot förslaget och har också varit tydlig med att signalspaning
            behövs. Men det krävs också grundläggande rättssäkerhetsgarantier.
            Det aktuella förslaget och dess proportionalitet mellan mänskliga
            fri- och rättigheter å ena sidan och säkerhetsintresset å den
            andra är enligt mig inte tillräckligt balanserat.
          </note>
          <note>
            Det är inte bara min uppfattning. Den delades också av Justitiedepartementet,
            Rikspolisstyrelsen, Säpo och många andra remissinstanser då frågan
            ursprungligen hanterades. Vi har alltså att göra med ett av de
            känsligaste ärenden Sveriges riksdag har hanterat i modern tid.
            Oavsett vilken inställning man har i sakfrågan skulle det vara
            rent ansvarslöst att inte fatta ett självständigt och informerat
            beslut i en sådan fråga.
          </note>
          <note>
            För min del blir frågan särskilt svår, då jag har varit engagerad
            i att försöka förbättra ett förslag som ursprungligen var än värre
            än det vi ska ta ställning till i morgon. Men även med de förbättringar
            som genom Centerpartiets försorg har tillkommit återstår fortfarande
            brister. Därför vill jag se utförliga och konkreta förslag om
            hur integritetsskyddet ytterligare kan förstärkas.
          </note>
          <note>
            Fru talman! Hade ärendet endast rört sakfrågan hade valet naturligtvis
            varit lätt. Den nuvarande oppositionens beredning är också något
            man kan anmärka på. Här bar naturligtvis Socialdemokraterna ett
            stort ansvar. Det saknas såväl en grundlig parlamentarisk beredning
            som en analyserande professionalitetsbedömning, vilket Integritetsskyddskommittén,
            där jag var ledamot, generellt påtalat i de betänkanden vi lagt
            fram.
          </note>
          <note>
            Dessutom omfattas inte en stor del av regleringen av lag, utan
            kommer att ske genom regeringens förordningar, vilket också är
            något kommittén kritiserat när det gäller lagstiftningen. Man
            inskränker mänskliga fri- och rättigheter. Man kan inte nog påtala
            vikten av att de förslag som finns i betänkandet blir just tillkännagivanden
            för regeringen. I sakfrågan är jag övertygad om att det krävs
            mer i det liggande förslaget, trots kontrollstation, ökad rättstrygghet
            och stärkt skydd för den personliga integriteten, vilket tillkommit
            bland annat genom Centerpartiets aktiva integritetsarbete, där
            både jag och Staffan Danielsson kämpat hårt för detta.
          </note>
          <note>
            Mot detta ska dock ställas det ansvar man har som riksdagsledamot.
            Att rösta emot den regering man själv har varit med om att rösta
            fram kan inte ske lättvindigt. Det ska inte vara något man gör
            utan vidare. En partibaserad demokrati bygger på att väljarna
            kan lita också på att ledamöterna när det kniper sluter upp bakom
            den egna regeringen. Det är en förutsättning för det parlamentariska
            styrelseskick som vi har.
          </note>
          <note>
            Det ter sig som självklart att det ska krävas ytterst goda argument
            för att rösta emot ett förslag som lagts av den egna regeringen.
            När man är representant för en valkrets och för sina väljare ter
            det sig naturligt att man också följer den politik, den övertygelse
            och den ideologiska inriktning som både partiet och man själv
            som person blev vald för, och i mitt fall inkryssad för.
          </note>
          <note>
            Fru talman! Som framgått är det en fråga om delikata avvägningar.
            Överväldigande många är de som satt sin tilltro till mig som en
            vakthund för liberala värden i riksdagen. Det här är inte ett
            lätt beslut för någon i Centerpartiets riksdagsgrupp. Under intensiv
            och konstruktiv diskussion är gruppens mening att förslaget som
            nu ligger på bordet i första hand bör återremitteras för integritetsstärkande
            och grundläggande förbättringar.
          </note>
          <note>
            Denna fråga handlar i grunden om mig själv. Jag vill varje dag
            kunna vakna upp och se mig själv i spegeln utan att skämmas. Oavsett
            alla andra argument måste jag till sist kunna rättfärdiga mitt
            agerande gentemot mig själv. Jag har under de senaste dagarna
            funderat mycket kring frågor som rör maktdelningen mellan riksdag
            och regering, hur man ser på sitt ledamotsuppdrag och var gränsen
            mellan övertygelse och lojalitet går.
          </note>
          <note>
            Även om min utgångspunkt är och förblir lojalitet med den regering
            jag själv arbetat hårt för ska bli vald har lojaliteten också
            någonstans en gräns. Visst måste man kunna svälja den egna stoltheten
            också när det är riktigt tufft. Men det betyder inte att man underkastar
            sig till varje pris. Varje riksdagsledamot med självaktning vet
            att den gränsen en dag kommer att korsas.
          </note>
          <note>
            När jag väger lojaliteten med regeringen mot innehållet i förslaget
            blir min slutsats efter många veckors vånda, framför allt under
            det senaste dygnet, att jag ställer stora krav på förändringar
            i det liggande förslaget. Jag måste som Annie, politiker och integritetspolitisk
            talesperson leva upp till min paroll om att skapa ett samhälle
            med mer människa och mindre stat, ett liberalt samhälle som börjar
            hos människor.
          </note>
          <note>
            Jag har också sett min styrka i att jag är en av de ledamöter
            som är valda på ett starkt personligt mandat. Centerpartiet, liksom
            de övriga partierna i Allians för Sverige, har under lång tid
            bejakat personvalet och eftersträvat närmare band mellan väljare
            och valda.
          </note>
          <note>
            Jag är fullt införstådd med att de senaste dagarna har skapat
            turbulens och frustration hos många. Jag vet också att det har
            väckt en del ilska. Men jag hoppas också på förståelse från parti
            och allianskamrater, från väljare och vänner, när jag säger att
            det förslag som nu ligger på bordet helt enkelt inte är tillräckligt
            bra.
          </note>
          <note>
            Ni känner alla mitt engagemang för alliansregeringen, för liberala
            värden och för ett återval 2010. Vi har mycket att uträtta tillsammans
            de kommande åren.
          </note>
          <note>
            Fru talman! Det som stör mig i debatten är att Socialdemokraterna
            spelar på en fribiljett. Faktum är och förblir att de inskränkningar
            i den personliga integriteten som med det liggande förslaget till
            signalspaning når ett slags crescendo under en lång följd av år
            har orkestrerats av socialdemokratiska regeringar. De socialdemokratiska
            företrädare som i dag talar med darr på stämman om personlig integritet
            har tidigare stött uppbyggnaden av Bodströmsamhället steg för
            steg. Inte ens i morgon kommer knapptryckningen för Socialdemokraterna
            att vara uppriktig. Ert agerande är och förblir ett eländigt hyckleri.
            Försök inte ens göra ett nummer av min eller någon annans röst
            i morgon! Försök inte ens säga att ni är integritetsvänner! Mellan
            vårt och ert engagemang för personlig integritet och personlig
            frihet skiljer det hela oceaner.
          </note>
          <note>
            Fru talman! Frågan om signalspaning och personlig integritet
            är ett av de svåraste beslut jag någonsin fattat. Utan tvivel
            kommer debatten att leva vidare, och oavsett hur morgondagens
            votering går kommer jag och andra att leva med beslutet under
            en väldigt lång tid.
          </note>
          <note>
            Samtidigt som debatten är tuff och känslomässigt laddad är jag
            dock optimist. De gångna dagarna, veckorna och månaderna har diskussionen
            om rätten till personlig integritet tagit ny fart. Det har skickats
            en tydlig signal till dem som tror att man gradvis kan avskaffa
            rätten till privatliv utan protester. Det har blivit tydligare
            att Centerpartiet som parti verkligen menar allvar med skyddet
            för den personliga integriteten genom att vi nu unisont kräver
            återremiss av hela lagförslaget med konkreta förbättringar.
          </note>
          <note>
            Voteringen i morgon innebär därför förhoppningsvis också en ny
            start på en annan debatt, en start på en rörelse där vi steg för
            steg de kommande åren kan stärka skyddet för integriteten och
            den personliga friheten. Så kan också något positivt komma ur
            en destruktiv debatt för oss alla, för Centerpartiet och för alliansen.
          </note>
          <note>
            Det har kommit över 2 000 mejl angående detta betänkande, under
            det senaste dygnet runt 600. Det är många medborgare som har hört
            av sig, en del till oss alla, men många personligen. Många mejl
            och telefonsamtal den senaste tiden har varit väldigt känslosamma.
          </note>
          <note>
            Jag vill särskilt lyfta fram en ung kvinnlig centerpartistisk
            politiker, som lyssnade till ett anförande jag höll i Uppsala
            för drygt ett år sedan. Jag talade om en av mina personliga förebilder,
            gestalten Dagny Taggart i Ayn Rands bok Och världen skälvde .
            Dagny är en stark och rakryggad kvinna som trotsar strukturer
            där det inte var självklart för en kvinna att göra det som männen
            gör, för att lyssna på sig själv och sin inre drivkraft.
          </note>
          <note>
            I ett mejl skriver Hanna: Annie! Du berättade i en källarlokal
            i Uppsala om hur du beundrade Dagny Taggart. Det förvånar mig
            inte. I likhet med Ayn Rands romanfigur har du alltid symboliserat
            en rak och oböjlig rygg i mina ögon. Jag skulle önska att du visade
            vad ordet integritet betyder den 17. Jag vet att du kan vara Dagny.
          </note>
          <note>
            Jag ska vara Dagny.
          </note>
          <note>
            Det finns allvarliga brister i det förslag som nu ligger på bordet.
            Ett intrång i den personliga sfären kräver att vi har godtagbara
            och tillräckliga rättssäkerhetsgarantier. Det lagförslag som vi
            har att ta ställning till i morgon behöver förbättras.
          </note>
          <note>
            Det finns vissa ståndpunkter som är helt grundläggande och viktiga
            att allvarligt överväga och som vi också efter Fredrik Federleys
            anförande har talat om utanför kammarens sal.
          </note>
          <note>
            Det handlar om att tillsätta en kommission eller liknande kommission
            som ser över FRA:s tidigare verksamhet och hur den har inkräktat
            på den enskildes grundläggande rättighet till privatliv.
          </note>
          <note>
            Det handlar om att återkomma med utförliga och konkreta förslag
            om hur integritetsskyddet kan tillgodoses genom ett förstärkt
            uppdrag till bland annat Datainspektionen och en parlamentarisk
            referensgrupp knuten till denna granskning.
          </note>
          <note>
            Det handlar om att tillsätta en kommitté som under hela tiden
            fram till den föreslagna kontrollstationen 2011 verkar utöver
            det integritetsskyddsråd som kommer att inrättas inom FRA och
            som verkar vid sidan av Försvarsunderrättelsenämndens och Datainspektionens
            granskande verksamhet. Denna kommitté ska med ledning av gjorda
            erfarenheter bedöma dels om ytterligare integritetsskyddande åtgärder
            krävs, dels om formerna för tillståndsprövningen behöver utvecklas.
            Här ser jag som en grundläggande faktor en oberoende myndighet
            som ger tillstånd, till skillnad från Försvarsunderrättelsenämndens
            två olika myndigheter som finns i det liggande förslaget i dag.
          </note>
          <note>
            Fru talman! Det senaste dygnet har inneburit oerhört mycket arbete
            man skulle också kunna uttrycka det som oerhört lite sömn. I mitt
            liberala hjärta och min liberala övertygelse har Benjamin Franklins
            citat klingat: Those who would give up essiental liberty to purchase
            a little temporary safety deserve neither liberty nor safety,
            det vill säga: De som ger upp nödvändig frihet för att köpa tillfällig
            trygghet förtjänar varken frihet eller trygghet.
          </note>
          <note>
            Därför är det för mig grundläggande att det förslag som träder
            i kraft den 1 januari 2009 uppfyller de rättssäkerhetsgarantier
            som uppräknats.
          </note>
          <note>
            Vi har haft konstruktiva samtal under det senaste dygnet mellan
            allianspartierna, vilket också ställer krav på oss att agera.
            Nu är det en stor möjlighet för oss i alliansen att agera på ett
            sätt som stärker integritetsskyddet och tar oss bort från vägen
            mot ett Bodströmsamhälle.
          </note>
          <note>
            Därför skulle jag vilja yrka på återremiss av det nu liggande
            förslaget till försvarsutskottet. Skulle det här förslaget falla
            under morgondagen kommer jag att yrka avslag på det förslag som
            nu finns.
          </note>
          <note>
            I detta anförande instämde Fredrick Federley, Maria Kornevik
            Jakobsson, Mildred Thulin och Stefan Tornberg (alla c).
          </note>
          <note type="speaker">
            Anf. 190 MEHMET KAPLAN (mp) replik:
          </note>
          <note>
            Fru talman! Tack, Annie Johansson, en av dessa liberala hjältar!
          </note>
          <note>
            Jag har en undran om den fråga som Annie Johansson avslutade
            med. Vad är det för rättssäkerhetsgarantier som Annie Johansson
            pratar om och som tidigare även Fredrick Federley tog upp? Jag
            instämmer i det och tycker att det är bra att det finns rättssäkerhetsgarantier.
          </note>
          <note>
            Du tog upp att det ska finnas en kommitté som ska verka utöver
            Integritetsskyddsrådet och att det handlar om att kunna sätta
            i gång det kanske största försöket med människor inblandade när
            det gäller just integritetsskydd. Vad är det som rättfärdigar
            detta?
          </note>
          <note>
            Det är också intressant att samma person citeras om och om igen.
            Kalle Larsson från Vänsterpartiet citerade Benjamin Franklin,
            och det har länge funnits på Miljöpartiets hemsida detta att den
            som ger upp lite frihet för att öppna för lite säkerhet kommer
            att mista båda. Men frågan är om essensen i just detta citat överensstämmer
            med grunden i förslaget. Vore det inte bättre att tillsätta en
            parlamentarisk grupp för att utreda vad FRA ska göra i framtiden
            och inte bara försöka putsa, hyvla och sandpappra i kanterna på
            detta åbäke till lagförslag?
          </note>
          <note type="speaker">
            Anf. 191 ANNIE JOHANSSON (c) replik:
          </note>
          <note>
            Fru talman! Tack så mycket, Mehmet Kaplan, för dina frågor.
          </note>
          <note>
            Under de senaste veckorna har man i medierna och också på min
            blogg kunnat följa de olika svårigheter som jag har ställts inför
            och de olika avvägningar som jag har gjort. Det har handlat om
            dels Centerpartiets ställningstagande, dels om min egen övertygelse
            och det faktum att det har legat en proposition på bordet. Jag
            har funderat oerhört mycket på hur vi genom konstruktiva samtal
            och förslag kan lyckas nå det som jag eftersträvar med det förslag
            som nu ligger på bordet.
          </note>
          <note>
            Jag redogjorde ganska utförligt i mitt huvudanförande, måste
            jag säga, för de bevekelsegrunder som jag har haft och också vad
            som har blivit tillgodosett. Jag ska för säkerhets skull förtydliga
            detta i det här replikskiftet.
          </note>
          <note>
            Det finns i dag ett papper som förmodligen kommer att finnas
            i försvarsutskottet i morgon om förslaget återremitteras. Det
            innehåller oerhört många integritetsstärkande åtgärder i förslaget.
            Bland annat innebär det att de förslag som Staffan Danielsson
            arbetade in i betänkandet under förra våren nu kommer att bli
            tillkännagivanden. Det handlar då om en precisering av för vilka
            ändamål signalspaning ska få bedrivas. Det handlar om tillämpningen
            av tillståndsgivningen. Det handlar om hur förstöring av uppgifter
            ska genomföras. Det handlar om att regeringen ska lämna årliga
            rapporter till riksdagen. Och det handlar om just kontrollstationen.
            Det är dessa tillkännagivanden som jag tycker är viktiga att lyfta
            fram.
          </note>
          <note>
            Det andra handlar om det som jag också tog upp i mitt inledningsanförande,
            att tillstånd inte ska ges av Försvarets underrättelsenämnd utan
            av en oberoende myndighet utanför denna.
          </note>
          <note>
            Det tredje handlar naturligtvis om förstärkningar vad gäller
            Datainspektionen, som får mer muskler, och om en parlamentarisk
            kommitté som noga ska följa detta.
          </note>
          <note>
            Detta tycker jag är oerhört många förbättringar.
          </note>
          <note type="speaker">
            Anf. 192 MEHMET KAPLAN (mp) replik:
          </note>
          <note>
            Fru talman! Tack, Annie Johansson. Det är bra punkter. Men är
            det tillräckligt för att de människor som under de senaste veckorna
            har visat att det finns farhågor att bemästra ska kunna vara trygga
            med den här lagen? Är det tillräckligt också för att kunna känna
            att det finns en grund i detta lagförslag som har ett gott syfte?
          </note>
          <note>
            Jag förstår att repliktiden tog slut. Men varför inte tillsätta
            en parlamentarisk kommission för att se över FRA och vad det är
            som FRA ska göra i framtiden när det nu inte finns så mycket trafik
            i etern? Det är mindre än 5 procent har vissa allianskolleger
            sagt. Det framkom uppgifter i går i Rapport om att FRA sysslat
            med en del saker som ligger på gränsen för vad de egentligen borde
            ha gjort. Till exempel har man lagrat en del information. Tidigare
            talare tog upp just detta.
          </note>
          <note>
            Vi tycker från Miljöpartiets sida att det finns en del frågetecken
            som inte går att räta ut med ett nytt område. Bara för att folk
            inte längre använder etern ska vi tillåta FRA att lyssna via kabel.
            Jag tycker att det är där som jag inte riktigt har fått svar.
          </note>
          <note>
            Jag är entusiastisk över att både Fredrick Federley och Annie
            Johansson faktiskt tar det här på allvar, men det är synd att
            det inte är många fler. Det är synd att en sådan som Johan Linander
            är föräldraledig och inte kan delta i debatten här, för annars
            hade ni åtminstone varit tre. Men det räcker inte mot den enorma
            majoritet som har funnits under denna korta tid.
          </note>
          <note type="speaker">
            Anf. 193 ANNIE JOHANSSON (c) replik:
          </note>
          <note>
            Fru talman! Jag kan garantera Mehmet Kaplan att det är betydligt
            fler än jag och Fredrick Federley som stöder förslaget som jag
            redogjort för om en återremiss.
          </note>
          <note>
            Jag är också glad att det har blivit tydligare att Centerpartiet
            och alliansen verkligen menar allvar med skyddet för den personliga
            integriteten. Det är också därför som Centerpartiet unisont kräver
            en återremiss av hela förslaget och konkreta förbättringar.
          </note>
          <note>
            Mehmet Kaplan tog upp de nyhetssändningar som har varit de senaste
            veckorna, och som också har varit en starkt bidragande orsak till
            alldeles för få sovtimmar.
          </note>
          <note>
            Det är också därför det är viktigt för mig att säga att en del
            i det förslag som finns på det papper som jag redogjorde för innebär
            att man ska granska den verksamhet som har skett i FRA. Det är
            alldeles grundläggande för att se om det har gjorts övertramp
            av den personliga integriteten.
          </note>
          <note>
            Mehmet Kaplan frågar också mig om det här är tillräckligt för
            en liberal som mig. Visst finns det bevekelsegrunder. Det är ett
            krav för mig att de saker som nu står på papperet genomförs. Om
            det inte blir någon återremiss under morgondagens votering var
            jag tydlig i mitt huvudanförande med att jag kommer att rösta
            för avslag på propositionen. Såsom den ligger i dag är det inget
            alternativ för mig, Annie Johansson, att yrka bifall till detta.
            Det krävs integritetsförbättringar för att hitta en balans och
            en god proportionalitetsbedömning mellan vikten av att skydda
            den enskildes privatsfär och säkerhetsintresset. Jag är jätteglad
            att vi efter många, långa konstruktiva samtal så här i slutskedet
            faktiskt har lyckats komma till en gemensam lösning.
          </note>
          <note type="speaker">
            Anf. 194 LAGE RAHM (mp):
          </note>
          <note>
            Fru talman! Det har skett mycket, och jag funderade på om jag
            skulle skriva om eller lägga till saker i det som jag hade tänkt
            anföra. Jag kommer tillbaka till det i slutet av mitt anförande.
          </note>
          <note>
            Jag tänkte att vi skulle börja med att faktiskt debattera det
            förslag som föreligger här i dag och som i mångt och mycket kommer
            att finnas kvar även efter en eventuell återremiss. Det innebär
            helt enkelt att Försvarets radioanstalt, FRA, får möjlighet att
            kolla upp och kontrollera även det som går i kabel, det vill säga
            all teletrafik, e-post, Internet och så vidare. Allt sådant går
            i kabel.
          </note>
          <note>
            Man säger att det bara gäller det som lämnar landet. Men problemet
            är att i dagens samhälle och med dagens strukturer på nät lämnar
            i princip allting landet. Det handlar om e-post. Det handlar om
            kontroll av de besök människor gör på nätet. När man skriver in
            en webbsida och går dit lagras och registreras det. Det handlar
            om mobilsamtal, som alltsomoftast går via utlandet. Andra telefonsamtal
            går kanske inte lika ofta via utlandet, men en betydande del av
            dem gör det. De samtal man ringer till utlandet går givetvis via
            utlandet surprise ! Det gäller även sms, som i många fall går
            via utlandet, och mms, som går samma väg.
          </note>
          <note>
            Helt enkelt går det mesta av trafiken i kablarna via utlandet,
            och kommer därmed att få avlyssnas. Faktum är att de IT-experter
            som har uttalat sig har visat och sagt att det är i princip omöjligt
            att avgöra vad som går via utlandet och vad som inte gör det.
          </note>
          <note>
            All den trafik vi alstrar avlyssnas alltså. Det handlar om de
            brev man skriver. När jag skriver ett brev till min mor kan det
            avlyssnas. Om jag besöker en webbsida kan det lagras. Det har
            hävdats att all den här trafiken inte skulle gå att lagra. Men
            man behöver inte lagra all trafik. Man behöver inte lagra precis
            hela den webbsida som jag besöker. Man behöver bara lagra adressen
            så vet man vad det är för webbsida. Det är mycket sådan trafik
            som sker. E-post är en ganska liten trafik i det perspektivet.
          </note>
          <note>
            Det här var lite om vad lagen innebär. Vad lagen inte innebär
            är att vi får fast några terrorister i och med detta. Som företrädare
            för mitt parti tidigare har sagt är det faktiskt lätt att komma
            runt själva avlyssningen om man vill. Givetvis kommer Försvarets
            radioanstalt att kunna samla upp uppgifterna, samla in dem och
            så vidare. De kommer att kunna få tillgång till dem om man nu
            mejlar via Sverige. Det är ju inte säkert att man gör det om man
            är terrorist och vill begå ett terrordåd i Sverige. Då kanske
            man inte nödvändigtvis kommunicerar med svenskar. Det kan ju hända
            att man inte gör det, men om man gör det krypterar man givetvis
            sin e-post.
          </note>
          <note>
            Försvarets radioanstalt har i och för sig nu beställt och även
            fått en av de bästa superdatorerna i världen som man kommer att
            kunna använda till många ändamål. Men tillräckligt stark kryptering
            tar i princip så lång tid även med sådana datorer att det inte
            låter sig göras. Det är alltså inte möjligt att kontrollera någon
            terrorist-e-post, några terroristsamtal eller något sådant.
          </note>
          <note>
            Men varför gör man då det här? Det kan man undra. Jag har försökt
            läsa propositionen för att komma fram till det. Jag kan säga att
            det inte framgår så jättetydligt mer än att man tycker att vi
            behöver signalspaning, att det är farligt med terrorister, att
            det är farligt med andra som hotar rikets säkerhet och så vidare.
          </note>
          <note>
            Däremot är det tydligt att det här innebär en helt ny rättsprincip
            i Sverige, som vi har pratat om tidigare. Man har tvångsmedel
            mot misstänkta utan någon domstolsprövning. Nu har det kommit
            upp att vi kanske ska få någon domstolsliknande nämnd som ska
            pröva det här. Men frågan är vilken tvångsprövning den gör. Kommer
            nämnden att pröva sökkriterierna och urvalskriterierna för det
            här, eller ska den pröva varje enskild övervakning av en människa
            när den går in och kontrollerar? Jag har svårt att tro att man
            kommer att kunna pröva varje enskild övervakning, för det är så
            fruktansvärt många det kommer att handla om.
          </note>
          <note>
            Det har sagts att Försvarets radioanstalt inte kan sitta och
            läsa all post. Jo, det kan de. De kan läsa all post. De läser
            all post automatiserat. Inte fasen sitter det människor och läser
            posten! Det skulle ta evinnerliga tider och skulle vara enormt
            ineffektivt. Då skulle de inte behöva den stora datorn. De läser
            av posten med sökkriterierna. Vi kommer bara att sortera ut dem
            som har sökkriterier, och det är bara dem vi kommer att läsa av,
            säger man.
          </note>
          <note>
            Men det finns ett problem om man ska kunna kontrollera sökkriterierna.
            I e-post finns det till exempel två delar. Det finns ett brevhuvud
            där adressat, avsändare och ämne ingår. Men det är inte bara det
            man kommer att läsa. Man kommer att läsa själva brevet för att
            kolla av sökkriterier inne i det. Man kommer att läsa bilagorna
            och innehållet i dem för att kontrollera dem. Man kan ju inte
            kontrollera vad de olika sakerna innehåller utan att läsa dem.
            Hur sjutton skulle man kunna göra det? Självfallet kommer man
            att gå in och massavläsa saker. Sedan kanske man inte kommer att
            lagra precis allting. Det återstår att se.
          </note>
          <note>
            Det finns också andra principer som vi går in på och som bottnar
            i det här. Några av oss har pratat om meddelarfriheten att man
            ska kunna meddela sig till journalister och att vi ska ha en fri
            press. Man säger att det står i lagförslaget att breven i princip
            ska förstöras och inte lagras om man kommer fram till att det
            bryter mot meddelarfriheten. Det låter ju bra.
          </note>
          <note>
            Men jag, som ändå har ägnat lite tid åt att studera på juristprogrammet,
            har fått uppfattningen att när man bedömer om någonting innefattas
            av meddelarfriheten eller inte handlar det inte om att alla brev
            till journalister gör det. Och hur ska man förresten kunna veta
            vilka som är journalister? Man måste gå in och läsa innehållet
            och göra en noggrann bedömning. Det är dessutom inte säkert att
            det bara är innehållet i just det brevet det handlar om. Det kan
            lika gärna handla om innehållet i ett tidigare brev, som faktiskt
            avslöjar att det handlar om meddelarfrihet. Om man ska kunna bedöma
            meddelarfriheten på ett adekvat sätt måste man till exempel lagra
            samtlig e-post tidigare. Det kommer man inte att kunna göra, och
            då kommer man inte att kunna upprätthålla meddelarfriheten över
            huvud taget.
          </note>
          <note>
            Det är lite tragiskt med tanke på att meddelarfriheten är grundlagsfäst
            och en av demokratins grundpelare. Det hade varit roligt om man
            hade kunnat ha kvar den, kan jag tycka mer än roligt. Det var
            en underdrift, om det var någon som missade det.
          </note>
          <note>
            Andra aspekter som har lyfts fram är grundlagen. Jag har här
            ett riksdagsexemplar av Sveriges grundlagar och riksdagsordningen.
          </note>
          <note>
            Den är trevlig att läsa. Det gäller även Europakonventionen om
            de mänskliga rättigheterna som tyvärr inte ingår i det här häftet
            men som jag tagit mig friheten att skriva ut. Dessa har många
            berört. Det har sagts: Det är lugnt, Lagrådet har godkänt detta.
            Att kalla det ett skriftligt godkännande kanske jag skulle tycka
            var en överdrift, minst sagt. Men faktum kvarstår att Lagrådet
            har sagt att det är någorlunda godtagbart eller något sådant utifrån
            grundlagen.
          </note>
          <note>
            Då ska man minnas, och det har vi sagt tidigare här, att den
            svenska grundlagen är möjlig att inskränka på väldigt lätt. Den
            behöver i princip bara inskränkas genom en lag. Sverige har internationellt
            sett en oerhört svag grundlag. Det här är ett problem som vi har
            försökt komma till rätta med i Grundlagsutredningen, där vi trodde
            att vi hade en gemensam linje med de borgerliga partierna. Vi
            i Miljöpartiet hade en gemensam linje med de borgerliga partierna
            tills Fredrik Reinfeldt gick ut och sade: Vi kommer nog inte att
            göra någonting utan Socialdemokraterna. Det är givetvis bra med
            breda överenskommelser. Men det är väldigt tragiskt att Socialdemokraterna
            inte har velat stärka grundlagen. Då får man sådana här tillfällen.
            Man kan göra i princip vad som helst med grundlagen.
          </note>
          <note>
            Vad som däremot är intressant att se är om det här strider mot
            europeiska konventionen angående skyddet för de mänskliga rättigheterna
            och de grundläggande friheterna. Den gäller sedan 1995 även som
            svensk lag. Men den prövas inte riktigt på samma sätt, den prövningen
            kanske vi får vänta på även om konventionen innehåller en del
            bra saker.
          </note>
          <note>
            Nu är det som sagt tveksamt om det här strider mot den. Frågan
            är: Ska vi verkligen anta förslag om det är tveksamt om de strider
            mot den europeiska konventionen om de mänskliga rättigheterna
            och de grundläggande friheterna? Vad är det vi sysslar med? Vad
            är det för samling? Jag kom hit i november, och jag undrar vad
            det här är för någonting egentligen. Det är fullständigt bisarrt.
          </note>
          <note>
            Frågan kvarstår: Vad är FRA, Försvarets radioanstalt, som ska
            få de här möjligheterna? Jag har fått reda på att den kanske inte
            ens tillhör för-svaret. Det spelar inte så himla stor roll därför
            att de redan i dag, avslöjades det i Rapport i går, håller på
            att signalspana. De gör det redan i dag. Hur är detta möjligt?
            Enligt lagrådsremissen skulle det kunna vara okej och i enlighet
            med de svenska grundlagarna, bara man har ett positivt lagstöd,
            och likaså med den europeiska konventionen om de mänskliga rättigheterna
            och de grundläggande friheterna. Det är okej bara det finns lagstöd.
            Men det finns inget lagstöd för detta. Vad man gör är alltså olagligt.
            Som vi tidigare pratade om är det tjänstefel och därmed även brottsbelagt
            i brottsbalken. Vi pratar alltså om brottslig verksamhet. Och
            vi ska ge tillstånd att fortsätta med den här verksamheten fast
            då legalisera den.
          </note>
          <note>
            Det är en organiserad verksamhet som blir organiserad brottslighet.
            När det är organiserad brottslighet brukar det inte vara så att
            vi i kammaren säger: Nu har ni sysslat med den organiserade brottsligheten
            så länge att vi borde legalisera den. Det är inte den gängse vägen.
            Det är fullständigt bisarrt.
          </note>
          <note>
            Vad man också har gjort är att man har lagrat trafikdata. Det
            har sagts att det här inte kommer att lagras, men man har redan
            lagrat trafikdata som är användbara. Det är inte hela biten, och
            det kommer som sagt att bli värre. Men man har ändå lagrat. Med
            tanke på lagförslaget: Man undrar hur Rapport hade kunnat få de
            här uppgifterna. Vad som har hänt är att Rapport har använt sig
            av meddelarfriheten som, som jag sade, inte längre kommer att
            vara möjlig att använda sig av.
          </note>
          <note>
            Det är en väldigt bra lösning. Då kommer vi inte att få reda
            på alla de här problematiska sakerna med FRA därför att man inte
            kan använda sig av meddelarfriheten därför att den inte finns.
            Det är ju alldeles utmärkt, då har vi löst det problemet, kan
            man tycka. Jag personligen skulle hellre se att vi kunde ha en
            fri press som kunde kontrollera vad som har sagts. Det är min
            personliga åsikt.
          </note>
          <note>
            Tillbaka till kontroll jag tänkte nämna något om det, men det
            är väldigt otydligt vilka kontrollförslag som kommer att komma
            efter en återremiss. Med tanke på att det bara, om jag inte läst
            fel, krävs en tredjedel för att återremittera ärendet lär det
            bli en återremiss. Det återstår att se. Men det är i varje fall
            väldigt tydligt att kontroll inte verkar vara det som FRA först
            och främst ställer upp på. Vi har redan i dag kontroll av att
            lagar upprätthålls. Helt tydligt har man inte lyckats upprätthålla
            de här lagarna, och det har inte varit någon kontroll av att så
            skulle ha skett.
          </note>
          <note>
            Sedan tänkte jag att vi skulle titta lite på lagtexten, det som
            är förslag till beslut. Det står i förslaget till lag om ändring
            i lagen om försvarsunderrättelseverksamhet i 1 §: Försvarsunderrättelseverksamhet
            skall bedrivas till stöd för svensk utrikes-, säkerhets- och försvarspolitik
            samt i övrigt för kartläggning av yttre hot mot landet.
          </note>
          <note>
            Den ska alltså ske till stöd för svensk utrikes-, säkerhets-
            och försvarspolitik. Det kan vara värt att veta. Vad är då den
            svenska utrikes-, säkerhets- och försvarspolitiken? Det är en
            bra fråga. Då kan man undra vad som står om den i propositionen.
            Vad står det om den svenska utrikes-, säkerhets- och försvarspolitiken
            i propositionen? Jag tog mig friheten att skriva av det. Här förklarar
            man vad yttre hot är. Det är i propositionen som det rimligtvis
            ska definieras vad yttre hot är, för det är den som är en del
            av förarbetet till det som ligger till grund för det vi som sedan
            beslutar om. Där står det: Det är därför angeläget att försvarsunderrättelseverksamheten
            kan nyttjas mot hela den vidgade säkerhetspolitiska hotbilden
            till nytta för en bredare krets av underrättelsemottagare. För
            att täcka in hela det komplexa hotspektrumet med betydande inslag
            av icke-militära och icke-väpnade hot föreslår regeringen att
            verksamheten ska avse yttre hot oavsett dess karaktär och ursprung.
            Därmed omfattas hela den säkerhetspolitiska hotbilden.
          </note>
          <note>
            Vidare skriver man: Begreppet yttre hot är vidsträckt och måste
            också vara det för att ge utrymme för nödvändig flexibilitet och
            förmåga att anpassa verksamheten efter nya företeelser.
          </note>
          <note>
            Det här ska alltså anpassas efter nya företeelser när de dyker
            upp. Då slipper vi återvända till kammaren, det är ju så komplicerat.
          </note>
          <note>
            Vad finns det för andra delar? Vi pratar som sagt om den svenska
            säkerhetspolitiken, yttre hot, vad som i det perspektivet står
            om den svenska säkerhetspolitiken. I den delen står det i propositionen:
            Det finns också en rad andra fenomen som kan påverka Sveriges
            säkerhet negativt och i vissa fall få säkerhetspolitiska konsekvenser.
            Hit hör till exempel olika typer av försörjningskriser, ekologiska
            obalanser, miljöhot, etniska eller religiösa konflikter, stora
            flykting- eller migrationsrörelser samt ekonomiska utmaningar
            i form av valuta- och räntespekulationer. Snabba, effektiva och
            samordnade åtgärder från statsmakternas sida för att möta denna
            typ av hot eller påfrestningar kan i många fall underlättas av
            den förvarning och analys som en effektiv underrättelseverksamhet
            kan bidra med.
          </note>
          <note>
            Det här är alltså det som vi pratar om i den inledande paragrafen
            vad den svenska säkerhetspolitiken grundar sig på. Det har diskuterats
            att kammaren ska tillkännage något om en inskränkning, eller om
            det skulle vara en utvidgning, jag vet inte. Men kammaren skulle
            tillkännage något. Eller förslaget kanske skulle komma tillbaka
            till kammaren, och då skulle kammaren tillkännage någonting. Där
            skulle det vara med inskränkningar, och då kanske inte just det
            här skulle bli verklighet. Men faktum kvarstår att själva beslutet
            ändå tas. Vi kommer att få avlyssning, och kanske finns det några
            kontrollmekanismer, men meddelarfriheten ryker.
          </note>
          <note>
            Vad finns det för andra problem här? Det finns faktiskt fler
            problem, tro det eller ej. Det finns till exempel problem med
            den mänskliga faktorn och med läckor. Det kan hända sig att någon
            gör ett misstag någon gång. Det är mänskligt. Vad händer då? Jo,
            då händer att uppgifterna och programmeringen, när man skriver
            in vilka typer av sökkriterier det ska vara och hur urvalet ska
            ske, kan människor givetvis påverka. Vad kommer att ske då? Jo,
            det kommer att bli problem. Vi kommer att få läckor, och man sitter
            på en apparat som får tillgång till allt detta.
          </note>
          <note>
            Jag ska inte gå in på frågan om vem som skulle kunna utnyttja
            ett långtgående övervakningssystem och om vi kommer att få någon
            annan som sitter vid makten och har andra tankar utan i stället
            diskutera återremissen lite, det som är det nya.
          </note>
          <note>
            Jag tyckte att det var intressant att Annie Johansson nämnde
            att s får en fribiljett med det här förslaget och att det är bra
            med återremissen. Men det handlar ju inte om det. Det är klart
            att det handlar om att s får en fribiljett. De har tidigare varit
            för, och nu är de emot och kan rösta för avslag, vilket är den
            enda rimliga linjen. Det är sjyst att de får möjlighet att göra
            det, tycker jag.
          </note>
          <note>
            Jag hoppades att det här skulle innebära någon form av omsvängning,
            att Socialdemokraterna kanske långsamt var på väg att ändra sig
            så att de kunde rösta för avslag nu och kanske komma med en bättre
            linje sedan. Det får vi väl se.
          </note>
          <note>
            Men faktum kvarstår: Det är alliansen som ger s fribiljett när
            man lägger fram det här förslaget! Det är ju det som det handlar
            om. Och Annie Johansson verkar bidra till det genom att sedermera
            rösta igenom ett förändrat förslag. Det är möjligt att det skiljer
            hela oceaner mellan henne och Socialdemokraterna. Det är bara
            att konstatera att de har velat ha ett avslag, och hon ville i
            första hand inte ha ett avslag. Om det är en ocean vet jag inte,
            men det kan diskuteras.
          </note>
          <note>
            Slutligen har jag förstått att det är så att det hela eventuellt
            kommer att återremitteras, och så ska försvarsutskottet samlas
            i morgon, har det sagts mig. Det är lite lustigt. Jag roade mig
            med att läsa riksdagsordningen också när det gäller hur man sammankallar
            utskott. Det är ju faktiskt så att mötet bör anslås minst kl.
            18 dagen före i riksdagen, och kallelsen ska ha gått ut till alla
            ledamöter och suppleanter.
          </note>
          <note>
            Det här är ju kanske lätt gjort. Vi tar beslutet om återremiss
            kl. 9, och sedan går kallelsen ut med direktpost till ledamöternas
            postfack. Men vad händer om någon råkar vara hemma? Måste det
            vara till ledamotens tjänsterum? Det innebär i praktiken att man
            rundar möjligheten att ha en riktig debatt i utskottet. Man försöker
            få igenom det så snabbt som möjligt genom att forcera och utnyttja
            alla kryphål i riksdagsordningen i så fall för att snabbt ta ett
            försvarsutskottsbeslut.
          </note>
          <note>
            Jag kan inte säga att det definitivt blir så att försvarsutskottet
            kommer att samlas i morgon och göra det här, men om det är så
            tycker jag att det är fruktansvärt att man inte ens kan lägga
            lite tid på att låta bli att runda riksdagsordningen på ett väldigt
            konstigt sätt.
          </note>
          <note>
            Sedan gäller det också om förslaget kommer upp sedan igen på
            kvällen. Det står att varje betänkande från utskottet det kommer
            att bli ett nytt betänkande i så fall ska bordläggas minst två
            gånger. Det kan inte rimligtvis komma upp samma dag. Då är frågan:
            Hur snabbt kan man forcera det? Man kan i undantagsfall göra så
            att man använder bara en bordläggning, och sedan går man snabbt
            och har många sammanträden. De ska egentligen också sammankallas
            en viss tid i förväg och så, men det finns några små undantagsfall
            när synnerliga skäl råder. Man kommer att kunna utnyttja i princip
            alla kryphål och alla konstiga synnerliga skäl som finns i riksdagsordningen
            och runda den också för att snabbt driva igenom någonting som
            man inte har haft tillfälle att förbereda.
          </note>
          <note>
            Det skulle kunna vara så. Jag säger så bara för att det ska vara
            tydligt att om vi kommer att få ett beslut före sommaren om det
            här om det alltså blir en återremiss och vi sedan får ett beslut
            före sommaren är det väldigt tydligt vad folk har sysslat med.
            Jag önskar verkligen att så inte är fallet.
          </note>
          <note>
            Med allt det här sagt vill jag i varje fall, något bedrövad över
            att beslutet ser ut att bli dåligt men ändå väldigt stolt, yrka
            avslag på regeringens proposition.
          </note>
          <note>
            I detta anförande instämde Gunvor G Ericson, Mehmet Kaplan och
            Jan Lindholm (alla mp).
          </note>
          <note type="speaker">
            Anf. 195 JAN LINDHOLM (mp):
          </note>
          <note>
            Fru talman! Jag vill börja med att bara säga att den ståndpunkt
            som min partikamrat Lage Rahm nyligen anförde som sin personliga
            också är Miljöpartiets ståndpunkt.
          </note>
          <note>
            När det nu är så många som har talat i det här ärendet kan man,
            fru talman, säkert fråga sig: Vad mer kan tillföras?
          </note>
          <note>
            Jag tänkte så här när jag satte upp mig på talarlistan: Det kanske
            inte i första hand är sakargumentationen som varje ledamot väljer
            att använda sig av, utan det kanske är själva det faktum att det
            är så många som vill redovisa sin uppfattning i just den här frågan
            som är det centrala, det viktiga.
          </note>
          <note>
            Eftersom vi under de senaste dagarna har fått höra att det finns
            många ledamöter bland regeringens stödtrupper här i kammaren som
            egentligen inte gillar det här förslaget det har vi här i dag
            fått se tydliga bevis för men som trots det har känt sig mycket
            hårt pressade och kanske tvingade att rösta för förslaget mot
            sin redovisade vilja blir den representativa demokratin för åskådarna
            och för människor ute i samhället ganska svår att förstå. Då är
            det viktigt att många ledamöter ändå väljer att redovisa sina
            bevekelsegrunder här i kammaren, de grunder som förmår dem att
            faktiskt rösta emot sin övertygelse. Jag tror att det är viktigt.
            Vi ledamöter har ju faktiskt ett gemensamt intresse, oavsett vilken
            åsikt vi har i just den här frågan, nämligen att gemensamt försöka
            vårda de demokratiska institutionerna och de demokratiska instrumenten.
          </note>
          <note>
            Jag kommer lite senare att försöka kommentera en del av det som
            har sagts här från olika håll.
          </note>
          <note>
            När jag nu går vidare vill jag först säga att jag har fått den
            information som jag har skaffat mig till underlag för det jag
            kommer att säga från pensionerade män från försvaret. Jag har
            fått den från civilanställda. Jag har fått den från människor
            som arbetar inom privat industri med datakommunikation och även
            från personer som jobbar inom säkerhetstjänsten. De har kunnat
            informera mig, därför att det fortfarande har varit möjligt. Vi
            har diskuterat det, och det är inte säkert att jag som företrädare
            för ett politiskt parti i riksdagen, som riksdagsledamot, skulle
            ha kunnat få den informationen om den här lagen hade varit genomdriven.
          </note>
          <note>
            Det innebär att lagen i sig visar väldigt tydligt att möjligheterna
            för relevanta beslutsunderlag för de demokratiskt valda, de förtroendevalda
            i riksdagen, skulle förändras om den här lagen genomfördes i mitt
            tycke till det sämre.
          </note>
          <note>
            Trots det som har hänt här i kammaren i dag håller jag fast vid
            mitt yrkande när det gäller punkt 1, själva lagförslaget, och
            föreslår att lagen inte antas utan att den alltså avslås.
          </note>
          <note>
            Jag är också, fru talman, övertygad om att oavsett vad som nu
            händer vid morgondagens omröstning i kammaren representerar det
            här ärendet en sorts milstolpe i svensk demokrati, för det är,
            som många har sagt här, länge sedan så många människor engagerade
            sig i ett riksdagsärende. Riksdagen är ju ganska perifer för de
            flesta. Det är länge sedan så många människor insåg att det faktiskt
            är viktigt att i någon form delta i beslutsfattandet. Det är ju
            vad man gör när man är så här aktiv.
          </note>
          <note>
            Frågan om hur elektronisk kommunikation kan användas och hur
            den kan utvecklas och också missbrukas är vad jag har förstått
            en väldigt viktig fråga bland många, särskilt de unga. Jag ser
            att den unga generationen verkligen är engagerad. Kanske är rätten
            till fri och okontrollerad kommunikation en lika viktig fråga
            för 2000-talets unga generation som Vietnamfrågan var för min
            ungdomsgeneration på 1960-talet.
          </note>
          <note>
            Tiderna har ju förändrats. Vi som var unga på 1960-talet valde
            att gå i oändligt långa demonstrationer. Det var vårt sätt att
            manifestera. Då kanske dagens unga i stället väljer att helt enkelt
            agera parlamentariskt och byta ut riksdagsledamöter efter nästa
            val. Det är möjligt att det kanske är en effektivare metod än
            den vi använde för 40 år sedan.
          </note>
          <note>
            Jag förnekar inte, fru talman, att det finns, att det kan finnas
            eller att det kan uppstå hot mot vårt land som kräver åtgärder
            i likhet med dem som det här lagförslaget innehåller. Jag är också
            väldigt mån om rikets, landets, och vår säkerhet våra individers
            och medborgares säkerhet. Men jag menar att lagförslaget inte
            är proportionerligt mot den hotbild som presenteras. Det måste
            finnas en relevans mellan de åtgärder man föreslår, de kostnader
            de innebär och de mål man avser att nå.
          </note>
          <note>
            Jag menar att de förändringar som sker i våra ekosystem, inom
            geologins, hydrologins och meteorologins områden och på alla övriga
            ställen i naturen som följd av klimatets förändringar är det stora
            hot som vi har att se framför oss. Det har vi egentligen hört
            försvarsministern också indirekt presentera när han beskrev att
            det i första hand handlar om hot mot det civila samhället. Försörjningssvårigheter
            och sådant lyfte han fram.
          </note>
          <note>
            Jag tycker alltså att det talas alldeles för lite om just de
            här sakerna. Det jag ser som ett av de största hoten när det gäller
            de förändringar som kommer i klimatförändringens spår är att vi
            inom några få årtionden kommer att se stora folkvandringar. Dem
            behöver vi faktiskt förbereda oss för.
          </note>
          <note>
            Det är självklart så att en ökad kamp om allt knappare resurser
            i världen kommer att leda till extrem protektionism. Det kanske
            leder till farlig nationalism i vissa delar av världen. I förlängningen
            kan sådant naturligtvis leda till sådan form av extremism som
            vi har vant oss att förknippa med hot. Men det går ju att välja
            olika vägar för att angripa hot av alla slag.
          </note>
          <note>
            Jag menar att det ska baseras på realistiska bedömningar om det
            finns ett hot mot Sveriges säkerhet, och jag är inte beredd att
            offra medborgarnas personliga integritet i den omfattning som
            föreslås i den här lagstiftningen för att bekämpa ett i mitt tycke
            överdrivet hot. Jag har inte fått någon förändrad uppfattning
            efter de inlägg som har gjorts i den här debatten. Ingen har egentligen
            kunnat redovisa dem i någon mer detaljerad form.
          </note>
          <note>
            För mig är individens integritet inte bara ord utan en grundläggande
            demokratisk princip. Var och en har rätt till ett skyddat privatliv
            utan att ens behöva motivera sig. För mig är det en självklarhet
            att värna den rättigheten.
          </note>
          <note>
            Försvarets radioanstalt kommer endast att ha det vaga begreppet
            yttre hot att hänga upp sitt arbete på. Det innebär att FRA och
            regeringen ges rätt fria möjligheter att tolka vad som menas med
            det yttre hotet. Mycket av debatten har ju handlat om det. Det
            kan mycket väl inkludera allt från flyktingströmmar, som jag talade
            om, till delar inom biståndsverksamheten och något så vanligt
            som till exempel fildelning.
          </note>
          <note>
            Förslaget innebär ett intrång i människors privata liv som är
            grövre än godtyckligt. Det innebär faktiskt ett systematiskt och
            allomfattande intrång i allas privatliv. Genom historiens gång
            har vi sett många exempel på att statlig avlyssning och registreringsförmåga
            har missbrukats. De tekniska system som regeringen nu är på väg
            att installera kommer de facto att avlyssna hela svenska folket,
            även om det finns representanter från allianssidan som hävdar
            att det inte är så. Men det är fakta.
          </note>
          <note>
            Att vi numera kan bugga, eller lyssna och spåra med hjälp av
            tekniska system gör det ju faktiskt inte mindre osmakligt eller
            motbjudande än äldre tiders angiveri som fanns i till exempel
            öststater. På den tiden var vi faktiskt alla överens om att det
            var fel och odemokratiskt. Då kan man undra hur det kan komma
            sig att så många svenska politiker numera accepterar den typen
            av intrång i privatlivet, för någon skillnad i intrång är det
            inte.
          </note>
          <note>
            De stora IT-bolagen gillar inte det här förslaget. Några har
            redan sagt att de kan flytta verksamhet från Sverige om lagen
            blir verklighet. Nu tillhör inte jag dem som tycker att man ska
            böja sig för hot från näringslivet, men jag tycker definitivt
            att man ska lyssna på dem.
          </note>
          <note>
            Globaliseringen, inte minst på IT-området, innebär att det kommer
            att vara en ytterst liten del, om ens någon, som kommer att undgå
            att nagelfaras av FRA:s kontroll. Vi vanliga medborgare kommer
            att få all vår kommunikation genomsökt efter ord, orddelar eller
            andra komponenter i texten eller det talade som FRA efter de överenskommelser
            och tillstånd de får väljer att på något sätt betrakta som signaler
            som säger att det kan finnas information eller förändringar i
            informationen som kan behövas för att man ska kunna klara uppdraget
            att ge stöd till svensk utrikes-, säkerhets- och försvarspolitik
            eller kartlägga andra yttre hot mot landet. Det råder ingen tvekan
            om att det förhåller sig på det sättet.
          </note>
          <note>
            Vad är det då man inte kan tolka in i det här vida begreppet,
            information som kan behövas till stöd för svensk utrikes-, säkerhets-
            och försvarspolitik samt i övrigt för kartläggning av yttre hot
            mot landet? Vad är det för någonting? Det är svårt att hitta det
            som inte kan ingå här.
          </note>
          <note>
            Självklart kan det exempelvis tolkas så vitt som att Sverige
            har behov av att veta vilka personer som medborgare har kontakt
            med i ett land där man ser att det kan finnas aktiviteter som
            kan hota vårt land. Det skulle rent hypotetiskt kunna vara Pakistan,
            Laos, Afghanistan eller något sådant land där det uppstår en förändring
            som man betraktar som ett hot.
          </note>
          <note>
            Det togs ett exempel i debatten tidigare, nu minns jag inte om
            det var folkpartisten som nämnde kreditmarknaden. Det finns ju
            få verksamheter som är så känsliga för förändringar och instabilitet.
            De är väldigt snabba med att undersöka sådant med de lokala kontakter
            de har. I sådan kommunikation är det svårt att undvika att använda
            begrepp som fångas upp i systemet. Självklart kommer finansmarknaden
            att vara en av de tätast övervakade.
          </note>
          <note>
            Lika illa är det om man skulle råka ha ett fadderbarn i något
            av de här länderna. Vågar man fortsätta att ha kontakt per telefon?
            Kan man skicka ett mejl? Det är klart att om man är orolig för
            en samhällsförändring som sker där och som kan utgöra ett hot
            för det här fadderbarnet kommunicerar man om det. Och det kan
            ju missförstås och vara allvarligt både för ens egen säkerhets
            skull och inte minst för fadderbarnets säkerhets skull.
          </note>
          <note>
            Information är en handelsvara som säkerhetstjänsterna delar med
            varandra över världen. Har man ett fadderbarn i Sudan har man
            ingen aning om vilken säkerhetstjänst som i framtiden kommer att
            använda den information som finns i mina oroliga kontakter med
            familjen där nere. Där kan naturligtvis begrepp som kan vara intressanta
            för spaning finnas med.
          </note>
          <note>
            I regeringens proposition kan man läsa följande: Förutom militära
            hot kan det handla om internationell terrorism eller annan mycket
            allvarlig gränsöverskridande brottslighet. Sökbegreppen som används
            får inte rikta sig mot en enskild person om det inte finns synnerliga
            skäl.
          </note>
          <note>
            Det här påstås ge en sorts ökad säkerhet. Men de experter jag
            har haft kontakt med menar att det inte alls handlar om någon
            ökad säkerhet för individen eftersom de sökbegrepp som man måste
            använda för att klara sin uppgift också finns i civil kommunikation.
            Eftersom de här organisationerna eller de nätverk som skulle utgöra
            hoten faktiskt består av enskilda individer finns det ingen skillnad
            mellan de spår som privatpersoner lämnar efter sig och de som
            ingår i de tänkta nätverk som kan vara hotbilder.
          </note>
          <note>
            Man kan också läsa på ett annat ställe i propositionen att en
            viktig avgränsning är att kommunikation där både avsändare och
            mottagare finns i Sverige men som passerar Sveriges gräns av rent
            tekniska skäl inte ska omfattas. Det hävdar de experter jag har
            kontaktat är en åtskillnad som är omöjlig att göra.
          </note>
          <note>
            Dessutom är det så att de individer som skulle utgöra den här
            hotbilden, vare sig de ingår i ett mindre, begränsat terroristnätverk
            eller i något större system som på något sätt skulle hota Sverige
            genom något större försörjningssystem
          </note>
          <note>
            (ANDRE VICE TALMANNEN: Ursäkta, är Jan Lindholm medveten om att
            det nu är 50 procents överträdelse av begärd talartid?)
          </note>
          <note>
            Jag är medveten om att klockan går. Tack, fru talman!
          </note>
          <note>
            De experter jag har varit i kontakt med hävdar alltså att det
            inte är möjligt att göra en sådan avgränsning eftersom de personer
            som ingår i den här typen av nätverk eller organisationer, om
            det nu skulle vara större sådana, inte är okunniga. De har stor
            kunskap om hur spaning går till. De har också stor kunskap om
            hur man kan försvåra och till och med omöjliggöra spaning. Det
            är kunskap som vi inte har.
          </note>
          <note>
            Det är fel att tro att sådana individer och organisationer inte
            är bekanta med ip-spoofing, boot nets , zombiemaskiner och VPN-tunnlar.
            Det är saker som jag inte är bekant med, men jag har fått hjälp
            av experter. Experter har gett mig exempel på tekniker, kryptering,
            som kan användas. Experter på spaning och den typen av informationsinsamling
            menar att dessa grupper kan detta mycket väl. Det är inte möjligt
            att hindra dem. De använder tekniken för att gå runt systemen.
            Det är också därför som slutsatsen är att de möjligheter som Försvarets
            radioanstalt får med förslaget inte innebär att man kommer att
            klara uppgiften.
          </note>
          <note>
            Det finns alltså stora möjligheter för den som så önskar att
            gömma sig på olika sätt. Ett enkelt sätt som jag tror att de flesta
            är medvetna om är att alla som i sitt hem har ett trådlöst nätverk
            faktiskt kan få det kapat. Det innebär att vem som helst av er
            som har det hemma kan stå som avsändare för den information som
            individer i de farliga nätverken skulle vilja använda för att
            kommunicera. Det innebär också att vem som helst i den här lokalen
            kan från FRA:s sida uppfattas som avsändare till sådan information
            om de lyckas lösa krypteringarna. Det finns oerhört många möjligheter
            för den som så önskar att kringgå detta.
          </note>
          <note>
            Fru talman! Jag är medveten om att tiden går. Jag hade några
            saker jag hade velat ta upp, men jag måste ändå innan jag slutar
            något lite kommentera att företrädarna för majoriteten det inbegriper
            såväl ministern som flera personer här, Allan Widman och Hans
            Wallmark har använt sig av en tråkig debatteknik. Man har odlat
            bilden av att kritikerna till förslaget skulle tro att läsning,
            spårning, innebär att folk ska titta på detta. Man försöker förlöjliga
            kritikerna på det sättet. Det är ingen av oss som har satt oss
            in i det här som tror att det går till så. Vi är alla väl medvetna
            om Lage Rahm redogjorde för de tekniska systemen att det sker
            i många led. Meddelandet kommer att skannas av i ett första steg
            där något hittas. Det kan innebära en informationsförändring eller
            något som är intressant. När det upptäcks kommer det inte in människor
            i nästa steg heller. Det finns programvaror det är ytterligare
            ett kapitel jag hade kunnat ta upp som är konstruerade för att
            spåra nyanser i människors röster eller nyanser i hur texter förändras.
            Det sker i datorer. När datorer hittar något som kan vara av värde
            går det vidare till nästa steg i systemen. Det är först långt
            ned i systemet som någonting eventuellt hamnar som ett papper
            i handen på en individ.
          </note>
          <note>
            Det är tråkigt att man använder en sådan nidbild av kritiken.
            Vi har faktiskt inte alls så dålig kunskap. Det kanske fanns folk
            på 60-talet som ansåg att det skulle gå till så, men i dag är
            det en helt annan sak.
          </note>
          <note>
            Jag tycker också att det är lite synd att man från ministerns
            sida i huvudsak pratar om det som inte är aktuellt i debatten.
            Vi är överens om att det visst är viktigt att vi ser till att
            vi har de verktyg vi behöver för att hantera vårt land. Vi är
            kritiska mot just det här lagförslaget, hur det är utformat och
            de brister som det har. Då är det det vi vill diskutera, inte
            alla andra möjliga förslag som finns som kan ha fördelar och nackdelar.
          </note>
          <note>
            I detta anförande instämde Lage Rahm, Mehmet Kaplan och Gunvor
            G Ericson (alla mp).
          </note>
          <note type="speaker">
            Anf. 196 GUNVOR G ERICSON (mp):
          </note>
          <note>
            Fru talman och tappra åhörare! Jag instämmer i Peter Rådbergs
            anförande och i mina övriga partikamraters anföranden. Jag har
            lyssnat på debatten från och till i kammaren och från och till
            på mitt rum. Jag har förundrats över den rädsla som har funnits
            i det som har sagts här. Det är rädsla för terrorism och hot.
            Jag undrar vad det är för hot man egentligen avser.
          </note>
          <note>
            Tack alla ni som har mejlat och kontaktat oss ledamöter. Ett
            stort tack till er. Ni har försökt att lyfta fram vad det här
            lagförslaget egentligen innebär.
          </note>
          <note>
            Jag ställde under gårdagen frågor till mina två sörmländska kolleger
            i riksdagen, Liselott Hagberg, som nyss satt talman här, och Roger
            Tiefensee. Visst handlar det om enskilda ledamöter, men det handlar
            också om hur våra partier och framför allt hur dessa två partier,
            Folkpartiet och Centerpartiet, kan gå med på förslaget. Hur kunde
            processen fram till i dag se ut som den gjorde? Vi har nyss sett
            vissa piruetter i kammaren. Jag uppskattar de ledamöter som säger
            att de inte accepterar det liggande förslaget. Men ändrar det
            någonting i sak? Jag uppfattade att ministern sade att det skulle
            ges ett särskilt uppdrag till Datainspektionen med en referensgrupp
            med personer från riksdagspartierna. Det var någon kommitté som
            utifrån integritetsaspekter, utöver det råd som finns beskrivet
            i betänkandet från utskottet, också skulle bestå av parlamentariker
            och som skulle se över frågan.
          </note>
          <note>
            Men lagen ändras inte. Om jag har förstått det nya som kom upp
            under debatten rätt är det inte någon ändring i lagförslaget utan
            det är en ändring av vissa tillägg som ska bevaka det här på något
            sätt eventuellt att. Vad det egentligen är vet vi inte just nu.
          </note>
          <note>
            Hur processen kommer att ske, om det blir återremiss i morgon,
            vet vi inte heller just nu. Risken finns, som Lage Rahm mycket
            väl beskrev, att det blir ett snabbt återkallande av utskottet
            och ett sammanträde som kanske bara tar fem minuter, och sedan
            försöker man driva igenom ett beslut i morgon eftermiddag i alla
            fall. Det känns för mig märkligt. Om det är så att processen har
            pågått länge, varför inte göra det ordentligt så att vi får ett
            förslag som en stor, bred majoritet i riksdagen kan ställa sig
            bakom? Där är vi inte nu.
          </note>
          <note>
            Det lagförslag som vi nu har att ta ställning till står inte
            i proportion till det som behövs. Att rädsla för terrorism ska
            resultera i att även vanliga människors mejl och telefontrafik
            övervakas är inte rimligt. Den som verkligen vill undanhålla information
            kan göra det via kryptering eller andra tekniska sätt, även med
            det här lagförslaget. Men vanliga människors mejltrafik kommer
            att filtreras. Ett övervakningssamhälle stärker inte de mänskliga
            rättigheterna. Det skapar bara en större misstro mot stat och
            myndigheter.
          </note>
          <note>
            För mig är individens integritet inte bara en hjärtesak utan
            en grundläggande demokratisk princip.
          </note>
          <note>
            Jag önskar att alla röstar nej till denna lag.
          </note>
          <note>
            I detta anförande instämde Mehmet Kaplan, Jan Lindholm och Lage
            Rahm (alla mp).
          </note>
          <note type="speaker">
            Anf. 197 GUNILLA WAHLÉN (v):
          </note>
          <note>
            Fru talman! Jag vill inleda med att yrka avslag under punkt 1
            i förslaget om lag om signalspaning. Jag instämmer även i Vänsterpartiets
            ledamöter Alice Åströms, Kalle Larssons och Wiwi-Anne Johanssons
            anföranden som har anförts under dagens lopp och övriga oppositionskamrater
            i denna kammare.
          </note>
          <note>
            Vi har, som ni vet, fått en mängd mejl från enskilda privatpersoner
            och från erkända experter från olika delar av världen. Vi har
            fått mejl där det står: Det är första gången som jag skriver till
            dem som representerar mig och min röst i riksdagen.
          </note>
          <note>
            Jag har fått mejl som säger: Rösta mot, snälla!
          </note>
          <note>
            Jag kan inte låta bli att ta intryck av allt det som har kommit
            fram och engagemanget.
          </note>
          <note>
            Men det är inte bara enskilda och experter som har yttrat sig.
            Ledarskribenter har skrivit, till exempel:
          </note>
          <note>
            Förslaget är givetvis en kränkning mot integriteten. Det kommer
            att drabba alla svenskar, kanske främst de med utländsk bakgrund
            som ringer hem till släkten. Nu förvandlas de till övervakningsobjekt.
            Det är ett stort steg, övergången från övervakning av misstänkta
            till övervakning av alla.
          </note>
          <note>
            Alliansen offrar den personliga integriteten och yttrandefriheten
            i terrorbekämpningens namn. Källskyddet och meddelarfriheten är
            hotade.
          </note>
          <note>
            Ja, så kan vi fortsätta i alla inlägg här i dag.
          </note>
          <note>
            För en liten stund sedan hörde vi att det är för mycket politiskt
            spel. Det sade en moderat riksdagsledamot, Hans Wallmark, tidigare
            i denna långa debatt. Ja, och vem är det som spelar upp en hel
            föreställning en halvtimme senare i denna debatt? Jo, hans partikamrat
            och regeringsföreträdare i alliansregeringen, försvarsminister
            Sten Tolgfors.
          </note>
          <note>
            Jag har stor respekt för Fredrick Federleys och Annie Johanssons
            inlägg för den personliga integriteten.
          </note>
          <note>
            Ja, nu har vi ett återremissyrkande där försvars- och säkerhetsministern,
            som ansvarar för FRA, föreslår att deras lagförslag ska förses
            med hängslen och livrem. Ingenting har ändrats i sak. Kontrollapparaten
            ska förses med ytterligare fler kontrollsystem och fler kontrollanter
            som ska kontrollera att lagen fungerar i verkligheten.
          </note>
          <note>
            Nej, det här duger inte. Förslaget måste avslås.
          </note>
          <note>
            Till sist, fru talman, vill jag rikta ett stort tack till alla
            som engagerat sig för denna fråga som handlar om demokrati, rättssäkerhet,
            yttrandefrihet och personlig integritet. Tyvärr kan jag inte svara
            alla er som har hört av er, men ni ska veta att ni har gjort skillnad
            i denna debatt.
          </note>
          <note type="speaker">
            Anf. 198 FINN BENGTSSON (m):
          </note>
          <note>
            Fru talman! Jag har lyssnat till denna långa debatt om en ny
            lag om signalspaning i avvaktan på att mitt utskottsärende ska
            komma upp. Jag har begärt ordet efter att ha lyssnat till debatten
            från och till, och särskilt noterat delar av oppositionens beröm
            endast till dem i majoriteten som offentligt lyft fram sin tvehågsenhet
            inför beslutet att möjligen förkasta lagförslaget.
          </note>
          <note>
            Det är kanske inte så konstigt, men konstigare blir det när man
            analyserar en del av de argument som oppositionen för fram i debatten
            här i dag och som stöder sig på uttalanden som även en hel del
            av den vanligen seriösa mediala uppmärksamheten har fokuserat
            på i detta ärende.
          </note>
          <note>
            Vi ledamöter som inte så medialt men väl mot medborgare och väljare
            låtit våra svåra överväganden i en svår och komplex fråga genomgå
            en grannlaga process, inför ett beslut där olika centrala värden
            för ett demokratiskt samhälle ska vägas mot varandra, beskylls
            indirekt för att vara enbart stödtrupper, fega, ryggradslösa,
            ja, till och med köpta. Det jag hört från denna talarstol. Av
            vem är vi köpta och för vad?
          </note>
          <note>
            Är det för att vi som underlag för en regering inte tror på alla
            oppositionens krokodiltårar i detta ärende? Eller är det enbart
            för att vi inte vill bagatellisera den rädsla för hotbilder mot
            vårt land som ibland lyfts fram? Eller är det för att vi helt
            enkelt står upp och stöder vår egen övertygelse i en sådan här
            fråga?
          </note>
          <note>
            För mig verkar det som om man möjligen, utan alltför mycket av
            självkritik, avdömer en majoritet av majoritetens folkvalda riksdagsledamöters
            beslutsprocess. Då frågar jag mig: Med vilken rätt gör man detta,
            sätter sig själv på den högsta av moralens piedestaler och simpelt
            hänvisar alla oss andra folkvalda som bär upp ett riksdagsmandat
            och utgör ett regeringsunderlag till det förkastligas träsk?
          </note>
          <note>
            Fru talman! Vilken demokratisyn vittnar detta om? Man förringar
            den beslutsprocess som en stor mängd av denna kammares folkvalda
            ledamöter genomgår bara för att man har förutfattade meningar
            om regeringens politik på området. Och så väljer ni att inte kritisera
            den i sak utan att ifrågasätta våra motiv för att rösta, utan
            att rimligen kunna ha den minsta tillstymmelse till kunskap om
            hur våra individuella beslutsprocesser har gått till.
          </note>
          <note>
            Fru talman! Jag vill helst avhålla mig från att lyfta fram det
            hyckleri det skulle innebära om någon av er som har lyft fram
            detta mot oss om ni vinner regeringsmakten i framtiden inte står
            upp för att prompt avskaffa den lag som jag hoppas att vi i morgon
            äntligen reglerar på ett hittills oreglerat område, som är nog
            så viktigt.
          </note>
          <note>
            Man kan åtminstone för klädsamhetens skull låta några av er redogöra
            för vilket som är alternativet för oss som har kommit till ett
            beslut. Ska Sverige lägga ned Försvarets radioanstalt? Eller ska
            vi fortsätta att finansiera en verksamhet som myndigheten själv
            bedömer som utsiktslös och som kostar lika mycket pengar som det
            jag brinner för, psykiatrin, varje år? Hur ansvarsfullt är detta
            sätt att hantera skattebetalarnas pengar?
          </note>
          <note type="speaker">
            Anf. 199 JAN LINDHOLM (mp) replik:
          </note>
          <note>
            Fru talman! Det var intressant att höra Finn Bengtssons anförande,
            och jag måste bara säga att jag för min del inte anser att jag
            har bagatelliserat de problem som finns, den hotbild som ligger
            till grund för själva lagförslaget.
          </note>
          <note>
            Däremot har jag svårt att förstå varför jag för mitt deltagande
            i debatten skulle ha intresse av att ta någon hänsyn till de individuella
            processer som alliansens ledamöter har haft för att komma fram
            till sina ställningstaganden. Jag tycker att det är en ganska
            privat sak hur var och en av oss sköter den processen.
          </note>
          <note>
            Jag vill hålla diskussionen så mycket som möjligt till sakfrågan.
            Jag är då väldigt nyfiken på vad den här kovändningen betyder
            och skulle gärna se att Finn Bengtsson kunde redovisa lite mer
            för kammaren vad som kommer att hända i morgon. Det skulle vara
            intressant. Samtidigt måste jag ställa frågan: Innebär det att
            allianssidan inte är samtalad? Jag tolkar det som att det ändå
            kanske finns en ledamot på allianssidan som inte kommer att stödja
            återremissen.
          </note>
          <note>
            Jag vill också bara säga att vi som kritiserar det här har ganska
            sakliga motiv. Vi menar att lagförslaget inte klarar uppgiften,
            att det inte är särskilt kostnadseffektivt utan tvärtom ett gigantiskt
            slöseri, att det är tveksamt ur rättssäkerhetssynpunkt och att
            det innebär stora ingrepp när det gäller integriteten.
          </note>
          <note>
            Finn Bengtsson frågar vad man vill göra i stället. Först och
            främst handlar det om, som har sagts här, att säga nej till förslaget.
            Men alternativet är att försöka hitta former där man riktar spaningsinsatserna
            tydligare än det här generella svepet.
          </note>
          <note type="speaker">
            Anf. 200 FINN BENGTSSON (m) replik:
          </note>
          <note>
            Fru talman! Jag apostroferade inte nödvändigtvis Jan Lindholms
            uttalande om många av oss som stödtrupper, utan det var uttalandena
            om oss som fega, ryggradslösa och till och med köpta som jag ifrågasatte.
            Vi måste rimligen själva få komma till ett beslut utan att bli
            utsatta för den typen av påhopp, som tyvärr en del från ditt parti
            också har bistått med under den här debatten.
          </note>
          <note>
            När det sedan gäller den andra och viktigare frågan blir jag
            imponerad över regeringens flexibilitet att till varje pris försöka
            nå ett samförstånd för ett ökat stöd för integriteten, som vi
            hörde försvarsministern rapportera under debattens gång. Det är
            klart att det är omöjligt för mig att fatta något bestämt beslut
            om hur den här processen fortsätter i morgon. Jag tycker ändå
            att det visar på en konstruktivitet att komma fram till någonting.
          </note>
          <note>
            Jag ställde nämligen frågan, bland annat till Jan Lindholm som
            var uppe i talarstolen: Vad har ni för alternativ? Ska vi fortsätta
            att finansiera FRA med de drygt 500 miljoner kronor per år som
            vi mycket hellre kunde ha använt till psykiatrin? Miljöpartiet
            värnar ju annars så mycket om den. Ni kanske till och med övertrumfar
            oss ni har väl hur mycket pengar som helst.
          </note>
          <note>
            Om det ska finnas en sådan här spaning ska den vara effektiv
            det måste vara ett krav. Det kravet kan också ställas av våra
            väljare och våra medborgare. Därför har jag landat i att tycka
            att vi för tillfället har haft en väldigt god uppbackning av de
            förslag som har kommit under året, bland annat med Säkerhets-
            och integritetsnämnden, som har fattat ett beslut under senhösten
            och inför våren, där processen skulle ha fortsatt. Nu har detta
            stärkts ytterligare med en palett av åtgärder föreslagna av försvarsministern.
            Jag känner stor tillförsikt. Vi kan äntligen lagreglera ett oreglerat
            område.
          </note>
          <note>
            Min retoriska fråga går nu tillbaka: Vad är Jan Lindholms och
            Miljöpartiets alternativ till en reglering av ett viktigt område?
          </note>
          <note type="speaker">
            Anf. 201 JAN LINDHOLM (mp) replik:
          </note>
          <note>
            Fru talman! Jag tycker att det är bra att få höra att Finn Bengtsson
            anser att verksamheten ska bedrivas effektivt. Det är en av våra
            stora angreppspunkter mot själva förslaget att det är att kasta
            pengar i sjön. De experter som har uttalat sig om lagförslaget
            är väldigt tydliga om att man med de här reglerna inte kommer
            att klara målet. Då är vi överens där i alla fall.
          </note>
          <note>
            Jag skulle vilja bolla tillbaka frågan. Jag känner mig osäker
            om vilka signaler Finn Bengtsson skickar, både i sitt anförande
            och i sitt svar på min första replik. Jag vill gärna veta om det
            återremissförslag som har lagts fram här i dag har stöd även av
            Finn Bengtsson. Det skulle jag vilja veta, så att vi i natt kan
            känna oss lite trygga inför morgondagen. Det skulle ju öppna en
            möjlighet för justeringar.
          </note>
          <note>
            Nu tror vi från vår sida kanske inte att det kommer att hända
            så mycket att vi kan säga att det blir ett bra förslag, men det
            kanske åtminstone kan bli lite bättre. Det är ju alltid en bit
            på väg.
          </note>
          <note>
            Finn Bengtsson frågade vad som är alternativet. Alternativet
            från vår sida är det har vi redovisat tydligt en parlamentarisk
            utredning som tittar på det här. Vi är överens om problemen och
            att de måste hanteras, men de kan hanteras på ett bättre sätt
            där man dels inte slösar med pengarna, dels kan klara sitt uppdrag.
            Det är liksom grunden. Sedan ska det ske på ett rättssäkert sätt.
            Befolkningen ska inte behöva inbegripas i den fiskning på nätet
            som det här systemet ger upphov till. Det tycker vi är osmakligt.
          </note>
          <note type="speaker">
            Anf. 202 FINN BENGTSSON (m) replik:
          </note>
          <note>
            Fru talman! Jag har frågat Jan Lindholm vad han har för alternativ
            att föreslå mig. Jag har väntat med spänning i ett helt år på
            att det ska komma något konstruktivt förslag från oppositionen,
            inte minst från Miljöpartiet som har varit ganska högljutt i den
            här debatten, som kunde göra att jag kunde göra ett annat ställningstagande
            i min personliga beslutsprocess, om vilken Jan Lindholm och hans
            partikamrater inte har någon aning om hur svår den har varit.
            Jag stöter på uttalanden från er som enskilda ledamöter och medialt
            som fokuserar på något helt annat än det konstruktiva, om vad
            som skulle kunna vara ett alternativ.
          </note>
          <note>
            Däremot har jag tagit mycket intryck av generaldirektören på
            Försvarets radioanstalt, som i en intervju 2007 faktiskt på ett
            mycket nyanserat sätt vägde integritetsproblematik mot FRA:s uppgift.
            Om jag nu får tillåtas en avdömning av generaldirektörens sakkunskap
            plus hans ödmjuka sätt att se på integritetsproblemet han sade:
            Ingen vill leva i en stat som är rättsosäker vill jag säga att
            jag hellre stöder mig på det beslut som generaldirektören och
            FRA gärna vill se, det vill säga att FRA ska vara ett effektivt
            använt vapen för att skydda Sverige från möjliga hot. Jag är förvissad
            om att de förslag som nu har kommit fram kommer att gå i den riktningen.
          </note>
          <note>
            Det blir också lite patetiskt. Eftersom jag inte har fått något
            förslag att ställa mot det förslag som regeringen har lagt fram
            och som utskottet nu har lyft fram allra minst från Miljöpartiet
            ska jag ta ställning till en plötslig förstärkning av förslaget
            för ett ökat integritetsskydd, som utan tvivel kommer att diskuteras
            under morgondagen. Därför ber jag om anstånd för att få fundera
            över detta till morgondagen. Men det hade som sagt varit klädsamt
            om Miljöpartiet under hela den tidsutdräkt som har varit sedan
            bordläggningen förra året hade kommit med något eget konstruktivt
            förslag. Det saknas.
          </note>
          <note type="speaker">
            Anf. 203 MEHMET KAPLAN (mp) replik:
          </note>
          <note>
            Fru talman! Tack, Finn Bengtsson, för redogörelsen! Jag förstår
            att du känner dig lite obekväm med hur debatten har gått och hur
            några av dina allianssyskon till slut fick den att vända lite
            mer än vad ni eventuellt hade hoppats på. Det är jag glad för.
            Miljöpartiet tyckte att det här inte var moget för behandling
            i dag. Vi tycker inte att det är moget för behandling i morgon
            heller.
          </note>
          <note>
            Som min kollega Jan Lindholm sade handlar det om det vi från
            början har sagt, nämligen att det här måste vara en parlamentarisk
            utredning som tittar närmare på vad FRA ska göra. Min fråga är
            denna: Vill Finn Bengtsson att de som i dag är emot ska riva upp
            detta förslag, alltså denna lag, när de kommer till makten? Du
            resonerade ju lite kring det.
          </note>
          <note>
            En annan fråga är vem du tar intryck av. Du sade att du hade
            tagit intryck av generaldirektören för FRA, men du tar inte intryck
            av Rikspolisstyrelsen, Säpo, Justitiedepartementet, ett antal
            domstolar, Advokatsamfundet, Tidningsutgivarna, Journalistförbundet
            eller europeiska journalistförbundet eller några till som jag
            inte vill räkna upp. Du tar intryck från myndighetschefen för
            FRA.
          </note>
          <note>
            Det är intressant att majoriteten med Moderaterna i spetsen höll
            på att lägga ned Ekobrottsmyndigheten. Det intresserar mig eftersom
            jag sitter i justitieutskottet. Där tog man inte alls intryck
            av chefen för myndigheten. Det ville till en offentlig utfrågning
            och mycket remissberedande innan man till slut bestämde sig för
            att kanske inte alls lägga ned Ekobrottsmyndigheten, som gör ett
            fantastiskt viktigt och bra arbete. Min fråga är: Vad är det som
            avgör vad Finn Bengtsson tar intryck av?
          </note>
          <note type="speaker">
            Anf. 204 FINN BENGTSSON (m) replik:
          </note>
          <note>
            Fru talman! Jag kan omedelbart vända på den frågan: Vad är det
            som Mehmet Kaplan tar intryck av generaldirektören för sakfrågan,
            rikets säkerhet, eller en polis som sysslar med brott och inte
            har ansvar för rikets säkerhet? Vem tror Mehmet Kaplan är mest
            insatt i de här komplexa frågorna?
          </note>
          <note>
            Jag hänvisar också till ett resonemang som fördes i en väldigt
            god ton med just integriteten i högsätet under 2007. Har möjligen
            Mehmet Kaplan, som har haft ett stort intresse av att följa debatten,
            följt den intervjun med den ytterst ansvarige tjänstemannen för
            denna myndighet?
          </note>
          <note>
            Så kommer då samma fråga till Mehmet Kaplan som jag ställde till
            Jan Lindholm: Vad är det för alternativ som Miljöpartiet och de
            som opponerar sig har att komma med?
          </note>
          <note>
            Det är nog så fint att ha en bred parlamentarisk uppslutning.
            Jag vill minnas att gången var den att Socialdemokraterna inledde
            detta förslag. Utan att egentligen ha någonting av integritetsskydd
            alls med i det första förslaget bjöd man in till en bred parlamentarisk
            beredning. Det tyckte vi, som jag förstår även om jag då inte
            satt i denna kammare, var mindre intressant. Vi ville ha några
            förslag som just garanterade integriteten. Det är det som alliansen
            främst har i sikte. Det gäller att tänka på balansen mellan hot
            mot rikets säkerhet och integritetshot.
          </note>
          <note>
            I detta läge vänder man detta till en nackdel när det har kommit
            ett förslag som också bejakar integritetsaspekter och som är mycket
            bättre än det tidigare förslaget från Socialdemokraterna. Då säger
            Mehmet Kaplan att man vill ha en bred parlamentarisk utredning
            eller samsyn.
          </note>
          <note>
            Låt mig då bara återigen få fråga: Kan du komma med något förslag
            som vi då ska diskutera? Ska FRA fortsätta att driva ineffektiv
            verksamhet, eller ska det läggas ned helt och hållet? Ska vi sluta
            med signalspaning? Vi kanske ska lägga ned försvaret, för det
            kanske inte finns någon hotbild alls? Underskatta inte den rädsla
            som finns hos folk!
          </note>
          <note type="speaker">
            Anf. 205 MEHMET KAPLAN (mp) replik:
          </note>
          <note>
            Fru talman! Det är intressant att höra en moderatpolitiker säga
            att en verksamhet som bara kostar pengar måste få något att göra.
            Det brukar vara tvärtom. När en verksamhet inte har så mycket
            att göra måste man hantera den och effektivisera den. Det är en
            ny linje, ett nytt spår, som jag hör i dag, vilket är roligt.
            Det är spännande.
          </note>
          <note>
            Det vi har sagt tidigare och det vi säger än en gång jag vill
            inte ödsla någon tid på just den frågan är: Tillsätt en parlamentarisk
            utredning! Titta närmare på detta. Jag tänker på de frågor och
            intryck som jag har fått av denna långa rad av instanser det är
            lite synd att Finn Bengtsson tycker att polisen, Rikspolisstyrelsen,
            inte sysslar med den här typen av verksamhet och inte är något
            att lyssna på, och inte Säpo heller. Det här är ju Säpos arbete!
            Jag tycker att FRA går in på Säpos område när de faktiskt hanterar
            den här typen av ärenden. Det är konstigt att Finn Bengtsson inte
            verkar anse det.
          </note>
          <note>
            En annan fråga som är intressant är: Vad är det för hot som finns
            mot landet? Försvarsberedningen berättar detta. Man pratar om
            många olika områden. Detta måste hanteras. Vi är överens om det.
            Men att på det här flagranta sättet gå in med massavlyssning och
            masslagring som det pratas om jag vill inte använda de orden.
          </note>
          <note>
            Det är enkelt. Om FRA inte hade haft någonting att göra för 2030
            år sedan, vilket de hade, eftersom det fanns en eter som var full,
            skulle man alltså enligt den logik som Moderaterna i dag har visat
            prov på ha börjat öppna brev bara för att kolla om det fanns någonting
            som var av intresse och som skulle kunna vara ett hot mot riket.
            Men om det inte fanns det skulle man snabbt stänga igen det och
            glömma allt vad man hade sett.
          </note>
          <note>
            Det är exakt vad det här handlar om, och det är det Miljöpartiet
            säger nej till.
          </note>
          <note type="speaker">
            Anf. 206 FINN BENGTSSON (m) replik:
          </note>
          <note>
            Fru talman! Eftersom Mehmet Kaplan igen ger en felaktig bild
            av den här signalspaningens struktur förstår jag att han inte
            har lyssnat till generaldirektören. Han kanske borde göra det.
          </note>
          <note>
            Det är inte på det sättet det fungerar. Man ångar inte upp några
            brev, utan man selekterar ned till en väldigt liten del av en
            riktad information som man är ute efter som just har med rikets
            säkerhet att göra. Långt innan det kommer till en människas hand
            sker detta på maskinell väg.
          </note>
          <note>
            Vi kan diskutera detta, och det finns naturligtvis integritetskrav
            som vi behöver beakta. Men, Mehmet Kaplan, det kom ju inte ett
            konstruktivt förslag denna gång heller. Du har nu haft över ett
            år på dig att tänka på detta.
          </note>
          <note>
            Låt mig då ställa en fråga. Tänk om detta förslag till en lag
            med alla de goda reformer som har kommit för integritetsskyddet,
            om än i sen timma, vinner majoritetens förtroende, så att vi faktiskt
            har en sådan lag som ska iscensättas. Hur kommer då Mehmet Kaplan
            och Miljöpartiet att ställa sig i de kommande budgetprocesserna
            under punkten finansiering till just den här myndigheten, som
            ska utföra detta säkerhetsarbete?
          </note>
          <note>
            Kommer ni, vilket är helt rimligt, att avslå varje sådan krona
            till signalspaning och därmed visa att ni är helt ointresserade
            av signalspaningen? Eller kommer ni äntligen att komma med något
            konstruktivt förslag som vi möjligen kan ta in i en senare diskussion
            av utvecklingen, kanske 2010 då man klokt nog har lagt in en solnedgångsdiskussion,
            som det heter, kring hur FRA kanske ska utvecklas efter detta?
          </note>
          <note>
            Här finns det tillräckligt många skyddsmekanismer inlagda för
            att man ska känna sig trygg i att även en hotbild här i dag och
            en rädsla för en hotbild kan mötas.
          </note>
          <note>
            Men jag konstaterar återigen att oppositionen, med framför allt
            Miljöpartiet i spetsen, inte har något konstruktivt förslag när
            det gäller att ens vilja gå in i en diskussion kring min värdegrund.
          </note>
          <note>
            Var vänlig och kom med ett sådant förslag innan ni kallar oss
            för köpta och ryggradslösa och ansvarslösa i vår beslutsprocess.
            Vi har trots allt haft ett underlag att ta ställning till. Ni
            har inte haft något underlag att komma med som ett alternativ.
          </note>
          <note>
            Överläggningen var härmed avslutad.
          </note>
          <note>
            10 § Sjukhusens läkemedelsförsörjning
          </note>
          <note>
            Föredrogs
          </note>
          <note type="speaker">
            Anf. 207 FINN BENGTSSON (m):
          </note>
          <note>
            Fru talman! Frihetsreformer som syftar till alltmer av decentraliserade
            beslut och ökat självbestämmande inom hälso- och sjukvården kommer
            på löpande band just nu.
          </note>
          <note>
            Regeringens proposition om sjukhusens läkemedelsförsörjning lämnar
            lagförslag som ger både offentliga och privata vårdgivare ökad
            frihet att organisera läkemedelsförsörjningen till och inom sjukhus.
            Förslagen föreslås träda i kraft den 1 september 2008.
          </note>
          <note>
            Utskottet ställer sig bakom regeringens förslag. Några följdmotioner
            har heller inte väckts. Följaktligen, fru talman, yrkar jag bifall
            till utskottets förslag till beslut.
          </note>
          <note>
            Syftet med förslaget är att sjukhusen via sina speciella sjukhusapotek,
            som inte ska förväxlas med de så kallade expeditionsapoteken som
            vänder sig till allmänheten, på egen hand eller genom avtal med
            andra aktörer i framtiden ska kunna sköta läkemedelsförsörjningen
            själva.
          </note>
          <note>
            Varför är denna förändring så nödvändig? Jo, enligt en gällande
            men mycket otidsenlig kungörelse från Kungl. Maj:t från 1970 har
            i praktiken alla Sveriges i dag 76 sjukhusapotek via sina 21 sjukvårdshuvudmän
            endast upprättat avtal med Apoteket AB för sina uppdrag.
          </note>
          <note>
            Någon sund konkurrenssituation på detta område föreligger alltså
            inte, även om man kan förmoda att olika vårdgivare i dag säkert
            har både idéer och konkreta förslag om hur de själva vill organisera
            sina sjukhus läkemedelsförsörjning i framtiden på en omreglerad
            apoteksmarknad som inte längre består av ett monopol för läkemedelsdistributionen
            här i vårt land.
          </note>
          <note>
            Det är dessa idéer och ambitioner hos enskilda vårdgivare för
            att organisera sina sjukhus läkemedelsförsörjning som det föreliggande
            förslaget syftar till.
          </note>
          <note>
            Varje byte från en inarbetad monopolsituation till en friare
            marknad kan naturligtvis, åtminstone övergående, förorsaka vissa
            ökade omkostnader vid en upphandling av tjänster av nya aktörer.
          </note>
          <note>
            En sammanfattande bedömning är dock att den ökade friheten för
            vårdgivarna genom den konkurrens som uppstår kommer att leda till
            att de totala kostnaderna för läkemedelsförsörjningen vid sjukhusen
            minskar, vilket naturligtvis är ekonomiskt eftersträvansvärt för
            den skattefinansierade hälso- och sjukvården i sin helhet.
          </note>
          <note>
            I jämförelse med läkemedelsförsörjningen i många andra länder
            inom EU betraktas också av rationella skäl sjukhusapotek som en
            avdelning inom sjukhusen med den frihet och självständighet att
            organisera verksamheten som detta bör innebära. Så är det exempelvis
            i Danmark, i Finland, i Tyskland och också i Norge, i Holland
            och i Storbritannien, även om såväl sjukhusapotek som expeditionsapotek
            kan utföra denna uppgift i de senare länderna.
          </note>
          <note>
            Ökad frihet under ansvar är en paroll för mycket av alliansregeringens
            politik. Det gäller även sjukvårdspolitikens inriktning.
          </note>
          <note>
            När vårdgivarna nu bemyndigas att själva få en ökad frihet för
            hur läkemedelsförsörjningen organiseras via sjukhusapoteken, i
            likhet med flertalet jämförbara EU-länder, betonas samtidigt i
            förslaget att ansvaret för att läkemedelsförsörjningen bedrivs
            rationellt och på ett sådant sätt att sjukhusens behov av säkra
            och effektiva läkemedel tryggas också ligger hos vårdgivarna.
          </note>
          <note>
            Fru talman! Patientsäkerhet och behandlingseffektivitet i högsätet
            är självklart ledorden när den aktuella förändringen för sjukhusens
            läkemedelsförsörjning ska genomföras som ett av många led i den
            förestående omregleringen av apoteksmarknaden i vårt land.
          </note>
          <note>
            För just denna del av reformeringen av ett otidsenligt monopol
            av läkemedelsdistributionen i Sverige innebär säkerhetstänkandet
            att vårdgivarna till Läkemedelsverket ska anmäla hur läkemedelsförsörjningen
            är organiserad och om det förekommit några missförhållanden.
          </note>
          <note>
            Socialstyrelsen har här delat myndighetsansvar för tillsyn över
            även den del av läkemedelsförsörjningen som detta betänkande berör.
          </note>
          <note>
            Lagändringsförslagen innebär alltså ingen ändring för någondera
            av dessa myndigheters viktiga ansvar för den oundgängliga tillsynen
            av verksamheten, som krävs som garanti för att den överallt i
            vårt land ska ske både säkert och effektivt.
          </note>
          <note>
            Fru talman! Att skapa monopol är tyvärr betydligt lättare än
            att omreglera monopol till en friare marknad. Men om denna omstrukturering
            nu sker ansvarsfullt och i olika steg med ett högt säkerhetstänkande
            i fokus är vinsten att en gynnsam konkurrenssituation kan skapas,
            som förhoppningsvis leder till ökad tillgänglighet och valfrihet
            för vårdgivare och patienter. Detta sker då förhoppningsvis under
            den större prispress som vanligen bär mångfaldens snarare än monopolets
            signum. Det aktuella förslaget är därmed ett viktigt led i denna
            utveckling.
          </note>
          <note>
            Slutligen, fru talman, vill jag som talar här för socialutskottet,
            även om timmen är sen, tacka talmännen, talmans- och kammarkansliet,
            liksom hela riksdagskansliet för denna intensiva politiska vår.
            Det handlar om att orka med debatter där många talare drar över
            tiden. Jag ska försöka att inte göra detta, utan jag ska avsluta
            mitt anförande med att från ledamöterna önska er alla i kansliet
            en skön och avkopplande sommarledighet.
          </note>
          <note>
            Överläggningen var härmed avslutad.
          </note>
          <note>
            11 § Byte av namn på Läkemedelsförmånsnämnden
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            12 § Nationell strategi för svenskt deltagande i internationell
            freds- och säkerhetsfrämjande verksamhet
          </note>
          <note>
            Föredrogs
          </note>
          <note type="speaker">
            Anf. 208 URBAN AHLIN (s):
          </note>
          <note>
            Fru talman! För att spara tid gick jag snabbt upp och ställde
            mig i talarstolen. Jag kan garantera att jag med mitt inlägg i
            alla fall inte kommer att dra ut på tiden alldeles i onödan.
          </note>
          <note>
            Våra kommentarer om denna nationella strategi är väl kända. Riksdagen
            hade under en lång period önskat att regeringen skulle ha presenterat
            en nationell strategi för att man skulle kunna förbereda Försvarsmakten
            när det gäller var någonstans vi behöver vara med, i vilka insatser
            vi behöver delta och vad man behöver förbereda sig omkring.
          </note>
          <note>
            Det skulle också vara bra för Sveriges riksdag för att man då
            skulle kunna kontrollera och granska vad regeringen och Försvarsmakten
            har gjort.
          </note>
          <note>
            När den här nationella strategin presenterades visade det sig
            att det var ett icke-papper. Det uttrycker regeringen ganska väl
            själv i skrivelsen genom att säga att den här strategin inte föregriper
            den kommande inriktningspropositionen för försvaret, andra prioriteringar
            eller de överväganden i övrigt som görs i respektive års budgetproposition.
            Den föregriper inte heller Försvarsberedningens arbete.
          </note>
          <note>
            Med den meningen kan man väl säga att den här nationella strategin
            blev ett icke-papper. Det är klart att det är i grunden vår kritik
            mot den här propositionen som ändå lades fram.
          </note>
          <note>
            Men jag ska också säga att det inte är lätt att ta fram en sådan
            här strategi. Även om det hade varit en socialdemokratisk regering
            hade vi också naturligtvis haft problem med att peka på vilka
            konflikter som kan ske i framtiden. Det är svårt att förbereda
            sig för var våra soldater behövs i omvärlden.
          </note>
          <note>
            Även om vi tycker att det är dåligt har vi en viss förståelse
            för att det inte är lätt att skriva en sådan här skrivelse. Åsa
            Lindestam och Kent Härstedt kommer att gå in lite djupare på vissa
            frågor. Men låt mig ta några saker som vi tycker är väsentliga
            här.
          </note>
          <note>
            Det är bra att det i dokumentet skrivs att det ska vara mandat
            av Förenta nationerna när vi skickar ut våra trupper i utlandet.
            Det är bra att det skrivs om FN-resolutionen 1325 om kvinnors
            deltagande i fredsfrämjande operationer, vilket vi socialdemokrater
            hela tiden har lyft fram.
          </note>
          <note>
            Men vi har en reservation som jag vill lyfta fram här. Det är
            den som gäller civil-militär samverkan. I skrivelsen skriver regeringen
            väldigt slarvigt om hur detta ska gå till. Det står att det ska
            vara insatser med civila och militära medel. Läser man det som
            satan läser Bibeln är det ungefär som att det ska vara en fullständig
            sammanblandning mellan bistånd och våra soldater.
          </note>
          <note>
            Utskottets borgerliga ledamöter, vill jag säga, har gjort ett
            förtjänstfullt arbete i betänkandet att försöka bena ut detta,
            att det inte betyder att vi ska använda våra biståndsorganisationer
            i militära insatser eller att vi ska göra så att biståndsarbetarnas
            arbetsuppgifter tas över av militärer, och så vidare. Det har
            utskottets ledamöter skrivit på ett bra sätt. Det tycker vi.
          </note>
          <note>
            Problemet är att regeringens skrivelse ger otroliga öppningar
            för tolkningar. Vi vet ju att Moderaterna speciellt har varit
            ute i det här ärendet tidigare och velat att det ska bli möjligt
            att använda biståndsmedel för att göra militära insatser. Därför
            betonar vi detta i vår reservation.
          </note>
          <note>
            Därför vill jag, fru talman, yrka bifall till reservation nr
            3 när det gäller de civil-militära insatserna. Den reservationen
            riktar sig alltså egentligen främst till skrivelsen, eftersom
            vi tycker att den är dåligt skriven. De borgerliga ledamöterna
            har gjort ett bättre arbete, måste jag säga, i betänkandet. Men
            regeringen är slarvig på den här punkten.
          </note>
          <note>
            För att inte orsaka några som helst tveksamheter om var Socialdemokraterna
            står tycker vi att det är lika bra att vi reserverar oss där.
            För det är nämligen inte hur enkelt som helst att göra en civil-militär
            insats på ett bra sätt. Vi menar att det är viktigt att vi har
            en politik för våra insatser, för landet, att vi vill åstadkomma
            någonting. Det är klart att även våra biståndsorganisationer ska
            bidra till att uppfylla den politikens önskemål. Det ska också
            de militära insatserna göra. Men det är inte hur lätt som helst
            att blanda ihop dessa och när det gäller hur det ska samverka.
            Men mer om det kommer Kent Härstedt att säga.
          </note>
          <note>
            I detta anförande instämde Kent Härstedt och Åsa Lindestam, båda
            (s).
          </note>
          <note type="speaker">
            Anf. 209 PETER RÅDBERG (mp):
          </note>
          <note>
            Fru talman! Jag börjar med att yrka bifall till reservation 4
            och 7.
          </note>
          <note>
            Jag kan följa upp det lite grann. Urban Ahlin pratar om civilt
            och militärt. Miljöpartiet tycker att det är otroligt viktigt.
            Ska man lösa konflikterna på sikt kan man inte endast ha militär
            personal på ställena, utan det måste vara en balans. Vi ser att
            det civila måste öka dramatiskt om man ska få någon form av stabilitet
            i ett område.
          </note>
          <note>
            Vi gläder oss åt att det ska vara på ett FN-uppdrag. Det är för
            oss en självklarhet. Jag vill också säga några korta ord om Nordic
            Battlegroup som tas upp här för 2011. Miljöpartiet är i dagsläget
            väldigt kritiskt till de medel som läggs för Nordic Battlegroup.
            De pengarna skulle vi kunna använda på ett mycket mer effektivt
            sätt. Nu har vi 2 300 personer ungefär som står i Sverige och
            kostar miljontals kronor. Tänk om vi kunde använda dem i Tchad
            eller någon annanstans. Då skulle det vara mycket mer effektivt.
          </note>
          <note>
            Jag yrkar bifall till reservation 4 och 7.
          </note>
          <note type="speaker">
            Anf. 210 ROLF K NILSSON (m):
          </note>
          <note>
            Fru talman! Inte heller jag ska bli så långrandig, men tror inte
            att jag kan bli lika kort som Peter Rådberg, vilket var föredömligt.
          </note>
          <note>
            Det är mycket positivt att vi nu får en samlad strategi för svenskt
            deltagande i internationella insatser. Det är något vi har väntat
            på länge, och nu står vi inför beslutet här i kammaren. Att vi
            numera har en strategi som slår fast mål, medel och metod speglar
            att vi har en regering som har högre ambitioner och har avsatt
            mer pengar för internationella insatser än vad den föregående
            regeringen gjorde.
          </note>
          <note>
            Alltför länge har detta område, svenskt deltagande i internationella
            insatser, präglats av ett stuprörstänkande. Det har närmast varit
            tabu att tala om de kommunicerande kärl som finns mellan utvecklingspolitik
            och fredsfrämjande insatser. Det är ett förhållande som mycket
            tydligt bär ett socialdemokratiskt signum.
          </note>
          <note>
            Den strategi som vi nu ska anta pekar i riktningen att vi ska
            gå mot färre men större och mer sammanhållna internationella insatser.
            Detta är något som jag speciellt välkomnar. Skälen till detta
            är flera.
          </note>
          <note>
            Mer sammanhållna insatser ger oss större inflytande strategiskt
            och operativt än om vi till exempel i en mission bidrar med en
            bataljon i stället för tre kompanier på tre olika platser runt
            om i världen.
          </note>
          <note>
            För det andra handlar det om bättre resursanvändning. Vår främsta
            skyldighet i arbetet för att skapa internationell säkerhet och
            stabilitet är inte att alltid försöka göra något, oavsett hur
            behjärtansvärt det än synes vara. Vi har i stället en skyldighet
            att göra största möjliga nytta med våra begränsade resurser och
            använda dem så effektivt som möjligt.
          </note>
          <note>
            Om vi inte sprider våra insatser alltför mycket har vi en verklig
            möjlighet att göra skillnad, då vi vet att våra anslag och resurser
            räcker längre. Större missioner är betydligt mer kostnadseffektiva,
            och vi uppnår en högre verkansgrad för de knappt 2 miljarder kronor
            som vi avsätter för internationella insatser.
          </note>
          <note>
            För det tredje, och det tycker jag är något som alltför ofta
            underskattas i den allmänna debatten, medför deltagande i större
            missioner ett större mervärde för Försvarsmaktens operativa förmåga,
            eftersom Försvarsmakten då har möjligheter att leda insatser på
            högre nivå. Detta är något som också stärker vår nationella försvarsförmåga.
          </note>
          <note>
            Fru talman! I försvarsutskottets betänkande slår vi fast att
            svenska insatser ska kunna bidra till en önskvärd operativ nytta,
            föremågeutveckling och kompetensuppbyggnad för den utsändande
            myndigheten.
          </note>
          <note>
            Svenska militära insatser i andra länder ställer stora krav på
            personalen. Det ställs också stora krav på den utbildning som
            ges inför utlandsmissionerna. För att det inte ska råda någon
            tveksamhet slås självklarheten fast att personalen ska vara väl
            insatt i och efterleva tillämpliga regler som följer av de mänskliga
            rättigheterna och den humanitära rätten. Det anges tydligt i skrivelsen.
          </note>
          <note>
            Ju bättre vi blir på internationella insatser ju bättre blir
            vi på att försvara oss själva, såväl ensamma som tillsammans med
            andra. Det är därför positivt att strategin lyfter upp att försvarspolitiska
            aspekter ska vägas in i underlaget för beslut om internationella
            insatser.
          </note>
          <note>
            I skrivelsen uttalar regeringen att Sverige ska stärka kvinnors
            deltagande vid internationella fredsfrämjande insatser i enlighet
            med FN-resolution 1325 om kvinnor, fred och säkerhet. I strategin
            behandlas FN-resolutionen ett flertal gånger. Bland annat konstateras
            att ratificeringen av resolutionen innebär att jämställdhetsperspektivet
            ska integreras i alla skeden av internationella insatser.
          </note>
          <note>
            Mycket positivt med strategin är att den lyfter fram att Sveriges
            samverkan med Nato är central inom krishanteringsområdet. Under
            det senaste årtiondet har över 80 procent av de soldater som vi
            har skickat ut till internationella insatser stått under FN:s
            mandat men under Natos ledning. Nato har varit den viktigaste
            organisationen för genomförande av internationella insatser de
            senaste åren. Jag välkomnar därför att regeringen avser att ytterligare
            fördjupa partnerskapet med Nato.
          </note>
          <note>
            Fru talman! Med riksdagens antagande av den nationella strategin
            för svenskt deltagande i internationella freds- och säkerhetsfrämjande
            verksamheter fyller vi en lucka i svenskt utrikesengagemang.
          </note>
          <note>
            Jag stannar här och yrkar med dessa ord bifall till förslaget
            i betänkandet och avslag på reservationerna.
          </note>
          <note type="speaker">
            Anf. 211 URBAN AHLIN (s) replik:
          </note>
          <note>
            Fru talman! Det var mångordigt av Rolf K Nilsson, och klockan
            går. Men jag läser upp vad regeringen skriver i skrivelsen: Den
            här strategin föregriper inte den kommande inriktningspropositionen
            för försvaret, andra prioriteringar eller de överväganden i övrigt
            som görs i respektive års budgetproposition. Den föregriper inte
            heller Försvarsberedningens arbete.
          </note>
          <note>
            Det mångordiga och fantastiska med den här strategin utsuddas
            väl av de här meningarna, eller hur?
          </note>
          <note>
            Du säger också att det är fantastiskt viktigt att det är långsiktiga
            insatser med många soldater, och det har nu den här regeringen
            förstått i jämförelse med tidigare regeringar som aldrig har begripit
            det. Vi hade en diskussion här i kammaren för bara några månader
            sedan om en insats i Tchad där vi skulle vara fullt operativa
            bara fyrasex veckor. Då tyckte den moderatledda regeringen med
            moderata ministrar att det var väldigt besvärligt och jobbigt
            att förlänga den insatsen.
          </note>
          <note>
            Det var mångordigt, Rolf, men var det med sanningen överensstämmande?
          </note>
          <note type="speaker">
            Anf. 212 ROLF K NILSSON (m) replik:
          </note>
          <note>
            Fru talman! Om det var mitt inlägg som var mångordigt eller om
            det var förslaget som var det, det vet jag inte, men Urban Ahlin
            har lärt mig att man kan diskutera utrikes- och försvarspolitik
            på många sätt. Gör man som Urban Ahlin kan man komma med ett förslag
            en gång och gå emot det själv nästa gång, och den tredje gången
            har man ingen bestämd uppfattning alls.
          </note>
          <note>
            Jag vidhåller vad jag har sagt och hur jag har tolkat skrivelsen
            och konstaterar att Urban Ahlin tolkar den på ett annat sätt.
          </note>
          <note type="speaker">
            Anf. 213 URBAN AHLIN (s) replik:
          </note>
          <note>
            Fru talman! Då kan det vara intressant att läsa vad utskottets
            majoritet där Rolf K Nilsson ingår säger: Enligt utskottets mening
            måste en nationell strategi för ett lands deltagande vara tydlig.
          </note>
          <note>
            Lite längre ned står det: Den nationella strategin kunde ha varit
            tydligare i vissa avseenden.
          </note>
          <note>
            Det står också att utskottet inser svårigheten i att uppfylla
            de krav som ställs på tydlighet för en nationell strategi, och
            utskottet räknar med att riksdagen på nytt får ta ställning till
            hur ambitionen vad avser militära insatser ska preciseras.
          </note>
          <note>
            Sanningen är att den här nationella strategin inte höll måttet.
            Jag har förståelse för att det är svårt för regeringen att utarbeta
            en sådan.
          </note>
          <note type="speaker">
            Anf. 214 ROLF K NILSSON (m) replik:
          </note>
          <note>
            Fru talman! Jag kan bara instämma i den första delen av vad Urban
            Ahlin sade, men bara för att jag kanske anser att det här är tydligare
            än vad Urban Ahlin tycker betyder ju inte det att det inte kan
            bli tydligare.
          </note>
          <note type="speaker">
            Anf. 215 STAFFAN DANIELSSON (c):
          </note>
          <note>
            Fru talman! Sveriges deltagande i internationella freds- och
            säkerhetsfrämjande verksamheter är någonting mycket viktigt. Vi
            i Sverige vill verkligen ta vårt ansvar för att främja freden
            där den är hotad, och svenska soldater gör i dag goda insatser
            i fredens tjänst i till exempel Afghanistan och Tchad.
          </note>
          <note>
            Centerpartiet välkomnar liksom utskottet att riksdagen i dag
            fastställer regeringens förslag till strategi för Sveriges internationella
            insatser, och jag yrkar bifall till förslaget i utskottets betänkande.
          </note>
          <note>
            Här finns alliansens kända ambition att fördubbla utlandsstyrkans
            förmåga med. Det är självfallet glädjande att även Försvarsberedningen
            i bred enighet i sin färska rapport är inne på denna linje. Jag
            hoppas att detta ska minska Socialdemokraternas osäkerhet och
            vända dem till att kunna bejaka den ökade ambitionsnivån vartefter.
          </note>
          <note>
            En viktig del av strategin är att de svenska bidragen bör utformas
            med både militära och civila delar i de insatser där detta är
            efterfrågat och möjligt. Detta är de allra flesta insatserna.
            Det är självfallet också viktigt med förebyggande arbete, internationell
            samverkan och diplomati i konfliktdrabbade länder.
          </note>
          <note>
            Låt mig också citera några nyckelmeningar i betänkandet med bäring
            på vårens debatter.
          </note>
          <note>
            Utskottet vill uttrycka sin förståelse för att svenska soldater
            som deltar i fredsfrämjande verksamhet utomlands kan försättas
            i mycket svåra situationer som innebär ytterst stark psykisk press.
            Utbildningen, vars betydelse utskottet vill inskärpa och som ska
            vara obligatorisk, ska anpassas för sådana förhållanden.
          </note>
          <note>
            Utskottet understryker också vikten av att kvinnor är jämlika
            deltagare på alla beslutsnivåer och att det finns ett genderperspektiv
            i alla fredsfrämjande operationer. Vi ställer oss återigen bakom
            FN:s viktiga resolution 1325 om kvinnor och fred och säkerhet.
          </note>
          <note>
            Jag välkomnar samstämmigheten i att det vid riksdagens beslut
            om att sända svensk trupp utomlands ska finnas en marginal att
            ta i anspråk för evakuerings- och förstärkningsinsatser.
          </note>
          <note>
            Det finns några reservationer i betänkandet, men med undantag
            för Vänsterpartiets rätt isolationistiska linje skiljer de sig
            inte så mycket från utskottets förslag.
          </note>
          <note type="speaker">
            Anf. 216 KENT HÄRSTEDT (s):
          </note>
          <note>
            Fru talman! Först vill jag informera om att jag ställer mig bakom
            reservationerna 3 och 7. Dessutom står jag naturligtvis bakom
            Urban Ahlins övergripande synpunkter på detta betänkande.
          </note>
          <note>
            Jag tänker ägna mina minuter åt att ta upp frågan om civilmilitärt
            agerande.
          </note>
          <note>
            Jag har ägnat en hel del tid det senaste året åt att försöka
            fördjupa mig och lära mig lite mer om vad detta nya område betyder
            och vad det innebär. Det är långt mer komplicerat och långt mer
            mångfasetterat än vad som beskrivs i betänkandet.
          </note>
          <note>
            Jag gjorde bland annat en resa till Afghanistan där jag studerade
            vår verksamhet i fält genom det förband som flera här har refererat
            till. Men jag har också ägnat ungefär tio veckor på heltid åt
            att studera vad civilmilitär verksamhet handlar om.
          </note>
          <note>
            Civilmilitär verksamhet är lite grann av ett trollspö som många
            griper efter i dag. Man tror att det är svaret på många av de
            svårigheter man står inför i Irak och i Afghanistan där man nu
            efter ganska många år av militära insatser känner att det militära
            redskapet kanske inte bär hela vägen fram. Man gräver i verktygslådan
            efter nya instrument.
          </note>
          <note>
            Det är på inget sätt så att det inte finns ett redskap i just
            civilmilitär verksamhet. Jag tror självklart att det kanske mycket
            är det redskapet som behövs för att kunna komma vidare i bland
            annat Mazarområdet i norra Afghanistan där svenskarna verkar.
          </note>
          <note>
            Men när man som i den skrivning vi har framför oss i dag beskriver
            civilmilitär verksamhet i så svepande termer riskerar man att
            gå fel. Detta är inte bara pappersprodukter, utan vi har redan
            exempel på hur man bland annat från Camp Northern Lights uppe
            i Afghanistan har utövat civilmilitär verksamhet i varierande
            former. Här kan man se en tydlig skillnad mellan hur Sverige och
            Finland har agerat och hur till exempel Norge och Storbritannien
            har valt att gå fram.
          </note>
          <note>
            Civilmilitär verksamhet är en rubrik som egentligen kan inrymma
            hur mycket som helst. I grunden är vi socialdemokrater positiva
            till ett samlat agerande, för vi tror att det är helt nödvändigt
            för att man ska kunna få ett slut på militära insatser och för
            att man ska kunna gå över i en annan form av samhällsuppbyggnad
            och mer civila insatser.
          </note>
          <note>
            Men låt oss ta exemplet Afghanistan och bli väldigt konkreta.
            Om vi tittar på insatsen i Afghanistan har vi där sett exempel
            på militär utdelning av bistånd, till exempel från det svenska
            förbandet så sent som i mars i år.
          </note>
          <note>
            Vi har haft så kallad Cimicverksamhet. Det är när man delar ut
            bistånd med militär målsättning. I ett område finns det kanske
            människor som är fientligt inställda eller har det förekommit
            uppror av olika slag. Då använder man bistånd som en del av en
            militär operation för att vända befolkningen till att vara mer
            positivt inställd till det militära förbandet.
          </note>
          <note>
            Det kan också handla om att man försöker ha närmare samverkan
            med Sida och andra institutioner som delar ut bistånd, såsom vi
            det senaste året försökt göra i Afghanistan. Inte heller det är
            okomplicerat. När Sidas personal i dag befinner sig på det militära
            förbandet i Afghanistan innebär det stora svårigheter att agera
            gentemot det civila samhället i landet. Och då verkar ändå svenskarna
            i det kanske säkraste området i hela Afghanistan.
          </note>
          <note>
            När man i dag från inte minst militärt håll efterfrågar mer bistånd
            för att kunna allokera det till de områden där de svenska soldaterna
            agerar är det dels för att man uppriktigt känner att man vill
            göra mer insatser i det området, dels för att man märker att det
            militära redskapet inte orkar hela vägen fram. Säkerheten finns
            där, men utveckling krävs.
          </note>
          <note>
            När vi tittar på det dokument vi har framför oss i dag om civilmilitärt
            agerande saknas där många svar. Det saknas en tydlighet. Vad är
            det man menar från majoritetens sida? Att ge carte blanche till
            övergripande civilmilitärt agerande är vi inte beredda att ställa
            oss bakom. Det innehåller egentligen såväl det vägval som Norge
            och England har gjort som det rakt motsatta vägval som Finland
            och Sverige i praktiken gjort. Vi talar inte om vilket vägval
            vi gör, och jag är inte så säker på att någon från majoriteten
            kan förklara det heller.
          </note>
          <note>
            Jag ska avsluta med att säga att de insatser som den svenska
            militären gjort i Afghanistan har fått FN-kritik, av FN-organet
            Unama på plats i Afghanistan. Det är fråga om omfattande kritik
            från FN, vilket är ganska ovanligt när det gäller svenska biståndsinsatser.
            Det är emellertid vad det svenska militära biståndsutdelandet
            fått. Jag är inte så säker på att det är vad majoriteten menar
            med civilmilitär verksamhet, att vi ska få FN-kritik eller annan
            internationell kritik.
          </note>
          <note>
            Jag skulle därför vilja be någon från majoriteten förklara vad
            det är för vägval ni gör och vad ni menar med civilmilitär verksamhet.
            Det har ni nämligen inte lyckats precisera i det dokument vi har
            framför oss.
          </note>
          <note type="speaker">
            Anf. 217 ÅSA LINDESTAM (s):
          </note>
          <note>
            Fru talman! Nu har jag vistats i plenisalen i nio timmar så det
            gäller att försöka vara vaken ett tag till och hålla tungan rätt
            i mun. Jag ska göra mitt bästa.
          </note>
          <note>
            Jag vill instämma i det som Urban Ahlin och Kent Härstedt sagt
            och yrkar bifall till reservation 3 och 7. Vi har dessutom ett
            särskilt yttrande i denna del.
          </note>
          <note>
            Det betänkande vi nu har att ta ställning till ger en bild av
            att vi ska vara överallt i världen och göra allting. Det tas upp
            vad vi gör med FN, EU, Nato och OSSE. Vi ska öka kvalitativt,
            vi ska öka kvantitativt, vi ska ha fler snabbinsatser, vi ska
            ha långsiktiga insatser och vi ska ha kortvariga insatser. Det
            är en härlig mix av allting.
          </note>
          <note>
            I dagsläget har vi Nordic Battlegroup som består av svenskar.
            Den omfattar 2 350 personer. Regeringen har fattat beslut om att
            vi även ska vara redo 2011. Efter debatt i kammaren med försvarsministern
            vet jag att han önskar att vi även 2014 ska stå i beredskap med
            en sådan styrka. Vi ska dessutom ta ansvaret där och vara lika
            många personer.
          </note>
          <note>
            Den senaste mätning som gjordes av hur många som just nu befinner
            sig utomlands visar att det är 953 soldater. Mätningen gjordes
            i april enligt Försvarsmaktens hemsida. Vi finns i Afghanistan,
            Kosovo och Tchad. Ni hör själva. Överallt ska vi vara, och allting
            ska vi göra.
          </note>
          <note>
            Vi ska alltså fördubbla förmågan, och det är det vi vänder oss
            mot. Vad betyder det egentligen? Betyder att fördubbla förmågan
            att vi även ska ha mer, bättre och vassare materiel? Ska den militära
            forskningen öka så att den får mer spets eller kanske mer bredd?
            Är det effekten som ska öka? Eller ska det vara större bredd vad
            gäller olika förbandstyper? Det är det enda vi känner att vi inte
            kommer att lägga lika mycket på.
          </note>
          <note>
            Förutom detta ska vi ta hänsyn till kvinnor enligt 1325. Det
            är helt nödvändigt. Där ska vi dubblera; det kan jag fullt och
            fast ställa upp på.
          </note>
          <note>
            Allt detta ger en bild av att vi inte kommer att klara det. Det
            kostar mycket pengar, och vi behöver satsa mycket kraft om vi
            ska dubblera förmågan. Vi skulle kunna ställa upp på den delen
            i skrivningen om vi visste vad det betydde. Vi har diskuterat
            detta i utskottet och frågat vad dubblerad förmåga kan innebära,
            men vi får inga tydliga svar. I skrivelsen handlar det om allting,
            överallt, hela tiden. Det kan vi inte ställa upp på.
          </note>
          <note>
            Jag yrkar bifall till reservation 3 och 7.
          </note>
          <note>
            I detta anförande instämde Urban Ahlin, Kent Härstedt, Inger
            Jarl Beck, Peter Jonsson och Eva Sonidsson (alla s).
          </note>
          <note type="speaker">
            Anf. 218 GUNILLA WAHLÉN (v):
          </note>
          <note>
            Fru talman! Jag inleder med att yrka bifall till reservation
            5 och 7.
          </note>
          <note>
            Det svenska försvaret har, som konstateras i skrivelsen, den
            dubbla uppgiften att värna landets territoriella integritet och
            att bidra till fred och säkerhet. Mellan dessa båda uppgifter
            måste det råda balans. Att enbart prioritera och dimensionera
            för internationella insatsstyrkor, där all framtida utbildning
            ställs om i syfte att verka i andra länder, riskerar att i framtiden
            ge negativa effekter och kan visa sig vara en felsatsning för
            det svenska försvaret och försvarsförmågan inom vårt eget territorium.
          </note>
          <note>
            Världen lider i dag ingen brist på väpnade militära styrkor och
            förband, men det finns ett stort underskott på humanitära insatser.
            FN:s säkerhetsråd har slagit fast att behovet av åtgärder för
            att förebygga väpnade konflikter är stort. Vänsterpartiet anser
            att Sverige i stället för att satsa mer på militära insatser bör
            inrikta sin internationella säkerhetspolitik på att förebygga
            kriser samt på återuppbyggande av utsatta områden. Våra arbetsområden
            bör innefatta fattigdomsbekämpning och hjälp med att utveckla
            demokrati och fungerande rättssamhällen.
          </note>
          <note>
            Sveriges tradition av neutralitet innebär en rad förpliktelser
            som gör vårt land lämpat som en fredsbevarande kraft. För att
            Sverige ska bli trovärdigt i detta långsiktiga arbete krävs att
            vi är mer oberoende och militärt alliansfria samt att alla insatser
            sker på uppdrag av FN.
          </note>
          <note>
            Fru talman! Vänsterpartiet delar utskottets mening att stå bakom
            FN:s resolution 1325 om kvinnor, fred och säkerhet. Utskottet
            pekar på den mycket viktiga roll kvinnor har när det gäller förebyggande
            insatser och konflikthantering. Kvinnor och män drabbas väldigt
            olika av kriser och krig. Utan tillräckligt många kvinnors deltagande
            och kvinnors kunskaper före, under och efter en konflikt blir
            krishanteringen vare sig trovärdig eller långsiktigt hållbar.
          </note>
          <note>
            Svenska kvinnors deltagande i svensk freds- och säkerhetspolitik
            är alldeles för lågt. Inom Försvarsmakten finns i dag omkring
            4 procent kvinnor. Regeringen bör ha en handlingsplan med tydliga
            mätbara mål för att öka andelen kvinnor inom freds- och säkerhetsområdet.
            Vänsterpartiet menar att en hög målsättning kan uppnås stegvis
            med delmål, men inom tio år bör fördelningen mellan kvinnor och
            män vara betydligt bättre än i dag. Jag förväntar mig att regeringen
            i höstens försvarspolitiska proposition lägger fast en tydlig
            handlingsplan och målsättning för att fler kvinnor ska finnas
            inom Försvarsmakten i framtiden.
          </note>
          <note>
            Sverige deltar och är pådrivande i en rad militära strukturer
            inom EU. Vänsterpartiet anser att Sverige bör avbryta allt samarbete
            som bidrar till militariseringen av EU och lämna sina åtaganden
            i Nordic Battlegroup. Det är inte rimligt att vi sätter upp en
            motsvarande snabbinsatsstyrka 2011. EU:s snabbinsatsstyrkor kostar
            enorma belopp och har aldrig under årens lopp varit ute i någon
            mission eftersom regelverket inte är anpassat till verkligheten.
          </note>
          <note>
            Det var exempelvis inte möjligt att använda delar av vår snabbinsatsstyrka
            i den insats som pågår i Tchad. Vi anser att det är viktigt att
            hävda den svenska neutralitetspolitiken och att det är viktigt
            att Sverige hålls utanför Nato och NRF. Sverige bör avbryta alla
            samarbeten som leds av Nato.
          </note>
          <note type="speaker">
            Anf. 219 ALLAN WIDMAN (fp):
          </note>
          <note>
            Fru talman! Skälet till att jag står här i denna sena timme är
            att Folkpartiet har varit en av inspiratörerna bakom tanken på
            en nationell strategi för internationella insatser. Jag tror att
            det är få verksamheter i svensk politik som omsätter så mycket
            medel och är av så stor vikt, men som saknar en långsiktig politisk
            planering eller en strategi. Därför är jag naturligtvis glad för
            det faktum att vi nu, närmare fem år efter det att Folkpartiet
            för första gången motionerade om den här saken, står i kammaren
            och pratar om strategin.
          </note>
          <note>
            Det har kommit en del frågor. Jag kan börja med att säga till
            Gunilla Wahlén att riksdagen som framgår av betänkandet förutsätter
            att vi snart får ta ställning till strategin i någon form igen.
            Jag tror att vi närmar oss en punkt där även alliansen, och kanske
            andra partier ur oppositionen, inser värdet av att vi knyter målet
            avseende kvinnligt deltagande i internationella insatser till
            en procentandel. Sedan kan vi diskutera vad den ska bestå i.
          </note>
          <note>
            Visst, Urban Ahlin, jag måste erkänna att jag känner en liten
            besvikelse över att det kanske inte blev så där oerhört konkret
            och tydligt allra första gången. Jag tycker ändå att vi kan glädjas
            åt att det är ett enigt utskott tror jag som på den punkten och
            när det gäller de ambitionerna uttalar att målet med strategin
            på sikt bör vara att den ska kunna användas för riksdagens uppföljning
            och beredning av uppdragen samt att berörda myndigheter ska kunna
            använda den detta är väldigt viktigt, fru talman som underlag
            för sin planering.
          </note>
          <note>
            Kanske kan vi komma dit. Jag vet att Försvarsberedningen som
            Staffan Danielsson antydde har ett ganska omfattande kapitel som
            rör just de här frågorna. Det kapitlet kanske rent av har något
            större upplösning än vad regeringens skrivelse har haft.
          </note>
          <note>
            När det gäller Kent Härstedt och de synpunkter som framförts
            om riskerna med att integrera militära och civila bidrag kan jag
            på vissa punkter dela hans oro. Det är av just det skälet att
            det har varit lite otydligt i regeringens skrivelse som utskottet
            har valt att trycka på att det mer handlar om samordning mellan
            olika bidrag i ett operationsområde och att vi när vi talar om
            integration kan göra det när vi tittar på den politik som vi riktar
            mot landet i fråga.
          </note>
          <note>
            Jag vill också gärna säga att vi förmodligen också måste arbeta
            med integration av berörda myndigheters arbete här på hemmaplan,
            så att man verkligen får en helhetssyn. Försvarsberedningen besökte
            Danmark för några veckor sedan och fick reda på att man där till
            exempel hade en Afghanistan task force som bestod av representanter
            för både berörda departement och berörda myndigheter. Jag tror
            att det är väldigt bra.
          </note>
          <note>
            Jag har också varit i Afghanistan, Kent Härstedt. Jag har inte
            sett några prov på att myndigheten skulle ha sanktionerat eller
            ägnat sig åt militär biståndsverksamhet. Möjligen förekommer det
            så kallade med caps där överflöd i fråga om sjukvårdsresurser
            används för civilbefolkningens bästa. Men jag träffade soldater
            som berättade att de vid ett tillfälle träffade en man i öknen
            och inte ens vågade ge denne en vattenflaska fastän han var i
            stort behov av detta.
          </note>
          <note>
            Jag utgår från att jag får replikera.
          </note>
          <note>
            Jag yrkar bifall till förslaget i utskottets betänkande.
          </note>
          <note type="speaker">
            Anf. 220 KENT HÄRSTEDT (s) replik:
          </note>
          <note>
            Fru talman! Det är trevligt när man kan hjälpa till att upplysa
            Folkpartiet någon gång emellanåt.
          </note>
          <note>
            Det finns en Cimicavdelning i dag på det svenska förbandet, Camp
            Northern Lights. Det är mycket möjligt att den inte fanns där
            när Allan Widman besökte förbandet; det vet jag inte alls. Men
            i dag finns det en utvecklad Cimicavdelning på Camp Northern Lights.
          </note>
          <note>
            Alla kanske inte är bekanta med alla förkortningar. Cimic handlar
            om att man planerar insatser för att försöka vända uppfattningen
            hos en befolkning. Man kan använda biståndsmedlet där. Det har
            utövats och används av såväl Sverige som Finland. Sverige har
            också varit involverat vid ett flertal tillfällen. Godhjärtade
            soldater har tagit initiativ och samlat in pengar själva, och
            man har också sänt containrar dit med bistånd. Det är godhjärtade
            insatser, som dock kanske inte alltid har slagit rätt ut. Man
            har skickat dit containrar med västerländska kläder som man kanske
            inte använder på plats. Man har samlat in pengar till stövlar.
            Gott hjärta inget fel i det. Men det har också varit rena military
            handouts , ren biståndsverksamhet.
          </note>
          <note>
            Allan Widman, som precis som jag själv har goda kontakter inom
            den militära världen, kan undersöka det här och återkomma vid
            ett senare tillfälle. Men jag tycker att detta är suddigt. Det
            är ett problem när vi inte riktigt vet vad vi pratar om, när vi
            inte har en klar uppfattning. Jag uppskattar att majoriteten har
            tagit ett kliv åt rätt håll och försökt förtydliga det här. Vi
            socialdemokrater är inte främmande för att vi ska ha en samlad
            bedömning av vad Sverige kan göra för insatser i ett verkansområde.
            Men vi måste vara tydliga om vad vi menar.
          </note>
          <note type="speaker">
            Anf. 221 ALLAN WIDMAN (fp) replik:
          </note>
          <note>
            Fru talman! Nu klarnade det lite vad Kent Härstedt avser. Han
            säger bland annat att Sverige nu har en ambition att se till att
            en del av det bistånd till Afghanistan som Sverige har bilateralt
            också kommer de provinser till godo där vår militär arbetar. Det
            är för övrigt någonting som jag tror att de flesta länder har
            haft och tillämpat under mycket lång tid, inte minst inom den
            norra delen av Afghanistan.
          </note>
          <note>
            Rätt hanterat ser jag inte det som ett problem i sig. Jag tror
            att det kan vara viktigt att det blir tydligt att där svensk militär
            befinner sig hjälper svenska biståndsmyndigheter kanske till i
            större utsträckning än vad som sker i övriga delar av landet.
            Nu kommer Kent Härstedt och säger att det underminerar den afghanska
            regeringen. Både jag och Kent Härstedt vet att den regeringen
            har problem när det gäller att omhänderta bistånd i olika delar.
          </note>
          <note>
            I de delarna ser inte jag någon risk, vill jag gärna säga. Jag
            vågar påstå att inga ansvariga inom Försvarsmakten, oavsett om
            vi pratar om operativa chefer eller cheferna för de taktiska staberna,
            pläderar för military handouts . Det skulle vara mycket förvånande
            för mig om så vore fallet. Jag tycker att Försvarsmakten trycker
            på att det inte är deras uppgift att ägna sig åt detta och att
            man och det kanske Kent Härstedt känner igen betonar att kärnverksamheten
            för Försvarsmakten, också vid internationella insatser, är den
            väpnade striden.
          </note>
          <note>
            Däremot förekommer det att soldaterna i våra insatsområden på
            egen hand samlar in pengar privat och ger stöd. Jag har sett barnhem
            i Liberia som har levt på svenska soldaters och andras extrapengar,
            och jag vet att vi har stött en flickskola i Mazar-e-Sharif.
          </note>
          <note type="speaker">
            Anf. 222 KENT HÄRSTEDT (s) replik:
          </note>
          <note>
            Fru talman! Vi blandar ihop många olika saker. Det tredje som
            nämndes, med bistånd till samma område, är egentligen en debatt
            i sig självt som jag tog med biståndsministern i går.
          </note>
          <note>
            Vad vi har pratat om här är tre helt olika saker. Vi har Cimicverksamhet,
            där man använder biståndet som ett redskap för att göra en befolkning
            välvilligt inställd. En sådan avdelning finns på Camp Northern
            Lights i dag. Det är inget tvivel om saken. Jag har själv blivit
            briefad.
          </note>
          <note>
            Det andra är att vi har haft svensk militär som har delat ut
            bistånd i det här området. Så är det.
          </note>
          <note>
            Det tredje är huruvida soldaterna själva gör insamlingar och
            annat. Vad de gör på sin fritid kan vi inte ha synpunkter på.
          </note>
          <note>
            Vad gäller att allokera bistånd till områden där man har militära
            insatser är inte heller helt okomplicerat. Jag tror att man måste
            fundera på vilken roll Sverige ska spela i olika områden. När
            det gäller länder som Afghanistan, där Sverige faktiskt är en
            biståndsmässig stormakt, kanske vi från första början måste fundera
            över huruvida vi ska skicka militära insatser. I ett sammanhang
            kanske det är helt rätt att skicka in mer biståndsinsatser, i
            ett annat sammanhang militära insatser och i vissa sammanhang
            bådeoch.
          </note>
          <note>
            Detta är inte helt okomplicerat, och det säger ni också i texten.
            Det finns flera åtaganden som vi har internationellt Parisagendan,
            Dacåtagande och annat som reglerar hur vi får använda biståndsmedlen.
            Just i Afghanistan är det särdeles problematiskt att Karsairegeringen
            fortsätter att hållas svag. Två tredjedelar av allt bistånd till
            Afghanistan från länder som skickar militärer går till de områden
            där de finns. På det sättet fortsätter Karsairegeringen att vara
            svag, och det är ett av problemen långsiktigt för Afghanistan.
          </note>
          <note type="speaker">
            Anf. 223 ALLAN WIDMAN (fp) replik:
          </note>
          <note>
            Fru talman! Jag tycker att Kent Härstedt måste vara ärlig och
            erkänna att när biståndsmedel går in i Karsairegeringen och dess
            regeringskansli är det dessvärre mycket av medlen som kommer på
            avvägar. Det finns det många internationella rapporter som vittnar
            om. Och det är klart att vi har också någonstans ett ansvar för
            att svenska skattebetalares medel i form av bistånd som distribueras
            i världen går till de ändamål som de är avsedda för.
          </note>
          <note>
            Jag kommer naturligtvis efteråt, fru talman, att tala med Kent
            Härstedt för att höra om han kan ge exempel på military handouts
            som han har kunnat iaktta. I så fall att det är illavarslande
            och för mig mycket överraskande.
          </note>
          <note>
            När jag befann mig i Afghanistan, vilket inte är mer än för cirka
            två månader sedan, kom jag till en liten stad som heter Sarapol
            långt borta i vårt område. Där stod en göteborgsk major och berättade
            att andra länder som var i Sarapol hade stora resurser när det
            gällde att ta sig fram i byarna med hjälp av biståndsmedel och
            annat. Det han hade, fru talman, var fyra stycken pappersdrakar
            som han skulle kunna dela ut till barnen i byn för att på så sätt
            kunna inleda en dialog med människorna. Det kändes inte vare sig
            oroande eller otäckt.
          </note>
          <note>
            Överläggningen var härmed avslutad.
          </note>
          <note>
            13 § Fortsatt svenskt deltagande i Europeiska unionens militära
            insats i Tchad och Centralafrikanska republiken
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 224 URBAN AHLIN (s):
          </note>
          <note>
            Fru talman! Vi har 30 minuter på oss, så jag ska försöka rappa
            på även i det här ärendet.
          </note>
          <note>
            Anledningen till att vi är här i dag är att regeringen till sist
            tog sitt förnuft till fånga och bestämde sig för att förlänga
            den insats som Sverige gör tillsammans med Frankrike och en del
            andra länder i insatsen Eufor i Tchad.
          </note>
          <note>
            Som ni minns fick EU en förfrågan från FN om att skydda flyktingarna
            till dess att man i FN själva var förmögna att skydda flyktingarna
            vid gränsen mellan Sudan och Tchad. Den svenska regeringen beslöt
            sig för att åka ned, och Sveriges riksdag fattade ett beslut.
            Sedan attackerade rebellerna presidenten Deby i Tchad och höll
            på att ta över i NDjamena, huvudstaden där. Det försenade den
            svenska deployeringen till Tchad. När sedan vi ledamöter i utrikes-
            och försvarsutskotten fick klart för oss att Sverige bara skulle
            vara fullt operativt i området i fyrasex veckor uppstod det lite
            tumult och en viss oro bland ledamöterna över om det verkligen
            var rimligt att för så många miljoner vara där så kort tid och
            vad det skulle få för inverkan på skyddet av flyktingarna. Efter
            mycket debacle och många olika utspel från olika moderata ministrar
            tog man till slut sitt förnuft till fånga och bestämde sig för
            att förlänga insatsen. Det är det som det här betänkandet handlar
            om.
          </note>
          <note>
            Vi socialdemokrater har haft ett yrkande här. Det handlar om
            att vi tycker att regeringen är ganska snål mot sig själv när
            man säger att man bara vill ha ett mandat från Sveriges riksdag
            att Sverige ska få vara kvar i Tchad till och med den 30 november
            2008. Det är av det skälet att vi borde ha lärt oss lite grann
            av hur osäker situationen är på marken. Den ena dagen är det någon
            rebellrörelse som attackerar NDjamena, den andra dagen är den
            någon rebellrörelse som attackerar Khartum.
          </note>
          <note>
            I gårdagens TT-meddelande kunde vi läsa att rebeller nu har passerat
            gränsen från Sudan in i Tchad igen. Dessutom skyddar Tchads styrkor
            staden Abeche. Det är den stad som svenska trupper ska ut ifrån
            när de ska åka hem. Vi har påtalat i vårt sammansatta utskott
            att det är en ganska tajt tidsmarginal som regeringen ger för
            att avsluta insatsen. Därför tyckte vi att vi hade ett ganska
            generöst förslag från Socialdemokraternas sida. Vi sade: Varför
            inte låta regeringen ha en mandattid fram till och med den 15
            mars utifall att någonting skulle hända som försenar utdragandet
            av de svenska soldaterna från Tchad? Det är klart att vi är lite
            nyfikna på att höra av Christian Holm här lite senare av vilken
            anledning de borgerliga ledamöterna inte tyckte att regeringen
            skulle ha den friheten.
          </note>
          <note>
            Vi beslöt oss för att inte reservera oss. Vi tycker att det är
            viktigt att det finns stor enighet när Sverige gör militära insatser
            utomlands, och vi tycker att det är bra att den svenska regeringen
            har tagit sitt förnuft till fånga och förlänger insatsen.
          </note>
          <note>
            Dock vill jag påtala att i det tidigare ärendet hörde vi flera
            borgerliga ledamöter prata om FN:s resolution 1325 och vikten
            av att kvinnligt deltagande uppmärksammas i fredsfrämjande operationer.
            Det kan vara värt att notera att i den här propositionen som regeringen
            lagt fram till riksdagen står det ingenting om 1325. Det gjorde
            det inte heller i den första propositionen om Tchadinsatsen som
            nämndes. Det är bara en läpparnas bekännelse som vi hör från borgerliga
            ledamöter från den här talarstolen. När det handlar om handling
            och när regeringen lämnar fram propositioner till Sveriges riksdag
            nämns dessa saker inte.
          </note>
          <note>
            Fru talman! Jag yrkar bifall till utskottets förslag till beslut
            i betänkandet.
          </note>
          <note>
            I detta anförande instämde Kent Härstedt och Åsa Lindestam (båda
            s).
          </note>
          <note type="speaker">
            Anf. 225 CHRISTIAN HOLM (m):
          </note>
          <note>
            Fru talman! Jag ska också fatta försöka hålla mig något kortfattad.
          </note>
          <note>
            Vi diskuterar här en viktig fråga i dag, förlängningen av det
            svenska deltagandet i EU:s militära insats i Tchad och Centralafrikanska
            republiken. För svensk del handlar det om att riksdagen ger ett
            bemyndigande till regeringen att fortsatt låta en styrka om högst
            390 personer delta i den fortsatta insatsen.
          </note>
          <note>
            Vi diskuterade Tchad här i kammaren också i höstas. Glädjande
            nog var det då en helt enig riksdag som tog ställning för insatsen
            och ansåg den vara så viktig att den borde genomföras. Nu har
            vi kommit till en punkt som handlar om att förlänga insatsen en
            förlängning som föreslås gälla längst till och med den 30 november
            2008.
          </note>
          <note>
            Jag tycker, fru talman, att den enighet som fanns och finns i
            riksdagen är bra av många skäl. Framför allt ger den en tydlig
            signal och ett tydligt stöd från riksdagen till de svenska tjejer
            och killar som deltar i de internationella fredsbevarande insatserna
            och som jag tycker är värda all uppskattning och tacksamhet från
            oss här i Sveriges riksdag.
          </note>
          <note>
            Diskussionen har även inför det här beslutet förts i en mycket
            positiv anda. Det har varit bra diskussioner, och det är viktigt
            eftersom det är en viktig fråga. Det handlar om att skydda flyktingar
            i området. Efter en mångårig konflikt lever många av flyktingarna
            i en riskfylld miljö och en humanitärt mycket svår situation.
          </note>
          <note>
            Fru talman! Den diskussion som har varit inför förlängningen
            har handlat om huruvida regeringen ska få ett bemyndigande från
            riksdagen att förlänga insatsen till och med den 30 november 2008
            eller till och med den 15 mars 2009, som Socialdemokraterna har
            föreslagit som en ytterligare förlängning efter den 30 november.
            Men det finns i dag inte någon sådan förfrågan från regeringen
            och inte heller från EU. Därför föreslår vi en förlängning till
            som längst den 30 november 2008.
          </note>
          <note>
            Skulle det senare bli aktuellt med ytterligare förlängning tycker
            vi att det är viktigt att riksdagen är delaktig också i den processen,
            eftersom det är så viktiga frågor som landets parlament bör vara
            med och diskutera. Jag vill därför yrka bifall till utskottets
            förslag.
          </note>
          <note>
            I detta anförande instämde Mats Sander (m).
          </note>
          <note type="speaker">
            Anf. 226 URBAN AHLIN (s) replik:
          </note>
          <note>
            Fru talman! Jag har två frågor till Christian Holm. Vad är anledningen
            till att regeringen i två propositioner nu till Sveriges riksdag
            om en insats i Tchad inte vid något tillfälle har nämnt 1325 FN-resolutionen
            om kvinnligt deltagande i fredsfrämjande operationer när ni i
            talarstolen talar er varma för detta hela tiden. Vad är skälet
            till att regeringen i två propositioner inte har nämnt detta?
          </note>
          <note>
            Den andra frågan gäller den 15 mars. Följer du inte nyhetsrapporteringen
            från Tchad? Det är en problematisk situation med rebellrörelser
            som rör sig hela tiden över gränserna. Det är svårdefinierade
            rebellrörelser och banditgrupper som mycket lätt kan orsaka stora
            problem för våra trupper där. Av vilken anledning måste vi sätta
            en snäv tidsram för när dessa trupper ska lämna landet? Vad är
            skälet till att det inte går att säga att Sveriges riksdag ger
            regeringen ett mandat ni har tiden fram till den 15 mars på er?
            Man säger att EU inte har krävt det, och inte FN eller någon annan.
            Vi vet att den irländske befälhavaren gärna vill att Sverige ska
            stanna där för att göra en insats. Vi är medvetna om att de ekonomiska
            resurserna till sist tar slut och att det är lämpligt att Sverige
            avslutar. Men varför inte bara helt enkelt ge regeringen ett mandat?
            Litar inte Christian Holm på den borgerliga regeringen?
          </note>
          <note type="speaker">
            Anf. 227 CHRISTIAN HOLM (m) replik:
          </note>
          <note>
            Fru talman! Urban Ahlin undrar varför vi inte nämner 1325. Det
            är en viktig FN-artikel som ligger till grund för Försvarsmaktens
            hela arbete. Jag tycker att det är mycket viktigare än att man
            i alla skrifter skriver in det. Det handlar ju också om vad handlingen
            och verkligheten blir. Det är klart att det är viktigt hur man
            formulerar sig i texter. Men det viktigaste är vad som sker i
            verkligheten. Där bejakas kvinnors och barns rättigheter i konfliktsituationer
            väldigt väl. Alla soldater som ingår i internationella styrkor
            får också en utbildning i folkrätt innan de åker ut.
          </note>
          <note>
            När det gäller bemyndigandet skulle jag nästan vilja vända tillbaka
            frågan till Urban. Vad är problemet med att vi ger ett bemyndigande
            till den 30 november 2008? Om det skulle behövas en ytterligare
            förlängning vad är då problemet med att vi i riksdagen aktivt
            deltar i den diskussionen ytterligare en gång? Jag tycker inte
            att det är problematiskt. Jag tycker att det är viktigt att vi
            har det engagemanget härifrån, både från utskottet och kammaren.
          </note>
          <note type="speaker">
            Anf. 228 URBAN AHLIN (s) replik:
          </note>
          <note>
            Fru talman! Vi socialdemokrater ser inget problem med det. Vi
            såg bara en praktisk lösning. Vi vet hur situationen på marken
            ser ut i Tchad. Att då gå tillbaka till riksdagen med en ny proposition
            för att förlänga insatsen någon månad synes ganska så byråkratiskt.
            Vi tyckte att det fanns en lämplighet och en rationalitet i att
            Sveriges riksdag redan i dag säger att vi inte behöver ha så snåla
            tidsramar. Om det tar längre tid på grund av regn, av rebellrörelser
            eller någonting annat som vi nu dagligen ser rapporteras därifrån
            skulle vi inte tycka att det var konstigt att regeringen hade
            det mandatet. Men jag uppfattar det som att Christian Holm hellre
            vill att regeringen ska ha snäva tidsramar.
          </note>
          <note>
            När det gäller 1325 handlar det naturligtvis om vad man gör i
            praktiken, men också om vilka signaler man ger som regering. Jag
            tycker att det här är signifikativt för den här regeringen. Ledamöter
            står här i talarstolen och talar om 1325 och kvinnligt deltagande.
            Men när vi ser propositionen, den skriftliga texten som går ut
            och som styr hur myndigheter och andra ska följa frågan, negligeras
            detta av den svenska regeringen. Det är sorgligt att se att det
            är på det sättet.
          </note>
          <note>
            Jag vill ändå tacka Christian Holm för en bra diskussion. Vi
            är eniga om betänkandet. Vi ställer alla upp på de soldater som
            finns i Tchad och deras insatser. De är viktiga. De flyktingar
            som finns i flyktinglägren lever under fruktansvärda förhållanden.
            Det är viktigt att vi visar en enighet från Sveriges riksdag,
            precis som vi gör i detta ärende.
          </note>
          <note type="speaker">
            Anf. 229 CHRISTIAN HOLM (m) replik:
          </note>
          <note>
            Fru talman! Jag får passa på att tacka Urban Ahlin för debatten
            och för den oerhörda generositet mot den borgerliga regeringen
            som han visar och önskar genomföra.
          </note>
          <note>
            Vi vidhåller som sagt att 30 november är det datum som gäller.
            Tanken är att styrkorna ska ha lämnat Tchad redan den 31 oktober
            med påbörjan redan i sommar till viss del.
          </note>
          <note>
            Jag tycker återigen att det är viktigt att på samma sätt som
            Urban Ahlin sade i sitt anförande under hösten poängtera vikten
            av att riksdagen är med och diskuterar alla de här besluten. Det
            gör vi förvisso nu, men jag vill också att riksdagen är med i
            debatten om det skulle bli en eventuell förlängning.
          </note>
          <note>
            Vad gäller 1325 och kvinnors rättigheter tror jag inte att någon
            har undgått detta vare sig när försvarsministern har pratat, när
            vår biståndsminister har talat eller när vi här i riksdagen har
            talat. Det gäller inte bara på plats i kammaren utan på alla olika
            områden vi befinner oss poängterar vi de här delarna. Man kan
            också se i den politik som förs att 1325 och det som innefattas
            där faktiskt finns med i den verkliga politiken. Det tycker jag
            känns bra.
          </note>
          <note type="speaker">
            Anf. 230 STAFFAN DANIELSSON (c):
          </note>
          <note>
            Fru talman! Tchad och Sudan drabbas av svåra konflikter sedan
            länge. Äntligen sker en fredsinsats i Tchad med FN-mandat utförd
            av EU:s styrka Eufor. Det är glädjande att man har kommit dit.
            Det är tråkigt att de styrkor som borde behövas i Sudan ännu inte
            är där.
          </note>
          <note>
            Sverige deltar med ett förstärkt skyttekompani sedan vårvintern
            2008 i Tchad vad det inte svensk vinter, men i Sverige. Eufors
            befälhavare har tillfrågat Sverige om en förlängning av insatser.
            Det är bra att Sverige nu tillmötesgår detta genom det beslut
            vi ska fatta i morgon.
          </note>
          <note>
            Socialdemokraterna var i höstas lite tveksamma till om riskerna
            i uppdraget i Tchad var för stora och om den franska historien
            i Tchad skulle kunna vara en försvårande faktor för det svenska
            deltagande och för Eufors deltagande. Det har ändå funkat hyggligt,
            och det är bra att vi nu är helt överens om att de svenska soldaterna
            gör viktiga insatser för säkerheten i området, för lokalbefolkningen
            och för de många flyktingarna.
          </note>
          <note>
            Socialdemokraterna brukar vara noga med hur långt mandat riksdagen
            ska ge regeringen för insatserna. Nu vill man helst utsträcka
            mandatet inte bara till den 30 november, som regeringen föreslår,
            utan till mars 2009.
          </note>
          <note>
            Jag välkomnar i och för sig den tilltro till regeringen som jag
            givetvis också känner. Men vi i alliansen tycker som sagt ändå
            att det mandat som regeringen själv har begärt till den 30 november
            är fullt tillräckligt.
          </note>
          <note>
            Jag välkomnar att ett enigt utskott i morgon kan fatta beslut
            om detta även om Socialdemokraterna i ett särskilt yttrande förordar
            att tidsgränsen borde ha varit till den 15 mars. Men jag vill
            ge er kredit för storheten i att ni trots allt stöder regeringens
            förslag.
          </note>
          <note type="speaker">
            Anf. 231 URBAN AHLIN (s) replik:
          </note>
          <note>
            Fru talman! Jag lovar att inte förlänga debatten. Men Staffan
            Danielsson sade att vi hade uttryckt tveksamhet i höstas inför
            insatsen. Det är för mig något alldeles nytt. Vi skrev en motion
            om det, och vi skrev att vi var glada över att regeringen åker
            i väg till Tchad. Vi tyckte att det var trevligt. Vad vi uttryckte
            en tveksamhet för var just att det var Frankrike som var lead
            nation . Det fanns diskussioner i franska medier om att Sverige
            skulle vara lead nation . Vi undrade hur arbetet med själva deployeringen
            gick till, hur det bestämdes och så vidare. Vi uttryckte ingen
            som helst tveksamhet till att insatsen var nödvändig och att det
            var bra att Sverige deltog där.
          </note>
          <note>
            Däremot är Frankrike en gammal kolonialmakt i Tchad, och vi har
            påpekat att det är oerhört viktigt att Euforstyrkan visar neutralitet
            på plats så att vi inte drar en ökad risk till våra svenska trupper.
            Det var vad vi poängterade. Det fanns absolut ingen tveksamhet
            från socialdemokratisk sida när det gäller själva insatsen som
            sådan.
          </note>
          <note type="speaker">
            Anf. 232 STAFFAN DANIELSSON (c) replik:
          </note>
          <note>
            Fru talman! Vi är säkert överens här, men det jag tänkte på var
            den diskussion vi förde i utskottet om riskerna för de svenska
            soldaterna med det upplägg det hela handlade om. Men vi landade
            i att skicka soldater, och det är jag glad för.
          </note>
          <note type="speaker">
            Anf. 233 URBAN AHLIN (s) replik:
          </note>
          <note>
            Fru talman! Det är klart att vi i utskottet alltid ställer en
            fråga om vilka risker det finns för de svenska soldaterna. Det
            vore fel av oss riksdagsledamöter att inte poängtera vilka orosmoln
            vi ser och begära svar från Försvarsmakten. Men de svar vi fick
            från Försvarsmakten var tillfyllest för oss.
          </note>
          <note type="speaker">
            Anf. 234 GUNILLA WAHLÉN (v):
          </note>
          <note>
            Fru talman! Vänsterpartiet var pådrivande i att det skulle bli
            en förlängning av Tchadinsatsen. Vi diskuterade att de civila
            skulle skyddas och att det skulle vara kvalitet enligt 1325 när
            det gäller Frankrike och dess neutralitet. Nu när förslaget kommer
            stöder Vänsterpartiet att det ska bli en förlängning, och den
            förlängningen ska vara till den 30 november 2008.
          </note>
          <note type="speaker">
            Anf. 235 ÅSA LINDESTAM (s):
          </note>
          <note>
            Fru talman! Jag instämmer i det som Urban Ahlin har sagt, men
            jag vill poängtera att om en förstärkning till någon del ska användas,
            alltså inte de 200 soldater som vi har där nere utan att insatsen
            utökas till att omfatta 390, vill riksdagen bli informerad, helst
            på förhand. Det har vi sagt i utskottet. Är inte det möjligt annat
            än i efterhand vill vi i så fall ha en skriftlig redogörelse för
            hur det har gått till. Det känns viktigt för oss, jag vill poängtera
            det.
          </note>
          <note>
            I detta anförande instämde Urban Ahlin, Kent Härstedt, Inger
            Jarl Beck, Peter Jonsson och Eva Sonidsson (alla s).
          </note>
          <note type="speaker">
            Anf. 236 PETER RÅDBERG (mp):
          </note>
          <note>
            Fru talman! Jag yrkar bifall till förslaget.
          </note>
          <note>
            Överläggningen var härmed avslutad.
          </note>
          <note>
            14 § Bordläggning och beslut om förlängd motionstid
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motionstiden för dessa
            propositioner skulle förlängas till fredagen den 19 september
            .
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 juni
          </note>
          <note>
            Anne Ludvigsson
          </note>
          <note>
            Anne Ludvigsson
          </note>
          <note>
            Cecilia Magnusson
          </note>
          <note>
            Katarina Brännström
          </note>
          <note>
            Désirée Liljevall
          </note>
          <note>
            Thomas Bodström
          </note>
          <note>
            Tomas Tobé
          </note>
          <note>
            Berit Högman
          </note>
          <note>
            Sinikka Bohlin
          </note>
          <note>
            Helena Bouveng
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 24 juni.
          </note>
          <note>
            16 § Kammaren åtskildes kl. 22.51.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
