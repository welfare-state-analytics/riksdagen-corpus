<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--91</head>
          <docDate when="2008-04-08 00:00:00">2008-04-08 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:91
          </note>
          <note>
            Tisdagen den 8 april
          </note>
          <note>
            Kl. 13:30 - 22:42
          </note>
          <note>
            1 § Justering av protokoll
          </note>
          <note>
            Justerades protokollet för den 2 april.
          </note>
          <note>
            2 § Anmälan om kompletteringsval till Nordiska rådets svenska
            delegation
          </note>
          <note>
            Förste vice talmannen meddelade att Socialdemokraternas riksdagsgrupp
            på grund av uppkommen vakans anmält Peter Jonsson som suppleant
            i Nordiska rådets svenska delegation.
          </note>
          <note>
            Förste vice talmannen förklarade vald till
          </note>
          <note>
            suppleant i Nordiska rådets svenska delegation
          </note>
          <note>
            3 § Meddelande om val av ny riksrevisor
          </note>
          <note>
            Förste vice talmannen meddelade att val av ny riksrevisor skulle
            äga rum onsdagen den 9 april .
          </note>
          <note>
            4 § Svar på interpellation 2007/08:429 om underlag vid utnämning
            av ny generaldirektör till Affärsverket svenska kraftnät
          </note>
          <note type="speaker">
            Anf. 1 Näringsminister MAUD OLOFSSON (c):
          </note>
          <note>
            Herr talman! Eva-Lena Jansson har frågat statsministern vilket
            underlag om rekryteringsprocessen statsministern hade vid regeringssammanträdet
            då beslut togs om att utse en ny generaldirektör för Affärsverket
            svenska kraftnät. Interpellationen har överlämnats till mig.
          </note>
          <note>
            Under de tidigare socialdemokratiska regeringarna tillsattes
            myndighetschefer utan att allmänheten hade någon som helst insyn
            i processen. Detta vill den nuvarande regeringen ändra på. Vi
            har därför sagt att ett annonseringsförfarande ska bli mer regel
            än undantag då rekryteringsbehov föreligger. Vi har också bestämt
            att oavsett hur rekryteringen går till ska den baseras på en kravprofil.
          </note>
          <note>
            Sådana profiler saknades helt eller delvis under Socialdemokraternas
            maktinnehav. Öppenheten kring tillsättningarna är nu större än
            tidigare. I den förnyade processen prövas även väl kvalificerade
            personer mot kravprofilen.
          </note>
          <note>
            Det återstår en del arbete innan förnyelsen av utnämningspolitiken
            fullt ut är genomförd. Regeringen kommer att steg för steg utveckla
            och ytterligare professionalisera processen. Bland annat behöver
            frågan om sekretess utredas och klargöras.
          </note>
          <note>
            När det redan i mars 2007 stod klart att en ny generaldirektör
            för Affärsverket svenska kraftnät skulle rekryteras tog vi naturligtvis
            fram en kravprofil. Mot bakgrund av att regeringen eftersträvar
            rörlighet för sina generaldirektörer och chefer gjordes med utgångspunkt
            från kravprofilen en inventering av lämpliga kandidater såväl
            inom nuvarande generaldirektörskrets som bland andra chefskandidater.
            Vi konstaterade då att det fanns lämpliga kandidater att tillgå.
            Med hänsyn till detta kom vi fram till att annonsering kunde underlåtas
            i just detta ärende. Det bör dock anmärkas att vi i två parallella
            rekryteringsärenden, Statens energimyndighet och Elsäkerhetsverket,
            beslutade att annonsera ut befattningarna.
          </note>
          <note>
            Under den relativt långa processen var ett flertal kandidater
            aktuella. I höstas kvarstod några lämpliga kandidater. Vi beslutade
            att ta hjälp av en extern konsult för kontakt med några av dem.
            Konsulten fick sedan i uppdrag att göra en bedömning och en djupintervju
            med två kandidater. I konsultens muntliga avrapportering fick
            departementet veta att en person inte längre var intresserad.
            Dock gjordes bedömningen att Mikael Odenbergs kvalifikationer
            totalt gjorde honom till en väl lämpad kandidat, kopplat till
            kravprofilen.
          </note>
          <note>
            Regeringens val av Mikael Odenberg har skapat goda förutsättningar
            för att Affärsverket svenska kraftnäts verksamhet ska utvecklas
            i enlighet med de intentioner som kravprofilen anger.
          </note>
          <note type="speaker">
            Anf. 2 EVA-LENA JANSSON (s):
          </note>
          <note>
            Herr talman! Min interpellation ställdes till statsminister Fredrik
            Reinfeldt. När det gäller anledningen till att jag frågat vilket
            underlag om rekryteringsprocessen statsministern hade vid det
            regeringssammanträde då beslut togs om att utse en ny generaldirektör
            för Affärsverket svenska kraftnät handlar det inte om huruvida
            Mikael Odenberg är kompetent eller inte kompetent för uppdraget.
            Därom har inte jag någon åsikt.
          </note>
          <note>
            Det handlar mer om att statsministern i en tv-intervju med K.G.
            Bergström den 12 februari hävdade att det är ändå en stor skillnad
            när det har skett med en extern konsult i konkurrens med andra
            och där det inte är vi som har uttalat att han är mest lämpad
            för tjänsten.
          </note>
          <note>
            Herr talman! Man ska då ha i minnet att näringsminister Maud
            Olofsson när hon presenterade Mikael Odenberg som ny generaldirektör
            berättade att rekryteringsprocessen påbörjades i mars 2007 vilka
            som skulle kunna vara lämpliga för uppdraget och sade att generaldirektören
            till Affärsverket svenska kraftnät headhuntade vi. Eftersom Maud
            Olofsson representerar regeringen utgår jag från att vi är detsamma
            som regeringen.
          </note>
          <note>
            Då faller det sig så, herr talman, att det verkar finnas två
            underlag å ena sidan ett som statsministern har hävdat, att det
            fanns en extern konsult som lade in det här och att regeringen
            inte hade varit inblandad, och å andra sidan det som Maud Olofsson
            nämnt. Jag har inte fått något svar på min fråga om det.
          </note>
          <note>
            Herr talman! Den här regeringen gick till val på att ifrågasätta
            den socialdemokratiska tillsättningspolitiken. Man hävdade med
            emfas att tillsättningar skulle ske på ett helt annat sätt än
            som det tidigare hade gått till. Dessutom ifrågasatte man flera
            generaldirektörer som man ansåg var politiskt tillsatta.
          </note>
          <note>
            En som nämndes i valrörelsen 2006 var Bo Bylund, som så sent
            som förra veckan sparkades från sin plats som generaldirektör
            på Arbetsförmedlingen. Vad som var skälet vet vi inte riktigt
            utöver att man var missnöjd med honom före valet. Efter valet
            har den nuvarande borgerliga regeringen inte uttryckt några starka
            synpunkter.
          </note>
          <note>
            Herr talman! Återigen undrar man vilken utnämningspolitik regeringen
            har. Jag ska ta ett exempel på något som jag har funderat på om
            det är en del av regeringens nya utnämningspolitik.
          </note>
          <note>
            Senast den 26 oktober skulle en ansökan beträffande tjänsten
            som generaldirektör och chef för Banverket ha lämnats in av intresserade.
          </note>
          <note>
            Så sent som den 7 januari, två och en halv månad efter sista
            ansökningsdag, anländer en ansökan till Näringsdepartementet från
            en person som anmäler intresse för en utannonserad tjänst som
            gd för Banverket. Den 7 januari är en måndag. Torsdagen den 10
            januari samma vecka och tre dagar efter det att ansökan anlänt
            till Näringsdepartementet utser regeringen samma person till generaldirektör
            för Banverket.
          </note>
          <note>
            Detta är alltså, herr talman, en del av den nya utnämningspolitiken.
            Jag tycker att det är viktigt att få reda på vilket underlag statsministern
            hade vid utnämningen av en ny generaldirektör för Affärsverket
            svenska kraftnät. Som jag uppfattar näringsministern har statsministern
            inte fått samma underlag som det som näringsministern har haft.
          </note>
          <note>
            Är det ett nytt sätt att utnämna personer att på fyra dagar blixtsnabbt
            tillsätta personer? Är det en ny del? Jag vet inte. Man har ju
            pratat om en lång och kvalitetssäker process. Jag har inte sett
            om det är så och skulle gärna, herr talman, vilja ha ett svar
            om det.
          </note>
          <note type="speaker">
            Anf. 3 BÖRJE VESTLUND (s):
          </note>
          <note>
            Herr talman! Statsrådet och jag fanns ju också förra mandatperioden
            i denna kammare. Jag tror att vi båda kan erinra oss de debatter
            som handlade om just utnämningspolitiken och den kritik som den
            dåvarande socialdemokratiska regeringen vid flera tillfällen fick
            motta.
          </note>
          <note>
            Jag måste, herr talman, erkänna att jag var ganska säker på att
            man till punkt och pricka skulle genomföra det här. Det var trots
            allt inget stort regelverk som behövde ändras. Det var ingen lagstiftning
            som behövde avvaktas, och det var inga krångligheter i sig. Snarare
            handlade det om hur man styr upp rutiner på departementet och
            hur man förändrar de här sakerna och om att verkligen skrida till
            verket.
          </note>
          <note>
            Okej första tiden utsåg man i departementet ett antal kamrater
            till er i alliansens partier. Det må vara att det var ett problem
            som man som man så att säga kunde komma över. Men det har ju inte
            blivit som man sagt. Det har vi sett i fall efter fall.
          </note>
          <note>
            Ibland har man utannonserat. Ibland har man inte utannonserat.
            Och när man har utannonserat har man ibland inte fått in det underlag
            som man själv ansett sig behöva, så man har fått komplettera genom
            att göra andra rekryteringar. I sak är det inget fel med det.
            Men det skulle ju inte gå till på det sättet det framkom när man
            förra mandatperioden lyssnade på debatten. Dessutom säger man
            ju att man har förändrat politiken den här mandatperioden.
          </note>
          <note>
            Jag kan bara säga att jag tror att Mikael Odenberg säkert är
            kompetent att sköta det här jobbet. Det visar återigen på att
            det blev väldigt höga toner när den dåvarande oppositionen, det
            nuvarande regeringsunderlaget, hanterade denna fråga, i en debatt
            där vi borde ha kunnat hitta en lösning som var rimlig.
          </note>
          <note>
            Men det visar väl också att det inte var så enkelt som att säga:
            Alla tjänster ska utannonseras, allt detta ska ändras, och det
            ska ändras snabbt. I dag ser vi att det man gör är att i flera
            fall utnämna partikamrater i första hand.
          </note>
          <note>
            Det finns anledning att ifrågasätta den utnämningspolitik som
            den nuvarande regeringen för. Är det verkligen så att utnämningarna
            görs på objektiva grunder, eller gör man så här därför att personen
            i fråga har en viss partibok? Det börjar bli ett antal fall nu,
            herr talman, som jag tycker är väldigt besvärande för regeringen.
          </note>
          <note type="speaker">
            Anf. 4 Näringsminister MAUD OLOFSSON (c):
          </note>
          <note>
            Herr talman! Först och främst måste jag säga att jag är otroligt
            glad över den här interpellationen. Jag tolkar ändå interpellationen
            och intresset från Socialdemokraternas sida som att ni nu är beredda
            att ompröva er utnämningspolitik. Har det här lett till det har
            det varit jätteviktigt.
          </note>
          <note>
            Jag vill påminna om att den förra socialdemokratiska regeringen
            utsåg ungefär 300 myndighetschefer utan annonsering, utan öppenhet.
            I några fall fanns det kravprofiler.
          </note>
          <note>
            Allt det vi gör är hundra procent bättre än det ni någonsin gjorde.
            Det är därför jag tycker att det är så intressant och så glädjande
            att ni nu är så kritiska till att den här rekryteringsprocessen
            inte är exakt som ni tycker att den skulle vara. I så fall är
            det fantastiskt bra, för då har vi en bred enighet i riksdagen
            om att chefer i statlig förvaltning ska tillsättas med kravprofiler
            och att annonsering är viktigast. Det finns undantag att göra
            från det, men annonsering ska vara mer regel än undantag. Vi ska
            kunna ha en transparens och en öppenhet där vi kan se om generaldirektörer
            och andra chefer har fått sina jobb efter en kravprofil och efter
            den test som man har gjort mot kravprofilen. Jag måste säga att
            kan vi få bred enighet och få Socialdemokraterna att gå med på
            det är det någonting fantastiskt bra.
          </note>
          <note>
            Vi kritiserade den gamla utnämningspolitiken därför att den var
            just sluten, därför att den var så tydligt kopplad till och med
            till statsministern i ert fall. Vi kunde aldrig som opposition
            någonsin granska vare sig kravprofiler, hur man hade testat eller
            hur man hade fått in de här personerna.
          </note>
          <note>
            Det vi gör är ju att vi har tydliga kravprofiler. Annonsering
            är mer regel än undantag. Vi kan se i statistiken att majoriteten
            av de myndighetschefer som vi har tillsatt har tillsatts efter
            utannonsering. Allt det vi gör är hundra procent bättre än tidigare.
          </note>
          <note>
            När det gäller Mikael Odenberg var naturligtvis det viktigaste
            underlaget som statsministern fick att Mikael Odenbergs kvalifikationer
            stämde överens med kravprofilen. Och det som är viktigt att se
            när det gäller just den här delen är att det ställs vissa krav
            på den här myndighetschefen. Det är det som är det viktigaste
            i slutändan: Får vi rätt person på rätt plats?
          </note>
          <note>
            Det här är en samhällsviktig verksamhet. Man ska kunna ekonomi
            och samhällsplanering. Man ska ha dokumenterat goda ledaregenskaper,
            god kommunikativ förmåga, tidigare erfarenhet att som chef leda
            och utveckla organisationer, överblick och organisationsförmåga,
            brett samarbete med andra myndigheter och god förmåga att samverka
            med aktörer av olika karaktär. Man ska kunna samarbeta såväl inom
            Norden som inom EU och ha kunskaper i engelska språket. Förståelse
            av de nordiska språken och förhandlingsvana är en fördel. God
            social kompetens och utvecklad samarbetsförmåga krävs också samt
            att personen ska ha förmåga att arbeta strategiskt i kompetensförsörjningsfrågor.
          </note>
          <note>
            Alla de delarna finns i den här kravprofilen och stämmer väl
            överens med Mikael Odenbergs kunskaper och förmågor. Det är det
            underlag som statsministern och övriga regeringen hade när Mikael
            Odenberg tillsattes. Jag har kunnat konstatera att ingen, jag
            säger ingen, vad jag har hört så här långt i alla fall, har kritiserat
            just detta. Jag har med andra ord hjälpt regeringen att fatta
            rätt beslut om rätt person på rätt plats till Svenska kraftnät.
            Det är det de svenska medborgarna ska vara glada och nöjda med.
          </note>
          <note type="speaker">
            Anf. 5 EVA-LENA JANSSON (s):
          </note>
          <note>
            Herr talman! Näringsminister Maud Olofsson har under många års
            tid innan hon blev minister uttryckt stark kritik mot det sätt
            på vilket den socialdemokratiska regeringen har utnämnt personer
            till generaldirektörer, styrelseordförande och så vidare. Nu genomför
            Maud Olofsson exakt samma politik. Det är därför jag ställer den
            här interpellationen.
          </note>
          <note>
            Skillnaden mellan den här regeringen och den förra regeringen
            är att den förra regeringen inte hade uttalat som ett vallöfte
            att man skulle bete sig på ett visst sätt. Den här regeringen
            säger: Vi utannonserar tjänster, sedan bryr vi oss inte om dem
            som söker tjänsten, för vi har redan bestämt oss för vem vi ska
            ha.
          </note>
          <note>
            Anledningen till min fråga är ju att Maud Olofsson säger: Generaldirektören
            till Affärsverket svenska kraftnät headhuntade vi. Vi är alltså
            den svenska regeringen. Det fanns en person som den externa konsulten
            skulle bedöma. Det var Mikael Odenberg, förre försvarsministern
            och partikamrat sedan många år med statsminister Fredrik Reinfeldt.
          </note>
          <note>
            Det var därför, herr talman, jag ställde frågan till statsministern.
            Men statsministern har valt att lämna frågan till Maud Olofsson.
            Jag tror att jag förstår varför.
          </note>
          <note>
            När man läser och faktiskt hör intervjun som K.G. Bergström på
            SVT gör med statsministern kan man notera att statsministern säger:
            Det är stor skillnad. Det har skett med en extern konsult i konkurrens
            med andra. Det är inte vi som har uttalat att han är mest lämpad
            för tjänsten.
          </note>
          <note>
            Det säger statsministern. Och Maud Olofsson säger: Vi har headhuntat
            honom.
          </note>
          <note>
            Att säga en extern konsult i konkurrens med andra vilken konkurrens
            med andra? Det fanns ju bara ett alternativ för konsulten att
            ta ställning till.
          </note>
          <note>
            Och, som sagt var, förra veckan valde man att sparka en person
            som tillsatts av den förra regeringen. Det var i princip ett vallöfte
            som både statsminister Fredrik Reinfeldt och utbildningsminister
            Jan Björklund gav. Min fråga blir då: Tycker Maud Olofsson att
            hon har lyckats genomföra det hon lovade före valet?
          </note>
          <note>
            Det ni nu har gjort är, som jag påtalade tidigare vid ett annat
            exempel, att ni har utannonserat tjänsten som generaldirektör
            för Banverket. Ni har tillsatt en person. Ni tillsatte den personen
            tre dagar efter att ansökan kom in till Regeringskansliet. Är
            det en tillförlitlig process?
          </note>
          <note>
            Jag ifrågasätter fortfarande inte generaldirektören utan utgår
            från att hon hade lämpliga kvalifikationer. Men min fråga är fortfarande:
            Vad är det för skillnad i processen som Maud Olofsson har hänvisat
            till gång på gång?
          </note>
          <note>
            Man har nyligen utsett en ny ordförande för AP-fonderna som tidigare
            var riksdagskandidat för Centerpartiet. Jag har inte lyft fram
            den frågan här, men man har i alla fall förespeglat svenska folket
            att det finns en utnämningspolitik som inte har med partibok att
            göra. Jag har försökt säga att det här är så mycket mer komplicerat
            än att man kan diskvalificera personer för att de har en partibok.
            Maud Olofsson har hävdat att det är på ett annat sätt. Då är det
            faktiskt upp till bevis från regeringens sida, herr talman, inte
            för mig.
          </note>
          <note>
            Jag vill fortfarande ställa frågan: Hade statsministern och Maud
            Olofsson samma underlag vid regeringssammanträdet när man utsåg
            Mikael Odenberg till ny generaldirektör för Svenska kraftnät?
          </note>
          <note type="speaker">
            Anf. 6 BÖRJE VESTLUND (s):
          </note>
          <note>
            Herr talman! Det finns säkert anledning att ompröva många ståndpunkter
            inom den socialdemokratiska politiken. Det utgår jag från att
            varje parti gör kontinuerligt, även Maud Olofssons parti. Men
            det handlar inte om det i just den här frågan. Det handlar om
            att det man sade före valet genomför man efter valet. Man har
            åtminstone samma ståndpunkt då, om man olyckligtvis skulle hamna
            i opposition, som vi har haft. Det är det som är det intressanta.
          </note>
          <note>
            Ni har sagt: Vi ska ha en viss ordning. Vi ska utannonsera. Vi
            ska sätta upp kravprofiler. Och ingenting annat än kompetens ska
            få vara ledande när vi tillsätter de olika tjänsterna.
          </note>
          <note>
            Det var vad ni sade före valet. Vad ni gör efter valet är två
            saker som man direkt kan peka på:
          </note>
          <note>
            Som socialdemokrat kan jag bara säga att det är fullt naturligt
            att man gör så, men det var inte så ni sade att det skulle gå
            till före valet. I valrörelsen och i opposition förde ni en oerhört
            högljudd debatt. Nu försöker ni att hyckla. Det som gör mig som
            socialdemokrat så upprörd är att vi har en regering som säger
            en sak före valet och handlar på ett annat sätt efter valet.
          </note>
          <note>
            Detta är inget annat än hyckleri, herr talman.
          </note>
          <note type="speaker">
            Anf. 7 BOSSE RINGHOLM (s):
          </note>
          <note>
            Herr talman! Många väljare har uppfattningen att partierna lovar
            en sak och gör något annat. Många gånger under 1990-talet och
            i början av 2000-talet var det olika statsvetare som undersökte
            om det där påståendet från många bland allmänheten stämde. Man
            kom till den för allmänheten kanske något överraskande slutsatsen
            att det som väljarna tyckte inte var sant. Det visade sig att
            de vallöften som de socialdemokratiska regeringarna hade ställt
            ut 1994, 1998 och 2002 hade genomförts i mycket stor utsträckning.
            Men jag tror att statsvetarna åren framöver nog kommer att kunna
            bekräfta att den utvecklingen inte höll i sig. När vi fick en
            ny regering 2006 fick vi en regering som bekräftar det som allmänheten
            trodde, nämligen att regeringen säger en sak och gör något helt
            annat.
          </note>
          <note>
            I den här debatten är det alldeles uppenbart att Maud Olofsson
            är jätteglad för att vi tar upp den här frågan till diskussion.
            Men Maud Olofsson förstår inte vad det handlar om. Och det är
            inte mycket att glädjas åt, Maud Olofsson, om man inte förstår
            vad det handlar om.
          </note>
          <note>
            Om man säger en sak före valet och gör något helt annat efter
            valet kan man inte säga: Men vi har ändå utannonserat ett antal
            tjänster. Det var inte det som Maud Olofsson sade före valet.
            Hon sade att alla tjänster skulle utannonseras. Det gör inte Maud
            Olofsson. Det är sådant som kallas för vallöftesbrott, Maud Olofsson.
            Det kommer att resultera i en svart plump i de där statsvetarundersökningarna
            åren framöver regeringen som lovade men som inte höll vad den
            lovade.
          </note>
          <note>
            Nu säger Maud Olofsson: Ja, men vi ger ju allmänheten insyn i
            processen. Vad är det för insyn, Maud Olofsson, som regeringen
            ger i den här processen?
          </note>
          <note>
            Man har nu annonserat ut ett fåtal tjänster, långt ifrån alla
            tjänster. Det hördes alldeles nyss när Maud Olofsson läste upp
            karakteristiken av vad för typ av person man söker att det är
            en allmän beskrivning som kan användas för alla typer av chefstjänster:
            gott omdöme, förmåga att kommunicera och så vidare. Det var väl
            inte något speciellt i den beskrivningen. Det finns i strängt
            taget varenda annons.
          </note>
          <note>
            Men det är inte det vi diskuterar. Vi diskuterar något helt annat,
            nämligen att Maud Olofsson har lovat att allmänheten ska få en
            insyn i processen. Det har inte allmänheten fått. Det hjälper
            ju inte att några får chansen att söka ett jobb om regeringen
            till och med innan man annonserar har bestämt sig för att den
            eller den partikamraten till Maud Olofsson eller Fredrik Reinfeldt
            ska få jobbet. Vi vet ingenting om kvalifikationerna hos de andra
            som sökte. Det har inte redovisats för allmänheten på något vis.
            Vi har ingen insyn. Allmänheten har inte fått veta varför man
            har valt den ena borgerliga generaldirektören efter den andra.
            Och allmänheten får fortfarande ingen insyn i varför man plockar
            bort ett antal generaldirektörer. Man ids inte ens motivera varför
            man gör så.
          </note>
          <note>
            Maud Olofsson kan möjligtvis glädja sig över, om det nu är glädje
            som är Maud Olofssons signum, att hennes partibröder i Stockholms
            stadshus, några hundra meter härifrån, och i Stockholms läns landsting,
            lite längre bort, gör likadant. Alla chefer har rensats ut, alla
            tillsatta utifrån vanliga tjänstemannamässiga grunder. Man har
            rensat ut allihop och tillsatt rader av nya borgerliga chefer.
            Och det är också vad Maud Olofsson gör nu. Det var väl inte det
            som den nya utnämningspolitiken skulle gå ut på?
          </note>
          <note>
            Hade ni gått till val på att ni tänkte ersätta alla chefer med
            borgerliga, då hade ni verkligen uppfyllt ert vallöfte. Men det
            var inte riktigt det ni gick till val på, och därför har Maud
            Olofsson lite svårt att förstå vad det handlar om helt enkelt.
          </note>
          <note type="speaker">
            Anf. 8 Näringsminister MAUD OLOFSSON (c):
          </note>
          <note>
            Herr talman! Varför jag uttrycker glädje över Socialdemokraternas
            intresse i den här frågan är att ni har varit totalt ointresserade
            av den tidigare. Som jag sade utsågs tidigare 300 myndighetschefer
            helt utan insyn, helt utan möjligheter för allmänheten att kolla.
            Och i ett fåtal fall fanns det kravprofiler. Där kan man snacka
            om att det var en intern rekryteringsprocess. Det var den vi kritiserade.
          </note>
          <note>
            Och erkänn att det ni är upprörda över är att det är några andra
            än socialdemokrater som kan få de här posterna. Det är det som
            ni är upprörda över. Men säg då det, för ingen av er säger ju
            någonting om de socialdemokrater som har blivit utnämnda under
            den här perioden. Det är inget bekymmer för er. När Margareta
            Winberg, Ann-Christin Nyqvist, Göran Persson, Barbro Holmberg,
            Mikael Sjöberg och Dan Eliasson blir utnämnda säger ni ingenting.
            Då är rekryteringsprocessen helt okej. Vad det är fråga om är
            att ni tycker att det är besvärande att ni inte kan få sitta med
            korten i dolda, tysta och instängda rum och utse folk.
          </note>
          <note>
            Jag erkänner att vi inte fullt ut och i alla delar gjort rekryteringsprocessen
            färdig. Men som jag sade är den hundra procent bättre än den tidigare.
          </note>
          <note>
            Vi har 24 utannonseringar av dessa poster. Det är fullt möjligt
            för Bosse Ringholm att läsa kravprofilen. Det är fullt möjligt
            att gå in och följa allt detta. Det är fullt möjligt att läsa
            annonserna. Och det är fullt möjligt att jämföra kravprofilen
            med dem som har utsetts. Det är det som är poängen, därför att
            om vi ska ha ett förtroende hos svenska folket måste de veta att
            vi ställer upp krav för de här tjänsterna som de tillsatta kan
            jämföras med. Det är det som är det viktiga. Det gör att vi får
            rätt personer och att de inte utses bara efter partibok.
          </note>
          <note>
            När jag tittar på den långa listan med utnämningar av generaldirektörer,
            riksåklagare, bibliotekschefer, kanslichefer och andra kan jag
            konstatera att det är en lång lista av människor som inte har
            någon koppling till partipolitiken över huvud taget. På denna
            lista kan jag också se att det är fyra socialdemokrater, en vänsterpartist
            och två moderater.
          </note>
          <note>
            Vi har försökt att se att det finns socialdemokrater som är väl
            kompetenta och lever upp till kravprofilen liksom det finns moderater
            och centerpartister, men det finns också en rad andra människor
            som kan stämma mot kravprofilen. På det sättet har vi vidgat rekryteringsbasen
            för de här tjänsterna.
          </note>
          <note>
            Min fråga tillbaka är: Är ni beredda att ändra er inställning
            till rekryteringsprocessen? Innebär den här debatten och det faktum
            att ni är tre stycken rätt tunga politiker som debatterar att
            Socialdemokraterna nu har ändrat inställning när det gäller öppenhet
            och transparens? I så fall är det fantastiskt glädjande. Då är
            det värt varenda minut som jag står här.
          </note>
          <note>
            Jag kan också konstatera att Mikael Odenberg är en mycket kompetent
            generaldirektör. Han stämmer väl mot kravprofilen. Det var två
            stycken som skulle testas i slutändan, varav den ena inte ville
            gå vidare. Om vi då får detta besked och ser att Mikael Odenberg
            stämmer mot kravprofilen, ska vi då säga: Nej, vi måste testa
            en till. Vi konstaterade att Mikael Odenberg stämde mot den kravprofilen
            som konsultbolaget hade gjort. Det var inte vi som gjorde den.
          </note>
          <note>
            Jag kan bara konstatera att ingen har kritiserat Mikael Odenbergs
            kvalifikationer för generaldirektörsposten. Han är en alldeles
            utmärkt generaldirektör och kommer att så vara. Och det var det
            yttersta ansvar som jag hade.
          </note>
          <note type="speaker">
            Anf. 9 EVA-LENA JANSSON (s):
          </note>
          <note>
            Herr talman! Det skulle vara förmätet av mig att säga att det
            bara är socialdemokrater som är kompetenta. Det finns inte underlag
            för att komma med en sådan slutsats, och jag tror inte att det
            är någon som tror det heller.
          </note>
          <note>
            Jag är till hundra procent säker på att vi under förra mandatperioden
            och den förrförra mandatperioden tillsatte personer som inte är
            socialdemokrater. Vad Maud Olofsson och den borgerliga regeringen
            gjorde före valet, men även gör nu, var att man förespeglade svenska
            folket att vi bara tillsatte personer som var socialdemokrater
            för att de var socialdemokrater, inte för att de var kompetenta.
            Det är vad hela debatten handlar om. Ni har förespeglat svenska
            folket att vi bara har tillsatt folk för att de har varit medlemmar
            i vårt parti, inte för att de har haft kompetens. Man kan ju fundera
            på detta. När ska ni sparka alla dessa socialdemokrater som vi
            tillsatte bara på grund av partiboken, som ni säger? Jag hävdar
            motsatsen. Jag hävdar att de hade kompetens, och det gjorde inget
            att de var socialdemokrater. Man kan inte bojkotta människor bara
            för att de gör ett visst politiskt ställningstagande.
          </note>
          <note>
            Bakgrunden till min interpellation, herr talman, är fortfarande
            det som sägs i interpellationen, nämligen att statsministern med
            emfas hävdar i en tv-intervju i public service att tillsättningen
            av Mikael Odenberg har skett med en extern konsult i konkurrens
            med andra och att man inte har uttalat att han är mest lämpad
            för tjänsten samtidigt som Maud Olofsson vid presskonferensen
            säger: Det var vi när hon företräder regeringen som headhuntade
            Mikael Odenberg. Det var vi som headhuntade honom. Och samtidigt
            säger alltså statsministern att det var en extern konsult och
            att det var i konkurrens från andra när vi vet att det bara fanns
            en. Jag tycker att det är mycket väsen för lite ull, herr talman,
            och jag hoppas att Maud Olofsson inser att utnämningspolitiken
            är mer komplicerad än vad hon har förespeglat svenska folket före
            valet.
          </note>
          <note type="speaker">
            Anf. 10 BOSSE RINGHOLM (s):
          </note>
          <note>
            Herr talman! När Maud Olofsson känner att hennes argument tryter
            börjar hon ställa frågor. Det är också ett spännande sätt. När
            man som statsråd ska svara på frågor börjar man ställa motfrågor,
            för man har inga svar på de frågor som ställs.
          </note>
          <note>
            Maud Olofsson och de borgerliga lovade under valrörelsen att
            de skulle förändra hela utnämningspolitiken. Alla tjänster skulle
            utannonseras. Det har inte skett, och det erkänner Maud Olofsson
            nu. Det är väl bra att hon i alla fall har så mycket av vidsyn
            att hon inser att man inte har klarat av det. Så säger hon att
            det ska vara insyn från allmänheten i processen för hur man utser
            generaldirektörer och annat. Det finns väl ingen insyn i den processen!
            I det fall som Eva-Lena Jansson nämner, om Svenska kraftnät, fanns
            det två sökande kvar, och det var alldeles uppenbart att regeringen
            redan hade bestämt sig för en av de sökande, ett tidigare moderat
            statsråd. Det är klart vad hade den andre sökande då för intresse
            av att genomgå processen? Och framför allt: Vad hade vi som representanter
            för allmänheten för insyn i processen?
          </note>
          <note>
            Sanningen är att ni inte på något sätt har ökat allmänhetens
            insyn i hur man utser folk. Möjligen har ni ökat förvirringen.
            Framför allt har ni, precis som det har sagts i diskussionen förut,
            hamnat i en situation där ni genomgående hela tiden har valt utifrån
            politiska utgångspunkter fast ni själva tidigare har kritiserat
            detta. Man kan inte, Maud Olofsson, om man ska ha någon form av
            rent samvete, gå ut och säga en sak i en valrörelse och sedan
            göra precis tvärtom efteråt. Det kommer att följa med Maud Olofsson
            ända in i valrörelsen 2010 att Maud Olofsson och hennes borgerliga
            kamrater stod och sade en sak på gator och torg och när de kom
            till makten gjorde något helt annat. Det är inte den enda fråga,
            Maud Olofsson, där vi ser detta beteende.
          </note>
          <note type="speaker">
            Anf. 11 Näringsminister MAUD OLOFSSON (c):
          </note>
          <note>
            Herr talman! Jag noterar i den här debatten att ni bara kritiserar
            utnämningar av personer som har tydlig borgerlig bakgrund. Det
            säger väl mer om den här debatten än ert intresse för att få något
            slags öppenhet. Det som skiljer er från den situation som vi hade
            i opposition var att vi aldrig kunde följa era utnämningar. Vi
            kunde inte ens kolla vilken kravprofil ni hade. Vi kunde inte
            kolla om personerna stämde överens med kravprofilen.
          </note>
          <note>
            Jag vidhåller att det inte är partiboken som ska vara vägledande.
            Det finns duktiga socialdemokrater. Det finns duktiga moderater.
            Det finns duktiga centerpartister och duktiga vänsterpartister.
            Men det ska vägas mot en kravprofil, och det hade ni aldrig.
          </note>
          <note>
            Vi sade aldrig i valrörelsen att alla tjänster skulle utannonseras.
            Vi sade till exempel att landshövdingar är tillsättningar som
            ska göras utifrån andra grunder eftersom det är otroligt svårt
            att utannonsera en landshövdingepost. Det var en arbetsgrupp,
            det är viktigt att säga, som lade fram det förslaget. Det var
            inte något löfte från partiledarna. Det som också är viktigt att
            säga är att i det här fallet, med Mikael Odenberg, handlade det
            om att plocka in kandidater som sedan testades av en fristående
            konsult mot en kravprofil. Det är det som den här konsulten har
            gjort, och så kommer han tillbaka och säger: Mikael Odenberg är
            rätt person.
          </note>
          <note>
            Till sist måste jag återigen säga att jag tycker att det är fantastiskt
            trevligt om Socialdemokraterna nu börjar ändra åsikt. Jag förstår
            varför Bosse Ringholm och ni andra inte vill svara på frågan om
            det här betyder att ni har ändrat åsikt om utnämningspolitiken.
            Även om det är en interpellationsdebatt finns det ju möjlighet
            att tala om för svenska folket: Vi har tänkt om. Vi tycker att
            den borgerliga regeringen är på rätt väg. Vi tycker att alliansen
            har visat ett sätt att tillsätta generaldirektörer och chefer
            som vi gillar. Men säg det! Passa på att ta tillfället när ni
            har talarstolen att säga allt detta!
          </note>
          <note>
            Vi kommer steg för steg att förbättra den här processen. Det
            finns mer saker att göra. Men vi är otroligt stolta för att det
            redan nu är transparens. Det är öppenhet. Det finns en möjlighet
            att följa hela den här processen. Det är också vad vi lovade väljarna.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2007/08:433 om konsekvensanalyser
            av statliga företag som kan bli aktuella för försäljning
          </note>
          <note type="speaker">
            Anf. 12 Näringsminister MAUD OLOFSSON (c):
          </note>
          <note>
            Herr talman! Bosse Ringholm har frågat mig när jag kommer att
            offentliggöra den analys av övriga statligt ägda företag som är
            aktuella för utförsäljning och som jag aviserat för ett år sedan.
          </note>
          <note>
            Vidare har han frågat om jag kan redovisa de skäl som han menar
            uppenbarligen har funnits för att den aktuella analysen inte har
            presenterats för riksdagen under närmare ett år.
          </note>
          <note>
            För nästan exakt ett år sedan svarade jag Bosse Ringholm i riksdagen
            att resultatet av den genomgång av övriga statligt ägda företag
            som regeringen aviserat i budgetpropositionen för 2007 kommer
            att presenteras när den är klar.
          </note>
          <note>
            Jag står fast vid detta svar och vill också passa på att understryka
            att jag aldrig utlovat något datum eller någon tidsplan för när
            arbetet med bolagsgenomgången ska vara klart.
          </note>
          <note>
            Genomgången behöver naturligtvis utföras på ett ansvarsfullt
            sätt. Vi har på portföljnivå genomfört en översiktlig granskning
            av de 49 företag som återstår förutom de sex företag som hittills
            har identifierats som företag som staten inte behöver äga.
          </note>
          <note>
            Redovisningen till riksdagen kommer sedan att ske per företag
            och i takt med att den individuella genomgången är klar. För närvarande
            remitteras exempelvis ett förslag om att genomföra ett samgående
            mellan Posten AB och Post Danmark A/S och att minska statens ägande
            i Posten AB. En proposition kommer inom kort att lämnas till riksdagen.
            Förslaget har föregåtts av en detaljerad analys av skälen för
            det nuvarande statliga ägandet. Regeringen avser att redovisa
            en sammanfattning av denna analys i den kommande propositionen.
          </note>
          <note>
            Vad jag hoppas är att Bosse Ringholm inser att vi inte har möjlighet
            att till riksdagen vid ett enda tillfälle ge förslag till slutlig
            lösning av hur ägaren bör hantera 49 företag med omsättning överstigande
            300 miljarder kronor och med verksamhet inom i stort sett alla
            delar av svenskt näringsliv.
          </note>
          <note>
            Regeringen kommer att fullfölja de löften vi gett om att steg
            för steg professionalisera det statliga ägandet och också minska
            detsamma när det bedöms lämpligt.
          </note>
          <note>
            Jag lovar Bosse Ringholm att återkomma när jag har ytterligare
            besked i denna fråga.
          </note>
          <note type="speaker">
            Anf. 13 BOSSE RINGHOLM (s):
          </note>
          <note>
            Herr talman! Jag ber att få tacka för ett uteblivet svar. Det
            är ju också en form av svar, Maud Olofsson.
          </note>
          <note>
            Maud Olofsson säger att man inte nu kan berätta för svenska folket
            vad man ska göra med de återstående 49 statliga företagen. Varför
            kan man inte det? Före valet kunde ju Maud Olofsson berätta vilka
            företag som skulle privatiseras. Nu har Maud Olofsson satt upp
            sex företag på den här listan. Och så har man fyllt på med apoteken
            och lite annat också. Varför kan man inte berätta om resten? Varför
            ska det hemlighållas, Maud Olofsson?
          </note>
          <note>
            För ett år sedan stod jag i en debatt i den här talarstolen.
            Där stod också Maud Olofsson. Hon sade att det pågår ett analysarbete.
            Vad har Maud Olofsson gjort under ett års tid sovit på departementet?
            Eller så har hon kanske sysslat med något annat, men uppenbarligen
            ingenting som svenska folket ska få veta i alla fall. Har vi inte
            rätt att, som företrädare för svenska folket, få någon information
            om hur regeringen tänker?
          </note>
          <note>
            Det finns två möjliga svar. Det ena är att regeringen inte tänker
            alls det är i så fall rätt allvarligt. Det andra är värre, nämligen
            att regeringen tänker och har bestämt sig för en lista men vägrar
            att offentliggöra listan över de privatiseringar man ska göra
            utöver de sex. Det är att föra svenska folket bakom ljuset.
          </note>
          <note>
            I ett års tid har Näringsdepartementet det departement som Maud
            Olofsson är chef för haft möjlighet att analysera företagen och
            ge oss i riksdagen och svenska folket information om vad regeringen
            tycker. Nu säger Maud Olofsson: Jag mörkar. Ni får ingenting se
            och ingenting veta. När det passar mig tänker jag komma tillbaka.
          </note>
          <note>
            Maud Olofsson kanske kan komma tillbaka i ytterligare två år.
            Efter valet 2010 hoppas jag att hon inte kommer tillbaka över
            huvud taget som statsråd. Då behöver vi inte ställa frågan.
          </note>
          <note>
            Vore det inte spännande för svenska folket att få veta? Är det
            LKAB eller Vattenfall som ska säljas ut nästa gång?
          </note>
          <note>
            Först var det sex företag, och sedan var det Apoteket. Vad är
            det som ska säljas ut härnäst?
          </note>
          <note>
            Företag som går med vinst och har stora framgångar står uppenbarligen
            högst på listan över dem som ska säljas ut. Tror ni att någon
            i det privata näringslivet skulle resonera på det sätt som den
            borgerliga regeringen gör? Ju mer framgångsrikt företaget är,
            desto större anledning har man att sälja företaget. Det kanske
            inte är den filosofi som de professionella företagarna har, Maud
            Olofsson. Även de oprofessionella får uppenbarligen hålla på med
            den här typen av verksamhet. Regeringen väljer ut de mest vinstgivande
            och framgångsrika företagen och säger: Dem ska vi ge oss på. Dem
            ska vi privatisera.
          </note>
          <note>
            Man sänker det ena företaget efter det andra. Man har till och
            med ställt till det så att man i några av de företag som är föremål
            för utförsäljning sänker värdet på företaget genom sitt klantiga
            agerande.
          </note>
          <note>
            Mina frågor för ett år sedan och mina frågor nu är fortfarande
            obesvarade. Varför får vi inte se den genomgång som Maud Olofsson
            håller på med i departementet? Varför döljer ni den? Vad är det
            för hemligt med listan som gör att ni inte kan berätta vad ni
            tycker om de återstående 49 företagen?
          </note>
          <note>
            Säg inte att ni inte har gjort något under ett års tid. Det tror
            vi inte på. Det vore ju förfärande om ni har suttit och rullat
            tummarna i ett helt år. Ni har gjort något, men ni vill inte berätta
            för svenska folket vad som står högst upp på listan nu.
          </note>
          <note>
            Jag vet ju skälet. Det är inte så svårt att lista ut. Alla undersökningar
            visar att svenska folket är väldigt tveksamt. Majoriteten är motståndare
            till en utförsäljning av framgångsrika statliga företag. Men den
            borgerliga regeringen vill av ideologiska skäl sälja ut dem. Om
            de går bra säljer man snabbt.
          </note>
          <note>
            Vilka står på listan? Hur länge ska Maud Olofsson fortsätta att
            mörka?
          </note>
          <note type="speaker">
            Anf. 14 EVA-LENA JANSSON (s):
          </note>
          <note>
            Herr talman! Kl. 11 på tisdagen i förra veckan steg statssekreterare
            Ola Alterå in på näringsutskottets sammanträde för att hastigt
            informera utskottet om att en fusion mellan Posten AB och Post
            Danmark var förestående. Det var första gången som näringsutskottet,
            som är det utskott i riksdagen som hanterar statliga bolag, fick
            den informationen.
          </note>
          <note>
            Av tidigare nämnda skäl har vi haft en mycket tydlig debatt här
            i kammaren om utförsäljning av statliga bolag. Vi har vid flera
            tillfällen ställt frågor till regeringens företrädare om vilka
            bolag, förutom de sex nämnda, som den borgerliga majoriteten i
            riksdagen har fattat beslut om ska säljas.
          </note>
          <note>
            Vin &amp; Sprit har man gjort sig av med liksom OMX och delar av
            Telia Sonera där kvarstår man fortfarande med 37 ½ procent. Nordea,
            SBAB och Vasakronan ligger närmast till att säljas ut. Det som
            är sålt är sålt och kan inte köpas tillbaka med mindre än att
            man får betala ett överpris.
          </note>
          <note>
            Vilka bolag är det nu som regeringen tänker sälja och fortfarande
            inte har informerat näringsutskottet eller någon annan i riksdagen
            om? Kan det vara Svenska Spel? Det har i alla fall framförts i
            debatten här i kammaren.
          </note>
          <note>
            Kan det vara Sveaskog? Ja, definitivt. Det sade Centerns finanspolitiska
            talesman Roger Tiefensee här i debatten: Sveaskog vill vi nog
            göra oss av med.
          </note>
          <note>
            Kan det vara LKAB? Inte inom nuvarande mandatperiod, men man
            är säkert intresserad av att göra sig av med det efter 2010. Kan
            det vara Vattenfall? Ja, i alla fall delar av det. Det fanns det
            starka förespråkare för i den borgerliga majoriteten i riksdagen.
            När det gäller SJ vet vi inte. Vi är inte riktigt säkra. Vi får
            i alla fall ingen information i näringsutskottet. Hur det är med
            Green Cargo, de som sköter godstransporter på järnvägen, vet vi
            inte. Hur det är med Vasallen, de som har specialfastigheter för
            kriminalvården, specialskolor och så vidare, vet vi inte heller.
            Kan det vara SAS? Nej, inte just nu, men kanske sedan.
          </note>
          <note>
            Nästa vecka kanske det återigen kommer en statssekreterare till
            näringsutskottets sammanträde och informerar om att en framtida
            fusion eller försäljning är på väg.
          </note>
          <note>
            Vad statssekreteraren glömde att säga var att Posten ska börsintroduceras.
            Det framgår ju av näringsministerns svar att man ska minska statens
            ägande i Posten AB. Vad man inte sade till näringsutskottet är
            att det är en börsintroduktion. Därmed öppnar man för en utförsäljning
            av Posten AB, som är en infrastruktur.
          </note>
          <note>
            Herr talman! Det är klart att även jag, som vän av ordning, ställer
            frågan: Vilka bolag har man egentligen tänkt sälja ut under den
            innevarande mandatperioden? Att det är de sex som den borgerliga
            majoriteten har röstat igenom här i riksdagen kände vi till, men
            vilka fler bolag är på gång att säljas ut? Det skulle jag gärna
            vilja veta.
          </note>
          <note type="speaker">
            Anf. 15 Näringsminister MAUD OLOFSSON (c):
          </note>
          <note>
            Herr talman! Låt mig först tala om bolagsgenomgången.
          </note>
          <note>
            Jag tror att det är väldigt viktigt att varje ansvarsfull ägare
            ser över sin portfölj från tid till annan. Det gör privata ägare,
            och det ska de statliga ägarna göra. Det gör vi nu.
          </note>
          <note>
            När det gäller det statliga ägandet ska man titta på tre delar:
            Vilka bolag har ett tydligt samhällsansvar? Vilka har ett tydligt
            kommersiellt ansvar? Vilka har någon form av blandansvar har både
            samhälleliga uppgifter, och verkar på en kommersiell marknad?
          </note>
          <note>
            Den genomgången håller vi på med. Vi kommer att redovisa steg
            för steg vad som blir resultatet av detta. I en del fall handlar
            det om ändrade ägardirektiv. I andra fall kan det handla om omstruktureringar.
            I tredje fall kan det handla om samgåenden, precis som med Posten.
            I fjärde fall kan det handla om försäljning. Det finns olika sätt
            att hantera företagen.
          </note>
          <note>
            På det ansvarsfulla sättet går vi igenom företagen. Resultatet
            av den genomgången är just Posten AB. Man kom till mig och sade:
            Vi är oroade för postutvecklingen framöver. Vi är oroade för att
            vi inte är en tillräckligt stark partner för att garantera medborgarnas
            postservice framöver. Vi får inte teckna avtal med större aktörer
            på den globala marknaden som ser till att svenska medborgare får
            post och paket hem till sig.
          </note>
          <note>
            Post Danmark hade exakt samma diskussion. Därför närmade de sig
            varandra och kom till slut, efter en lång förhandling, fram till
            att vi skulle arbeta för ett samgående.
          </note>
          <note>
            Jag hoppas att ni har någon förståelse för att den sortens process
            inte kan vara offentlig. När vi ska förhandla med Danmark om värden
            i svenska och danska posten är det inte en offentlig förhandling.
            Det måste vara en mycket sluten historia för att man inte ska
            riskera de värden som finns.
          </note>
          <note>
            Jag inser att det finns politiska implikationer med detta för
            socialdemokrater och andra. Jag har lyssnat på vad Postens styrelse,
            som kan den här marknaden, har sagt. Jag har lyssnat på vad facket,
            som kan den här marknaden, säger. De ser att det varje dag finns
            intressenter från Norge, Tyskland och Storbritannien som konkurrerar
            med svenska posten. Citymail är norska posten till exempel. De
            köper upp bolag varannan månad.
          </note>
          <note>
            Om jag ska kunna garantera service framöver måste jag ju agera
            så att den servicen finns.
          </note>
          <note>
            Vi har sålt Vin &amp; Sprit. Jag förstår upprördheten. Men jag har
            svårt att förstå att staten ska äga spritproduktion och att vi
            ska vara en jätteexportör av sprit i världen.
          </note>
          <note>
            Jag ser att huvuduppgiften för ett samhälle är att se till att
            vi har bra skola, omsorg och infrastruktur och att vi har polis
            över hela landet. Det tycker jag är samhällets uppgift. Det kan
            aldrig vara en huvuduppgift för staten att producera och sälja
            sprit.
          </note>
          <note>
            Jag har svårt att förstå inte minst Bosse Ringholms upprördhet
            över detta.
          </note>
          <note>
            Jag tror att upprördheten beror på att vi fick bra betalt. Ni
            är lite ledsna över att vi lyckades med försäljningen och fick
            så bra betalt, annars kunde jag åtminstone ha klagat på det.
          </note>
          <note>
            Nej, vi ska gå igenom dessa saker. Vi ska redovisa steg för steg.
            Då får ni också möjlighet att ta ställning till de slutsatser
            som regeringen har dragit.
          </note>
          <note>
            Vi är inne i en beredningsprocess. Vi har redovisat några av
            resultaten, och vi kommer att återkomma steg för steg så att ni
            får möjlighet att diskutera detta i riksdagen. Det är så beredningsprocessen
            går till, och det är så som de demokratiska strukturerna också
            fungerar. Jag är mycket nöjd med resultaten hittills.
          </note>
          <note type="speaker">
            Anf. 16 BOSSE RINGHOLM (s):
          </note>
          <note>
            Herr talman! Frågan kvarstår: Kan regeringen för riksdagen redovisa
            hur man tänker när det gäller de 49 kvarvarande statliga företag
            som man inte har annonserat att de ska säljas ut?
          </note>
          <note>
            Maud Olofsson säger att man håller på att gå igenom detta för
            att se vilka som har ett publikt uppdrag, vilka som agerar på
            den kommersiella marknaden och vilka som har blanduppgifter. Men
            varför redovisar ni inte det för riksdagen? Varför sitter ni och
            klurar och hemlighåller det på Näringsdepartementet? Det som Maud
            Olofsson nu säger om att man håller på att gå igenom detta och
            delar upp de statliga bolagen i tre olika fack är oerhört intressant.
            Men varför berättar ni inte det för riksdagen? Det kan väl inte
            vara någon intern hemlig uppgift som bara Näringsdepartementet
            ska hålla på? Vi vill alla veta vad ni har för uppfattning om
            detta.
          </note>
          <note>
            Sanningen är att när ni säljer ut företag gör ni det av ideologiska
            skäl, inte ens av ekonomiska skäl utan av rent ideologiska skäl.
            Vore det av ekonomiska skäl måste man säga att det ibland är ganska
            dåliga affärer som ni gör. Många statliga företag förser varje
            år staten med många hundratals miljoner kronor, miljarder kronor.
            Dessa pengar försvinner bort.
          </note>
          <note>
            Det är en sak att få en engångssumma när man säljer och säga
            att man nu har fått lite mer pengar i kassan så att man kan minska
            statsskulden. Men den inkomst som vi har haft varje år från de
            statliga företag som nu säljs ut och som kan användas för sjukvården,
            skolan, forskningen och våra pensioner och allt annat finns inte
            i fortsättningen.
          </note>
          <note>
            Vad Maud Olofsson och den borgerliga regeringen har medverkat
            till är att minska basen för finansiering av våra välfärdstjänster
            för att i stället få in ett engångsbelopp. Då vore det jätteintressant
            om Maud Olofsson går ett steg längre och inte bara säger att man
            på Näringsdepartementet nu sitter och delar in företagen i tre
            olika grupper. Låt oss få höra vilka som tillhör grupp 1, grupp
            2 och grupp 3. Ska jag behöva återkomma om ett år, 2009, med en
            ny interpellation och påminna Maud Olofsson om att jag 2006, 2007
            och nu 2008 har begärt besked men ändå inte har fått det? Vad
            är det som är så hemligt, Maud Olofsson?
          </note>
          <note>
            Det är en sak att man, när man driver affärer, sätter sig ned
            och förhandlar om ett pris. Jag inser att man inte kan göra det
            i riksdagen. Det har vi inga delade meningar om. Men det är inte
            det som det handlar om utan om regeringens ambitioner, som Maud
            Olofsson försöker dölja hela tiden därför att hon är så rädd för
            opinionen. Hon vet att det finns en väldigt stark kritik just
            nu, inte minst bland landets pensionärer, mot utförsäljningen
            av apoteken därför att det finns en risk för att servicenivån
            sänks och priserna höjs. Stora internationella koncerner kommer
            att ta hand om många av våra apotek. Maud Olofsson är jätterädd
            för att hon ska få den kritiken i mångdubbel skala när hon berättar
            vilka övriga företag som hon ska sälja ut framöver, om det är
            Vattenfall, LKAB eller andra.
          </note>
          <note>
            Men låt oss få se den lista som uppenbarligen finns. Maud Olofsson
            bekräftar ju nu att man nu sitter och delar in företagen i tre
            olika grupper på departementet, men listan är väldigt hemlig.
            Vi andra får inte veta något om detta och vad man tänker sig att
            göra.
          </note>
          <note>
            Det var häpnadsväckande att vi fick veta att man tänkte sälja
            ut de sex första företagen. Om Maud Olofsson hade varit riktigt
            fiffig hade hon kunnat hemlighålla det också och inte ens berättat
            om de sex första företagen utan bara kommit till näringsutskottet
            eller kommit till riksdagen med en proposition och talat om vilka
            företag som man skulle sälja. Men dessa sex företag orkade hon
            peka ut. Varför vågar hon inte peka ut de andra som hon ska sälja?
            Det kan väl inte vara av rädsla för folkopinionen, som inte gillar
            att man gör sig av med vinstgivande statliga företag?
          </note>
          <note>
            Om man jobbar på den privata marknaden, i näringslivet, Maud
            Olofsson, säljer man väl inte ut det bästa som man har? Det är
            det som Maud Olofsson håller på med. Om det handlar om företag
            som har gjort konkurser kan man möjligen fundera på att sälja
            ut, men det är en annan sak med konkurser, vilket Maud Olofsson
            har egen erfarenhet av.
          </note>
          <note type="speaker">
            Anf. 17 EVA-LENA JANSSON (s):
          </note>
          <note>
            Herr talman! Min fråga handlade egentligen om det var fråga om
            fler bolag än de bolag som tidigare har nämnts. Anledningen till
            att jag nämner Posten är att näringsministern nämner Posten. Det
            handlar alltså inte om Posten i sig utan om vad man tidigare har
            sagt här i riksdagen. Vi har ställt frågor. Kommer regeringen
            att sälja ut Posten? Kommer regeringen att sälja ut Vasakronan?
            Ja, det ska man göra. Kommer man att sälja ut Svenska Spel? Kommer
            man att sälja ut Sveaskog? Kommer man att sälja ut LKAB? Kommer
            man att sälja ut Vattenfall? Kommer man att sälja ut SJ, Green
            Cargo, Vasallen, SAS och alla andra statliga bolag?
          </note>
          <note>
            Det är det som vi vill ha svar på, därför att det som ni har
            fått mandat från den borgerliga majoriteten i riksdagen för är
            de sex bolag som vi redan kände till. Men ni har duckat i varenda
            debatt. Jag säger det igen. Roger Tiefensee var åtminstone ärlig
            och sade att han vill sälja Sveaskog. Svenska Spel tyckte Karin
            Pilsäter från Folkpartiet att man kunde sälja. Vattenfall velade
            man lite grann om huruvida man skulle sälja eller inte. Men vi
            vill veta vad regeringen tänker sälja.
          </note>
          <note>
            Vi vet att det sedan tidigare finns en indelning av bolagen.
            Den har till och med presenterats i näringsutskottet, där man
            har redovisat vilka som har ett samhällsuppdrag, vilka som lever
            helt på kommersiella grunder och så vidare. Är det någon ny indelning
            som näringsministern håller på att göra? Det skulle jag gärna
            vilja veta. En sådan är ju redan presenterad.
          </note>
          <note>
            Såvitt jag kommer ihåg fanns det bolag med ett samhällsansvar
            som nu är på väg ut på börsen. Därför är det klart att jag vill
            veta om det finns fler bolag som regeringen tänker sälja ut.
          </note>
          <note type="speaker">
            Anf. 18 Näringsminister MAUD OLOFSSON (c):
          </note>
          <note>
            Herr talman! Låt mig återigen påpeka vad det är som vi håller
            på med. Vi är inne i en beredningsprocess där vi går igenom alla
            dessa bolag. Jag kommer aldrig att redovisa det som en helhet,
            utan jag kommer steg för steg att redovisa vilken analys som vi
            har gjort och vilken slutsats vi kommer fram till. Vi har gjort
            det när det gäller Posten. Slutsatsen av den genomgången är för
            det första att vi behöver göra ett samgående med den danska posten
            och för det andra att vi behöver börsintroducera, vilket är bra
            för servicen. Vi såg det när det gällde Telia. Det genomförde
            den tidigare regeringen.
          </note>
          <note>
            Det som vi tycker att det är viktigt att ha en ideologisk diskussion
            om är när samhället ska äga företag. Jag tycker att det är så
            svårt att se att spritproduktion är något slags samhällsintresse
            när hälften av denna spritproduktion exporteras. Vad är det för
            samhällsintresse i att vi ska äga en spritfabrik eller flera?
            Dessutom säger facket nu att detta blir en jättebra ägare som
            kommer att utveckla de varumärken som man har. Man är glad över
            att det kommer in en kommersiell ägare. Jag har något slags känsla
            av att ni brukar kunna läsa av fackliga reaktioner och se dem
            som något slags tillgång.
          </note>
          <note>
            Samma sak gällde Posten. De fackliga organisationerna är jättenöjda
            med att vi äntligen vågar göra detta därför att de ser att det
            finns konkurrenter ute på den svenska marknaden som gör att de
            är oroliga för att den svenska posten blir utkonkurrerad. Det
            är därför som vi gör detta. De är otroligt nöjda och glada över
            att vi vågar ta detta steg.
          </note>
          <note>
            När det gäller Vattenfall och LKAB har vi redan gett det beskedet.
          </note>
          <note>
            Låt mig påminna om att av de sex bolag som nu säljs var det tre
            bolag som vi hade fattat beslut om redan tidigare på förslag av
            den socialdemokratiska regeringen. Det är alltså inte bara vi
            i alliansregeringen som har lagt fram förslag om försäljningar,
            utan ni har själva lagt fram ett antal förslag till den här riksdagen.
          </note>
          <note>
            Jag tror att det är väldigt viktigt att se att vi ska vara ansvarsfulla
            som ägare och att vi ska ha en ansvarsfull genomgång av detta.
            Ni kommer steg för steg att få diskutera olika konkreta förslag
            som ett resultat av den analysen. Den beredningsprocessen pågår
            just nu. Posten är, som sagt, ett resultat av detta. Jag kommer
            steg för steg att återkomma till det och redovisa kommande resultat.
          </note>
          <note type="speaker">
            Anf. 19 BOSSE RINGHOLM (s):
          </note>
          <note>
            Herr talman! Här står hemliga Maud. Hon vill inte berätta för
            oss vilka av de kvarvarande 49 statliga företagen som hon tänker
            privatisera.
          </note>
          <note>
            I den förra debatten ville hon inte berätta för oss om hur allmänheten
            skulle få någon form av insyn när man utser chefer för statliga
            myndigheter, landshövdingar och andra.
          </note>
          <note>
            Hon säger att man gör en genomgång på Näringsdepartementet, men
            hon vill inte berätta vad den genomgången resulterar i. Hemliga
            Maud det var inte riktigt intrycket under valrörelsen, utan då
            var det glatt. Man berättade för hela svenska folket att nu skulle
            alla få insyn i statens affärer, i de statliga bolagen, i hur
            man utser chefer och allt annat. Men nu är det hemlighetsfullt.
            Nu kan ingenting berättas för svenska folket och inte ens för
            kammaren.
          </note>
          <note>
            Maud Olofsson undrar vad svenska folket har för intresse av att
            framgångsrika företag som Vin &amp; Sprit finns kvar i statens regi.
            Svenska folket har ett intresse av det företag som år efter år
            har levererat pengar till statskassan som kan användas till våra
            pensioner, barnbidrag, skola, vård och omsorg. Det bortfaller
            i fortsättningen, Maud Olofsson.
          </note>
          <note>
            Om Maud Olofsson vill krympa basen för finansieringen av vår
            välfärd håller hon på att bli framgångsrik. Kan hon sedan sälja
            ut Apoteket och en stor del av våra apotek till utländska multinationella
            företag som kan höja priserna och försämra servicen kommer hon
            att kunna kröna sitt hemlighetsmakeri ytterligare och säga att
            vi var jätteframgångsrika. Hon berättar inte riktigt hur det var,
            men nu får vi äntligen se resultaten.
          </note>
          <note>
            Vi reagerar emot att man inte vill lyfta på locket och berätta
            vad som pågår i form av nya listor på vad som ska privatiseras
            av Näringsdepartementet.
          </note>
          <note type="speaker">
            Anf. 20 Näringsminister MAUD OLOFSSON (c):
          </note>
          <note>
            Herr talman! Jag tror att Bosse Ringholm, som erfaret statsråd,
            vet vad en beredningsprocess är. Jag tror att Bosse Ringholm inser
            att när den beredningsprocessen är klar redovisar man den för
            riksdagen. Egentligen vet Bosse Ringholm att det är på det sättet
            det går till, men jag tror att Bosse Ringholm är lite frustrerad
            över att inte få vara med i den beredningsprocessen.
          </note>
          <note>
            Jag tror också att svenska folket känner att man har mer diskussion
            om de statliga bolagen än någonsin. Vi är glada över den diskussionen.
            Jag tror också att svenska folket håller med mig när jag undrar
            om det är rimligt att vi ska producera och sälja sprit för att
            få pengar till äldreomsorg, skola och vård. Det är väldigt viktigt
            att Socialdemokraterna funderar över när statens ska äga bolag.
            Är det bara för att få högsta möjliga inkomster till staten som
            vi ska äga bolag? Är det inte samhällsintresset, varför vi ska
            äga de här bolagen, som är det viktiga?
          </note>
          <note>
            Vi betalar av 55 miljarder på statsskulden. Det minskar ränteutgifterna.
            Vi tjänar långt mycket mer på det än på den utdelning som vi har
            fått från Vin &amp; Sprit. De fackliga organisationerna är otroligt
            nöjda med detta.
          </note>
          <note>
            Det är samma sak när det gäller Apoteket. Jag var hos farmaceuterna
            i lördags. De är förväntansfulla inför det som nu sker när det
            gäller avregleringen av apoteksmarknaden. De vill starta bolag.
            De vill vara med. Regeringen är beredd att hjälpa till med resurser
            för att ge kunskap till de anställda så att de kan starta de här
            företagen.
          </note>
          <note>
            Jag tror att ni ska vara försiktiga med att göra bedömningar
            av vad folk tycker. Vi får bra betalt för Vin &amp; Sprit. Det blir
            en bra sak som facket är nöjt med. Vi säkrar servicen i Posten.
            Farmaceuter och apotekare kan börja ta över Apoteket. Jag tror
            att det är jättebra för er. Ni kommer att få diskutera det här
            steg för steg också här i riksdagen. Jag är jätteglad över att
            ni är så intresserade av det.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2007/08:485 om vita elcertifikat
          </note>
          <note type="speaker">
            Anf. 21 Näringsminister MAUD OLOFSSON (c):
          </note>
          <note>
            Herr talman! Börje Vestlund har frågat mig om jag har för avsikt
            att föreslå system med vita elcertifikat.
          </note>
          <note>
            Låt mig börja med att konstatera att regeringen naturligtvis
            delar Börje Vestlunds uppfattning om hur viktigt det är att spara
            energi och använda energin effektivt. Mot den bakgrunden har vi
            bland annat ställt oss bakom målsättningen att EU som helhet ska
            effektivisera sin energianvändning med 20 procent fram till 2020.
          </note>
          <note>
            Vita certifikat är ett av flera styrmedel som man kan använda
            för att främja energieffektivisering.
          </note>
          <note>
            Energimyndigheten har utrett vita certifikat i en rapport som
            myndigheten lämnade in till regeringen i november 2006. Myndigheten
            konstaterade då bland annat att vita certifikat kan vara ett intressant
            styrmedel men att utmaningarna med att få ett sådant certifikatssystem
            att fungera inte ska underskattas. Myndigheten ansåg också att
            det då var för tidigt att införa ytterligare ett marknadsbaserat
            system.
          </note>
          <note>
            Myndigheten bedömde att det fanns för lite erfarenhet av de marknadsbaserade
            system som vi har handelssystemet för utsläppsrätter och certifikatsystemet
            för förnybar el och att de styrmedel som i dag finns för energieffektivisering
            skulle behöva utvärderas mer innan man kan ta ställning till om
            de skulle behöva justeras, kompletteras eller ersättas. Sammantaget
            bedömde Energimyndigheten därför att en bred utredning behöver
            göras för att man ska kunna ta ställning till om vita certifikat
            ska införas eller inte.
          </note>
          <note>
            Jag delar Energimyndighetens uppfattning. Vi behöver låta de
            styrmedel som vi redan har vara verksamma en längre tid och få
            mer erfarenheter av hur de fungerar. Ett viktigt analytiskt arbete
            görs inom Energieffektiviseringsutredningen. Energimyndigheten
            och Boverket följer också kontinuerligt upp och rapporterar till
            regeringen om hur de styrmedel som de ansvarar för fungerar. Regeringen
            kommer självfallet att arbeta mycket aktivt för energieffektivisering,
            men det är således i vart fall inte just nu aktuellt att lämna
            förslag om att använda vita certifikat som verktyg för detta.
          </note>
          <note type="speaker">
            Anf. 22 BÖRJE VESTLUND (s):
          </note>
          <note>
            Herr talman! Jag ber att få tacka för svaret.
          </note>
          <note>
            Vita elcertifikat motsvarar de gröna certifikaten, men man ska
            inte fokusera på hur energin framställs, utan det avgörande är
            energisparandet. Statsrådet och jag tycks vara överens om att
            det är ett bra sätt att få människor att anstränga sig ytterligare
            för att spara energi. Men det är tråkigt att näringsministern
            inte ens kan ange om det finns någon tidsplan för eller några
            tankar på att införa de vita elcertifikaten. Enligt mitt förmenande
            är detta inget annat än ytterligare ett exempel på att regeringen
            inte har någon initiativförmåga i energidebatten.
          </note>
          <note>
            EU:s mål att minska energianvändandet med 20 procent till år
            2020 är ett åtagande som kommer att kräva alla metoder som vi
            kan hitta. Vita certifikat är ett av de medel vi kan använda.
            Vi socialdemokrater föreslår därför i vår motion om energipolitiken
            att man inför vita elcertifikat, men vi inser också att det är
            ett redskap bland många andra.
          </note>
          <note>
            Andra sektorer som måste minska sin energianvändning är framför
            allt transportsektorn och bostadssektorn, men även industrin behöver
            vara med för att vi ska uppnå de här målen. Jag tror att vi är
            överens även om detta.
          </note>
          <note>
            Men sedan kommer det tragiska. Näringsministern konstaterar att
            dessa åtgärder behöver vidtas, men verktyget vita certifikat saknas
            helt och hållet i näringsministerns verktygslåda. Det är tragiskt.
            Jag har tydligt nämnt att vita certifikat inte är någon enkel
            åtgärd. Sannolikt tar det ett par tre år att få ett sådant förslag
            i hamn och på plats. Men man vill inte ens börja med detta, utan
            man vill utvärdera hur de gröna elcertifikaten har använts.
          </note>
          <note>
            Låt mig då säga vad vita certifikat är. I grunden är tanken med
            de vita elcertifikaten att en elleverantör åläggs att effektivisera
            motsvarande en viss procent av den mängd el man säljer. Företag
            kan antingen vidta åtgärderna själva eller köpa intyg, så kallade
            vita certifikat, av någon annan, till exempel bostadsbolaget som
            har minskat elanvändningen i motsvarande grad.
          </note>
          <note>
            De här vita elcertifikaten minskar också onödig energianvändning
            och utnyttjar den energismarta teknikens möjligheter där den finns.
            Det leder också till ett snabbare effektiviseringsarbete.
          </note>
          <note>
            Vi har haft en del höjningar av energipriserna. Det har vi i
            princip ingenting emot. Men det intressanta är att man inte ger
            speciellt mycket tillbaka till elkonsumenterna. De vita elcertifikaten
            skulle kunna vara ett sätt att ge detta tillbaka till konsumenterna.
          </note>
          <note>
            Den här veligheten i den borgerliga regeringspolitiken känns
            väldigt skakig. Man saknar de skarpa förslagen. Det enda näringsministern
            säger är att vi ska spara 20 procent till 2020, men hur detta
            ska göras finns det inga tankar och förslag om. Det finns ingenting
            som pekar ut inriktningen åt vilket håll man ska gå. Det enda
            man säger är att vi ska spara till 2020. Är detta inte en väldigt
            svag politik?
          </note>
          <note>
            Jag måste därför fråga näringsministern: Om nu de vita certifikaten
            kan vara besvärliga att få igenom, inom vilka sektorer får vi
            då ett konkret exempel på vad regeringen kommer att föreslå om
            hur vi ska kunna uppnå det här resultatet till år 2020?
          </note>
          <note type="speaker">
            Anf. 23 Näringsminister MAUD OLOFSSON (c):
          </note>
          <note>
            Herr talman! Vita elcertifikat är ett förslag som jag väl känner
            igen eftersom det är ett gammalt centerförslag som Socialdemokraterna
            nu tar upp. Jag kommer ihåg att när vi tog fram det här förslaget
            var vi väldigt noga med att säga att det är viktigt att de andra
            systemen måste fungera fullt ut och vara möjliga att utvärdera
            om man ska införa ett sådant system. Det är samma slutsats som
            Energimyndigheten har kommit fram till.
          </note>
          <note>
            Jag tror att vi behöver hitta olika sätt att ha mer marknadsbaserade
            system, men det är också viktigt, när man inför den typen av system,
            att man kan klara av att känna stabilitet i de gamla.
          </note>
          <note>
            Vi har utsläppsrätter och gröna elcertifikat som redan fungerar
            men som inte har verkat så länge, och det är det Energimyndigheten
            pekar på. Vi har också en energisparutredning som har lämnat sitt
            första delbetänkande som beskriver inom vilka sektorer vi skulle
            kunna spara mer, procentsatser och annat. Till hösten kommer vi
            att återkomma med ett förslag där vi har mer av konkreta åtgärder.
          </note>
          <note>
            Jag kan bara beklaga att den gamla regeringen, efter att vi fick
            en överenskommelse på EU-nivå kring energieffektiviseringen, inte
            tillsatte någon utredning för att komma fram i den här frågan,
            utan det var en av de första åtgärderna som jag fick vidta för
            att få fram en lista på konkreta åtgärder.
          </note>
          <note>
            Innan utredningen nu har kommit har vi ändå gjort en del saker
            som är viktiga att peka på. Vi har ett avtal med basindustrin
            som handlar om energieffektivisering, och Energimyndigheten och
            basindustrin är överens om att spara energi. De får sänkta energikostnader
            mot att de sparar.
          </note>
          <note>
            Vi jobbar med bostadssidan. Där har vi till exempel energideklarationer
            som är genomförda som ett resultat av ett EU-direktiv. Mycket
            av de direktiv som nu kommer på EU-sidan handlar om att göra det
            effektivare i bostäder när det gäller belysning, våra hushållsapparater
            och så vidare, och den lagstiftningen implementerar vi i den svenska
            lagstiftningen. Men det är Energimyndigheten som i första hand
            ansvarar för den delen.
          </note>
          <note>
            Vi har tillfört extra resurser till energi- och klimatrådgivare
            runt om i landet på både den regionala och den lokala nivån, allt
            i syfte att kunna ge allmänheten en bra kunskap om hur man ska
            spara energi, men de ska också rikta sig till småföretag som vill
            ha ökad kunskap. Jag tror att det också handlar väldigt mycket
            om att förstå hur mycket pengar vi slösar på att inte vara medvetna
            om kostnaderna.
          </note>
          <note>
            Jag träffade Sabo för inte så länge sedan, som har lovat mig
            att spara 20 procent energi fram till 2020. Man berättade om verkningsfulla
            åtgärder, bland annat individuell mätning på lägenhetsnivå där
            varje konsument som bor i en lägenhet kan se hur mycket energi
            man förbrukar. Man berättade också om hur man utbildar sin personal
            i att vara duktigare gentemot lägenhetsinnehavarna. Där finns
            ett otroligt samspel när man ser hur förbrukningen ser ut och
            också får hjälp av duktig personal som kan hjälpa till med att
            effektivisera energianvändningen i varje enskild lägenhet.
          </note>
          <note>
            Vi håller nu på att bjuda in till energisamtal, och det syftar
            till att vi ska leva upp till målen om energieffektivisering men
            också målen om förnybart, målen om biobränsle och målen om minskade
            koldioxidutsläpp.
          </note>
          <note>
            Jag vill ju att hela samhället gemensamt ska anstränga sig för
            att nå de här målen. Vi kan på politisk nivå sätta upp höga ambitioner.
            Vi kan använda styrmedel, vilket vi också gör. Men i nästa steg
            handlar det också om att industrin, bostadssektorn och transportsektorn
            gemensamt ska spara energi här framöver. Jag ser fram emot de
            samtalen. Jag tror att vi kan nå väldigt goda resultat om vi hjälps
            åt.
          </note>
          <note type="speaker">
            Anf. 24 BÖRJE VESTLUND (s):
          </note>
          <note>
            Herr talman! Jag kan nästan travestera föregående debatt som
            Maud Olofsson och jag hade: Det gäller ju också att faktiskt göra
            det man sade i opposition i sitt parti när man kommer i regeringsställning.
            Det är väl precis det som är problemet med de vita elcertifikaten.
          </note>
          <note>
            Som sagt var: Det är inte okomplicerat att införa vita elcertifikat
            det är jag den första att erkänna men om man inte sätter i gång
            arbetet så lär det ju inte bli enklare. De lär inte bli enklare
            att genomföra 2015 när vi borde ha infört dem 2010. Jag tror att
            statsrådet och jag är överens om att det kommer att ta ett par
            tre år innan vi kan ha det här systemet på plats, och under tiden
            händer ingenting. Nu börjar det dra ihop sig mot halva mandatperioden
            för den här regeringen, och vi ser inte särskilt mycket.
          </note>
          <note>
            När det gäller frågan om basindustrin och energieffektiviseringen
            är vi egentligen totalt överens, därför att där stöder vi gärna
            regeringen. Det är en politik som ligger helt i linje med vad
            vi socialdemokrater säger.
          </note>
          <note>
            Det som bekymrar mig däremot är bostadssektorn. Jag vet inte
            vilka Maud Olofsson har pratat med på Sabo, men de jag har pratat
            med på Sabo säger att för att vi ska få en energieffektivisering
            av bostadssektorn måste vi kunna bygga om miljonprogramsområdena,
            för hela det beståndet läcker energi dag för dag, timme för timme
            och minut för minut. Man har i dag inga medel och inget incitament
            mer än möjligen sänkta energipriser för att gå vidare med att
            bygga om det här.
          </note>
          <note>
            Det finns mycket varje fastighetsägare kan göra. Individuell
            mätning är en viktig och bra sådan åtgärd. Men det är ändå så
            att genom detta tar man inte tillbaka 20 procent, näringsministern.
            Man måste ta de stora greppen även i bostadssektorn, och det saknar
            jag i regeringens politik.
          </note>
          <note>
            Min interpellation handlar om vita certifikat. Jag skulle kunna
            skriva en interpellation om också detta, men nu är det ändå näringsministern
            som har nämnt det.
          </note>
          <note>
            Även här blir näringsministern svaret skyldig. Det finns inte
            mycket där heller i verktygslådan. Individuell mätning började
            man införa för tio år sedan, åtminstone i de bolag jag har suttit
            i när det gäller fastighetssektorn, så det har påbörjats successivt
            för ganska länge sedan.
          </note>
          <note>
            Det är väl också bra att man fortsätter arbetet med energirådgivare,
            men det är knappast någonting som är nytt och som man kan se.
            Man har en högre ambition för energieffektiviseringen på EU-nivå.
            Det är jättebra. Men för att man ska kunna fortsätta det kan man
            inte säga: Vi har det här i vår verktygslåda, men vi har inte
            särskilt mycket konkret som vi kan fylla på den här verktygslådan
            med.
          </note>
          <note>
            Det är tråkigt, och det gör också att det blir lite tandlöst
            när man säger att man ska öka energieffektiviseringen till 2020
            men inte säger på vilket sätt det ska göras. Då blir politiken
            lite tandlös och lite ihålig. Om det är det som är knepigt i det
            här skulle jag vilja ställa den här frågan till näringsministern:
            Varför inte då ompröva ställningstagandet och ge Energimyndigheten
            i uppdrag att ta fram ett sådant här förslag som vi faktiskt kan
            komma i gång med framåt 2010, 2011 eller 2012, så att vi faktiskt
            får ytterligare ett redskap i vår verktygslåda.
          </note>
          <note type="speaker">
            Anf. 25 Näringsminister MAUD OLOFSSON (c):
          </note>
          <note>
            Herr talman! Jag är naturligtvis besviken på att Socialdemokraterna
            inte gjorde någonting av den överenskommelse som man hade på EU-nivå
            om energieffektivisering. Det första jag fick göra var att tillsätta
            en utredning som skulle jobba med energieffektivisering.
          </note>
          <note>
            Jag kan bara beklaga detta. Det gör också att tidsplanen för
            den utredningen, som jag sade, är att ett första delbetänkande
            presenterades för några månader sedan och att ett slutbetänkande
            kommer till hösten.
          </note>
          <note>
            Trots det har vi vidtagit en hel del åtgärder, som jag räknade
            upp. Det är väldigt viktigt att se att de här tre sektorerna,
            industrin, bostäder och transporterna, hör ihop. Den infrastrukturproposition
            som vi ska lägga fram till hösten kommer att spela roll för energieffektivisteringen.
            De program som vi har med både basindustrin och de mindre företagen
            kommer att spela roll. Men det gäller också det samarbete och
            den diskussion som vi har med bostadsföretagen.
          </note>
          <note>
            Börje Vestlund nämner att Sabo är oroligt över miljonprogrammet
            och att det inte finns några incitament. Jo, det finns jättemycket
            incitament, vilket de själva säger. Varje ansvarsfull fastighetsägare
            ser till att bygga om sin bostad för att spara energi. Det är
            oerhört ekonomiskt. Jag har talat med dem om hur de gjort på olika
            områden, och det gäller inte bara Sabo utan även många andra.
            I takt med att energipriserna stiger blir det mer och mer lönsamt
            att spara tilläggsisolera, ha individuell mätning, vara effektivare
            i sin energianvändning, se till att personalen blir duktigare
            på detta och så vidare.
          </note>
          <note>
            När vi tittar på nybyggnation är det viktigt att se på hur vi
            ska bygga husen framöver. I dag byggs hus som inte behöver någon
            tillförsel av energi; de är oerhört effektiva redan från början.
            Min vision och dröm är att det är den typen av nyproduktion vi
            på sikt ska ha. Vi måste få fram en teknik som är energieffektiv.
            Samma sak gäller industrin. Om vi får energieffektiva produktionsmetoder
            ny teknik på olika sätt finns det en global marknad som efterfrågar
            just den typen av lösningar. Därför kopplar vi ihop energi- och
            klimatpolitiken med den industriella utvecklingen. Jag ser att
            just den kunskapen är något som Sverige kan sälja framöver.
          </note>
          <note>
            Vi har också gett pengar till Energimyndigheten så att de kan
            delta i olika program för att göra det hela effektivare. För inte
            så länge sedan presenterade vi ett program för elhybridbilar som
            jag tycker är mycket spännande.
          </note>
          <note>
            När det gäller vita elcertifikat vill jag säga att jag gärna
            ser att vi hittar ett sätt att komma fram, men samtidigt vill
            jag påpeka att vi fått en rapport från Energimyndigheten som säger
            att det är för tidigt att införa ett sådant system. Vi har också
            en utredning som tittar på hur vi ska jobba med energieffektivisering,
            och jag tycker att vi ska invänta den utredningen för att se vilka
            ytterligare förslag de kan komma med. Jag medger att vita certifikat
            ska finnas på listan över tänkbara åtgärder som vi kan jobba med
            framöver. Jag vill dock inte störa marknaden med alla möjliga
            system innan jag vet att de vi redan har fungerar väl. Det var
            också den ståndpunkten Centerpartiet intog i opposition. Vi gjorde
            den analysen redan då.
          </note>
          <note>
            Slutligen vill jag säga att jag tror att energieffektivisering
            verkligen är en fråga både för oss som individer och för hela
            samhället i form av bostadsföretag, stor basindustri och annat.
            Jag skulle gärna se att vi fick ett folkligt engagemang för att
            inse att vi alla kan vara mycket mer energieffektiva än vi är
            i dag.
          </note>
          <note type="speaker">
            Anf. 26 BÖRJE VESTLUND (s):
          </note>
          <note>
            Herr talman! När jag var liten pojke det är nu många år sedan,
            men en gång i tiden var jag det brukade man säga: Den som sa det,
            han var det. Det sades när man saknade argument i diskussionerna.
            Samma sak gäller här. Så snart regeringen inte har något eget
            förslag säger de att Socialdemokraterna minsann var mycket värre.
            Men det är inte det som debatten handlar om utan om hur vi ska
            hantera dessa frågor.
          </note>
          <note>
            Jag tycker inte att jag fått något svar. Nu säger Maud Olofsson
            att man vill införa de vita elcertifikaten. Det är jättebra, Maud
            Olofsson! Det bekymmersamma är dock att Maud Olofsson vill vänta
            ett tag för att de ska utvärderas. Sedan ska frågan diskuteras
            ytterligare och vi ska kunna springa på ytterligare 15 energiseminarier
            om vi vill, alltmedan vi inte sparar energi. Det bekymrar oss
            socialdemokrater.
          </note>
          <note>
            Precis som i alla andra debatter som gäller hennes ansvarsområden
            nämner Maud Olofsson infrastrukturpropositionen. Jag måste säga
            att jag ska läsa den med stort intresse. Den måste vara det absolut
            bästa verk som någonsin lämnats till Sveriges riksdag. Den verkar
            kunna lösa alla problem som finns i denna värld, om man ska tro
            vad Maud Olofsson, och inte minst Åsa Torstensson, säger.
          </note>
          <note>
            Visst ska vi ha ansvarsfulla fastighetsägare. Problemet där är,
            Maud Olofsson, att den ekonomiska situationen för de allra flesta
            är sådan att om de ska göra allt som behöver göras både för att
            energieffektivisera och, inte minst, för att upprätthålla standarden
            på lägenheterna kommer de inte att ha råd med det. Det är det
            som är bekymret. Vi ser inte att det ges incitament för att göra
            det möjligt att upprusta miljonprogrammet. Det ger vi med vår
            politik. Det är tråkigt att regeringen inte har några ytterligare
            redskap i sin verktygslåda.
          </note>
          <note type="speaker">
            Anf. 27 Näringsminister MAUD OLOFSSON (c):
          </note>
          <note>
            Herr talman! När det gäller vita certifikat försöker jag bara
            förklara att Energimyndigheten, som ju är den myndighet som kan
            frågan allra bäst, kommit till slutsatsen att vi inte ska införa
            dem nu eftersom det skulle störa de gamla systemen. Jag tycker
            att det finns anledning att lyssna på den expertmyndighet som
            vi har. Socialdemokraterna är naturligtvis välkomna att ta den
            diskussionen med Energimyndigheten.
          </note>
          <note>
            Tyvärr fanns inte något underlag som matchade den ambition som
            EU hade satt upp om 20 procents energieffektivisering till 2020,
            utan det arbetet fick vi påbörja när vi kom i regeringsställning.
            Jag gör det gärna och tar också gärna emot förslag för att hitta
            bra styrmedel, bra program och annat. Där är Socialdemokraterna
            välkomna att komma med allehanda förslag.
          </note>
          <note>
            Jag noterar att Börje Vestlund säger att det inte går att nu
            införa de vita certifikaten. Vi gör samma bedömning. Det är svårt
            eftersom vi först måste få de andra att fungera.
          </note>
          <note>
            När det gäller investeringar i bostadssektorn för energieffektivisering
            är det ytterst lönsamt att göra dem. Jag har lite svårt att se
            att vi skulle ha ett stort statligt subventionsprogram till privata
            och offentliga fastighetsägare för att de ska göra dessa investeringar.
            Jag tror att det lönar sig ändå, och då ska skattebetalarna inte
            gå in och subventionera det hela. Dessa investeringar är lönsamma
            att göra eftersom man sparar energi och därmed pengar.
          </note>
          <note>
            Slutligen vill jag bara säga att jag ser fram emot de diskussioner
            som vi kommer att ha med fackliga och ideella organisationer,
            med företag, med alla dem som är intresserade av att nå upp till
            de klimatmål som EU satt upp. Jag tror att det blir en oerhört
            bra sak för Sverige. Vi kan nämligen både göra gott i världen
            genom att spara klimatet och rädda miljön och få fram bra produkter
            som kan skapa jobb här hemma. Det är ett fantastiskt uppdrag för
            ett land som Sverige att kunna leva upp till.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2007/08:488 om konkurrens och oseriösa
            företag
          </note>
          <note type="speaker">
            Anf. 28 Näringsminister MAUD OLOFSSON (c):
          </note>
          <note>
            Herr talman! Börje Vestlund har frågat mig om jag har för avsikt
            att återkomma med förslag om hur man kan få en bättre situation
            för företag som ska konkurrera med oseriösa företag.
          </note>
          <note>
            Låt mig först säga att jag delar interpellantens uppfattning
            att bekämpning av en snedvriden konkurrens är en viktig del i
            arbetet med att förbättra förutsättningarna att starta och driva
            företag. Nya arbeten skapas av entreprenörer som är villiga att
            lägga sin tid, sitt engagemang och sina pengar på att skapa något
            nytt som i slutändan kommer alla till del.
          </note>
          <note>
            Vi kan inte vara nog tydliga när det gäller sambandet att företag
            ger nya arbeten och att nya arbeten ger välfärd. Vad Sverige behöver
            är därför en politik som hjälper företag att växa och öka sin
            innovativa förmåga. Alla insatser som främjar företagsklimatet
            är betydelsefulla samtidigt som det är viktigt att seriösa företag
            inte belastas administrativt mer än nödvändigt.
          </note>
          <note>
            Propositionen med förslag till en ny konkurrenslag innebär hårdare
            tag mot företag som deltar i kartellsamarbeten och även mot inblandade
            företagsledare. Genom förslagen ska en stark lagstiftning mot
            kartellbildning och andra överträdelser av konkurrensreglerna
            som skadar sund konkurrens skapas. Förslaget innehåller inte några
            bestämmelser som tar sikte på just problemet som Börje Vestlund
            nämner och som leder till en snedvriden konkurrens.
          </note>
          <note>
            Problemet med oseriösa företagare, som snedvrider konkurrensen
            genom att till exempel inte följa skattereglerna, motverkas bäst
            genom förslag till konkreta åtgärder som tar sikte direkt på de
            branscher där problemet är mest förekommande och genom modifieringar
            av skattelagstiftningen. Vid brott mot konkurrenslagen handlar
            det mer om att företagen genom olika typer av förfaranden kan
            öka sina intäkter genom att hålla priserna uppe eller medvetet
            utestänga en eller flera konkurrerande aktörer från marknaden.
          </note>
          <note>
            En konkret åtgärd som regeringen vidtagit är regeringens reform
            avseende hushållsnära tjänster som trädde i kraft den 1 juli 2007.
            Syftet med reformen är att skapa nya jobb inom hushållssektorn.
            Många tjänster har tidigare utförts svart inom denna sektor. Genom
            att regeringen gjort tjänsterna billigare för köparen kan svart
            arbete omvandlas till vitt, vilket ger fler riktiga arbetstillfällen.
            Bara ett halvår efter det att reformen trätt i kraft hade ca 40
            000 personer anmält till Skatteverket att de kommer att utnyttja
            möjligheten till skattereduktion.
          </note>
          <note>
            Den 1 januari 2010 kommer även det förslag som företagen efterfrågat,
            att alla företag som säljer varor eller tjänster mot kontant betalning
            ska ha certifierade kassaregister, att träda i kraft (prop. 2006/07:105).
            Syftet med det förslaget är just att skydda seriösa företagare
            från snedvriden konkurrens från mindre seriösa företagare och
            öka legitimiteten för skattesystemet.
          </note>
          <note>
            Regeringen ser också på möjligheten att förändra momssatserna,
            vilket kan utgöra ett incitament för företag att öppet redovisa
            sina resultat. Inom EU arbetar man just nu med en översyn av skattestrukturen
            för momsen. Sverige kommer att vara pådrivande i det arbetet för
            att enskilda medlemsstater i framtiden ska ha möjlighet att genomföra
            sänkningar av momsen inom vissa delar av tjänstesektorn.
          </note>
          <note>
            Regeringen arbetar brett med att förenkla och minska den administrativa
            bördan för företagen. Jag hoppas att en positiv indirekt effekt
            av detta arbete också kan bli att fler företag väljer att bedriva
            sin verksamhet på ett seriöst sätt i takt med att det genomförs
            åtgärder för att det ska bli enklare att driva företag i Sverige.
          </note>
          <note>
            Den illojala konkurrensen minskas bäst genom tydliga och enkla
            regler och vettiga villkor för de mest utsatta branscherna men
            också genom uppföljning och kontroll i de branscher och på de
            områden som berörs.
          </note>
          <note type="speaker">
            Anf. 29 BÖRJE VESTLUND (s):
          </note>
          <note>
            Herr talman! Jag ber att få tacka näringsministern för svaret.
            Jag noterar också att en lagrådsremiss om en ny konkurrenslag
            nu också har kommit till riksdagens bord i form av en proposition
            till en ny konkurrenslag. Det är just det konkurrenspolitiska
            resonemanget jag vill ha i denna interpellation.
          </note>
          <note>
            Herr talman! När jag läser svaret på denna interpellation slås
            jag av den okunskap som näringsministern visar när det gäller
            dessa branscher som har dessa problem. Statsrådet anför i sitt
            svar att nya arbeten skapas av entreprenörer som är villiga att
            lägga sin tid, sitt engagemang och sina pengar på att skapa något
            nytt som i slutändan kommer alla till del. Jag kunde inte ha uttryckt
            det bättre själv.
          </note>
          <note>
            Men i det här fallet har jag en verklighetsbild som uppenbarligen
            inte näringsministern har, nämligen att just tiden, engagemanget
            och pengarna helt enkelt försvinner därför att man konkurreras
            ut av en oseriös konkurrent. Det är detta interpellationen handlar
            om. Det spelar ingen roll hur bra entreprenörspolitik vi har om
            regeringen inte samtidigt är beredd att ta fajten mot oseriösa
            företagare. Drömmarna, idéerna, innovationerna och inte minst
            pengarna kommer att slås sönder och samman av dessa andra krafter.
          </note>
          <note>
            Herr talman! Näringsministern tar sedan upp en del av den nya
            konkurrenslagens förslag. Ett handlar om kartellsamarbeten. Det
            är knappast det som är det stora problemet för företagen inom
            de här branscherna som ska konkurrera med oseriösa företag. Förlåt
            mig, men vem har hört talas om kartellbildningar bland hårfrissor?
            Problemet är väl att regeringens proposition knappast imponerar
            på dem som vill ha ett starkt vapen i sin hand mot osund konkurrens.
            Det enda konkreta förslaget utöver dagens konkurrenslag är att
            man ska kunna ge näringsförbud för kartellsamarbete. Några nya
            starka förslag för att hindra osund konkurrens finns inte i den
            föreslagna nya lagen. Det är tråkigt, och återigen ett exempel
            på att regeringens företagspolitik knappast imponerar.
          </note>
          <note>
            Herr talman! Näringsministern tar också upp åtgärder som regeringen
            vidtagit för hushållsnära tjänster. Jag tror knappast att det
            hjälper för de företag som i huvudsak har företagskunder. Huruvida
            effekten är att svarta tjänster blivit vita återstår väl att se.
            Det enda vi vet är att 40 000 har anmält sig för att vara med
            på det här. Men om branschen totalt sett har blivit vitare, det
            vet vi inte. Det återstår att göra några utvärderingar innan vi
            kan se det. De jag känner i städbranschen känner inte att det
            har blivit på det här sättet. Men, som sagt, vi får återkomma
            till denna debatt senare.
          </note>
          <note>
            Herr talman! Näringsministern anför sedan att lagen om att införa
            så kallade certifierade kassaregister är en åtgärd som regeringen
            ska få äran för. Lagen införs först den 1 januari 2010. Detta
            kommer att bidra till att förbättra situationen i branscher med
            kontanthantering. Visst kan man skryta om att man tar initiativ
            i politiken. Men om nu näringsministern är ärlig måste hon medge
            att just detta är en proposition från den gamla socialdemokratiska
            regeringen. Det som den nuvarande regeringen gjorde var att skjuta
            upp ikraftträdandet med tre år. Jag kan inte se det som något
            annat än att man ger lurendrejarna tre års respit att fortsätta
            slippa betala skatt, lura kunder och konkurrera ut sina konkurrenter
            på ett oseriöst vis. Bra jobbat, regeringen! Ni slår vakt om företagen!
          </note>
          <note>
            Herr talman! Slutligen vill jag ta upp frågan om regelförenklingar.
            Jag har sett tre propositioner i näringsutskottet. Det handlar
            om ekodesigndirektivet, fjärrvärmelagen och konkurrenslagen. Ingen
            av dessa lagar har haft någon analys av hur det ser ut i företagens
            administrativa bördor. Det tycker jag är svagt, herr talman.
          </note>
          <note type="speaker">
            Anf. 30 Näringsminister MAUD OLOFSSON (c):
          </note>
          <note>
            Herr talman! Jag försöker redovisa vad konkurrenslagen siktar
            in sig på. Det är framför allt fråga om olika typer av samarbeten
            för att sätta konkurrensen ur spel. Det är klart att det spelar
            roll också för kundernas möjligheter att få rätt pris och rätt
            service. Vi har tagit till krafttag när det gäller just den lagstiftningen.
          </note>
          <note>
            Jag håller med Börje Vestlund om att de branscher som han nämner
            inte omfattas av konkurrenslagen. Det som är viktigt att säga
            där är att det finns olika sätt att angripa detta.
          </note>
          <note>
            Det ena är att ha en bättre kontroll. I en del av de här sammanhangen
            handlar det om skattesmitning. Då ska vi använda de myndigheter
            som vi har i form av skattemyndigheten och annat för att komma
            åt den delen. Den kontrollen utförs också. Det är ett ansvar som
            bland annat skattemyndigheten har.
          </note>
          <note>
            Det andra handlar om att ha sunda system i början. Det är därför
            jag nämner de hushållsnära tjänsterna. Vi vet att hela den branschen
            innehöll väldigt mycket svart arbetskraft och svart arbete. Jag
            tänker så här: Om 40 000 människor har ansökt om att få skattereduktion
            tyder det väl ändå på att en hel del av dessa tidigare betalade
            svart men nu har gått över till vitt? Det är åtminstone den bild
            jag får, och det är många som är anställda inom den hushållsnära
            sektorn som säger att det är väldigt bra att de nu får vita pengar,
            social trygghet och erkännande för det de gör. Men det är också
            många kunder som säger att det är väldigt bra att de nu kan betala
            vitt och att de vet att det sköts enligt de regler som vi har.
            Det är ett annat angreppssätt att titta på olika branscher och
            också föreslå åtgärder. Hushållsnära tjänster är ett bra exempel.
          </note>
          <note>
            Så går vi vidare också när det gäller andra branscher. Inom restaurangbranschen,
            som också innehåller mycket av illojal konkurrens i form av svart
            betalning, är det samma sak. Det är det jag nämner i mitt svar.
            Momsnivåerna och momsreglerna är ett hinder i detta. Det är kostsamt
            att ha restaurangverksamhet i dag. Det är svårt att få lönsamhet.
            Då lockas man att jobba med osunda metoder. Därför har vi också
            en diskussion med EU. Den socialdemokratiska regeringen missade
            att vara med i försöket med momssatserna. Det där gör att vi måste
            ha en diskussion igen med EU för att kunna få vara med i det momsförsöket.
          </note>
          <note>
            Jag tycker att det är väldigt viktigt att vi bekämpar illojal
            konkurrens. Där håller jag med Börje Vestlund. Vi har all anledning
            att hylla de företagare som följer de regelverk som vi har satt
            upp. Men jag tror också att det i grunden handlar om att jobba
            med att förutsättningarna för företagen fortsätter att utvecklas
            på ett positivt sätt. Det är det arbetet alliansregeringen har
            påbörjat. Då minskar behovet av att jobba med den här typen av
            åtgärder. Hushållsnära tjänster är ett sådant exempel.
          </note>
          <note>
            När det gäller regelverk och annat kommer vi att återkomma till
            riksdagen och redovisa dels vad som är gjort, dels vad som kommer
            att göras. Min förhoppning och min tro är att det också är en
            signal från samhället: Vi vill att ni ska kunna vara lönsamma
            med helt öppna regler och med sunda system. Vi ska jobba steg
            för steg för att åstadkomma detta.
          </note>
          <note type="speaker">
            Anf. 31 BÖRJE VESTLUND (s):
          </note>
          <note>
            Herr talman! Jag vet i alla fall en sak: Under sommaren ska jag
            vila riktigt ordentligt, för hösten måste bli otroligt jobbig
            att döma av vad näringsministern har sagt här till oss i dag,
            nämligen att det är väldigt många förslag som är på väg fram.
            Jag vet inte riktigt vad jag ska tro om det, för jag tyckte mig
            höra samma sak förra året vid denna tid. Men det är möjligt att
            jag har missat någonting i det här och inte varit med.
          </note>
          <note>
            Låt mig ge ett konkret exempel. Jag har min bakgrund i hotell-
            och restaurangbranschen. Jag förhandlade i Stockholms innerstad
            i många år. Jag var på Operakällaren en gång och förhandlade.
            Vid den tiden köpte man öl på stadens krogar för 20 eller 25 kronor.
            Vd:n sade till mig att han skulle göra en vanlig kalkyl på vad
            starkölen egentligen skulle kosta. Han fick det till 38 kronor.
            Det här är ganska många år sedan. I dag kostar väl ölen 50 kronor,
            kan jag tänka mig, men 38 kronor skulle den kosta då.
          </note>
          <note>
            Då kostade ölen nästan överallt 2025 kronor. Det var lurendrejare
            som fanns men också de som tvingades att hålla nere sitt ölpris
            för att över huvud taget få sälja öl. Café Opera var en sådan
            krog som fick kunder mer eller mindre oaktat vilket pris de hade.
            Därmed var det intressant att se. Så kan man göra i fall efter
            fall.
          </note>
          <note>
            Regeringen säger att man vill ta krafttag mot detta. Det intressanta
            är när man synar det i sömmarna. Man har skurit ned resurserna
            till skattemyndigheten. Det är ett faktum som har försvårats av
            just oseriösa företag.
          </note>
          <note>
            Man vill ha sunda regler från början. Jag vet inte om det är
            att dela upp det och till exempel ha de krångliga regler som finns
            för hushållsnära tjänster där en tjänst är en hushållsnära tjänst
            men en annan inte är det.
          </note>
          <note>
            När det gäller momsen inom EU säger man att man missade vagnen.
            Jag var rätt så engagerad och ganska irriterad på hur den dåvarande
            regeringen hanterade det. Så här efteråt måste jag sammanfattningsvis
            instämma i vad man då sade: Vi vill inte vara med i det här tönteriet.
          </note>
          <note>
            Ett land sade: Vi vill inte ha moms på restaurangtjänster. Då
            sade något annat land: Vi vill inte ha moms på vin. Sedan var
            det ett tredje som sade någon annat, och så höll man på. Till
            slut kom man bara fram till att ingen kunde enas om någonting.
          </note>
          <note>
            Detta är ett faktum. Det är den äldsta process som har pågått.
            Dessa direktiv ska komma och komma, men man blir aldrig färdig.
            Det finns ingen uppgörelse på flera år när det gäller EU:s momsfrågor.
          </note>
          <note>
            Herr talman! Man vill återkomma om ett regelverk. Vad är det
            för konkreta åtgärder, som Maud Olofsson inte behöver precisera
            och presentera här? Men vad tänker sig Maud Olofsson ungefär skulle
            kunna hända inom det här området?
          </note>
          <note>
            Slutligen har jag en mycket konkret fråga. Varför sköt man upp
            införandet av de certifierade kassaregistren i tre år? De har
            önskats av näringslivsorganisationer, arbetsgivarorganisationer,
            branschorganisationer och fackföreningar.
          </note>
          <note>
            Man hade i åratal bett och bönat: Vi vill ha certifierade kassaregister.
            Nu hade man fått det, och då skjuter den borgerliga regeringen
            upp det. Jag vill påstå att det är att ge respit åt lurendrejarna
            i ytterligare tre år.
          </note>
          <note>
            Är det en ansvarsfull politik där man vill ta krafttag mot illojal
            konkurrens i de här branscherna?
          </note>
          <note type="speaker">
            Anf. 32 BERIT HÖGMAN (s):
          </note>
          <note>
            Herr talman! Det är ett oerhört angeläget ämne vi är inne på,
            och det är därför jag har begärt ordet. Jag kan gärna fortsätta
            där på det spår Börje Vestlund var inne på. Var är de konkreta
            åtgärderna?
          </note>
          <note>
            Det är bra att näringsministern är tydlig med att hon vill göra
            någonting åt detta. Däremot är det lika angeläget att vi politiker
            har angreppssätt som täcker alla branscher. Det är där jag blir
            fundersam.
          </note>
          <note>
            Avdrag för hushållsnära tjänster är knappast svaret på en väldigt
            stor branschs bekymmer med svartjobb, nämligen byggbranschen.
            I förra veckan eller i förrförra veckan hade Byggnads och Byggmästarföreningen
            en artikel i Dagens Industri där de redovisade förslag på vad
            de tyckte var viktiga åtgärder.
          </note>
          <note>
            Det är praktiskt taget samma åtgärder som har införts i restaurangbranschen.
            Det handlar om personalliggare och möjligheten för skattemyndigheten
            att göra oanmälda besök, och så vidare.
          </note>
          <note>
            Min första fråga är: Är näringsministern beredd att verkställa
            de krav som kommer från Byggmästarföreningen och Byggnads när
            det gäller att motverka svartjobben i den branschen?
          </note>
          <note>
            Vi kan läsa innantill i interpellationssvaret. Där står att det
            är viktigt med uppföljning och kontroll i de branscher och på
            de områden som berörs.
          </note>
          <note>
            Då blir min nästa fråga: Är näringsministern säker på att det
            bästa receptet är att ta bort revisorsplikten för 95 procent av
            företagarna om vi vill komma åt det oseriösa i företagsamheten
            till nytta för konkurrensen?
          </note>
          <note type="speaker">
            Anf. 33 Näringsminister MAUD OLOFSSON (c):
          </note>
          <note>
            Herr talman! Börje Vestlund tycker att det går för långsamt för
            regeringen att lägga fram förslagen. Ibland har jag nästan uppfattat
            att ni tycker att det går lite för fort. Men det är väl bra att
            ni har höga förväntningar på regeringen när det gäller olika typer
            av förslag.
          </note>
          <note>
            Jag talar om branscher och nämner hushållsnära tjänster för att
            det ser så olika ut i olika branscher. Här såg vi en sektor där
            det var osund konkurrens och otroligt mycket svartarbete. Man
            vrider det till en reform som många efterfrågar. Till och med
            gamla statsministrar tycker att det är en bra reform.
          </note>
          <note>
            Med dessa positiva åtgärder kan vi också få människor att agera
            på det sätt som vi vill att de ska göra. Det är inte alla gånger
            som piskan är det bästa verktyget. Moroten kan vara en väl så
            bra åtgärd i ett system för att åstadkomma rätt saker. När 40
            000 människor har ansökt om skattereduktion för hushållsnära tjänster
            är det väl en signal om att det är många som tycker att det är
            bra att betala vitt.
          </note>
          <note>
            När det gäller momsförsöken i EU är det precis så som Börje Vestlund
            säger att Sverige avstod från att vara med i detta. Det gör att
            vi inte riktigt har samma verktyg att kunna använda momsen. Men
            vi jobbar på att det ska bli möjligt. Även om det fanns problem
            i den delen hade det för svensk del varit bra att kunna använda
            momsverktyget.
          </note>
          <note>
            Ju mer sunda spelregler vi ger för företagen, desto mer sunt
            agerande kommer vi att få enligt mitt sätt att se det. Konkurrensvillkoren
            är tuffa inom många branscher. Det gäller till exempel höga lönekostnader
            inom tjänstesektorn. Det handlar inte om löner, utan om löner
            plus skatt. Det gör att man försöker få lönsamhet på något annat
            sätt.
          </note>
          <note>
            Det är förklaringen. Då måste ambitionen från vår sida vara att
            minska kostnaderna, förenkla regelverken och göra det mer lönsamt
            att vara företagare. Många av de åtgärder som vi föreslår är ni
            emot. Ett sådant förslag är slopandet av revisorsplikten. Det
            är ett sätt att förbättra marginalerna för enskilda företagare.
            Man lägger ut 56 miljarder just på den delen.
          </note>
          <note>
            Det är inte så att man inte kommer att använda revisorer framöver.
            De flesta andra länder har sett att revisorsplikten kan man ta
            bort. Man klarar ändå säkerhet och kontroll. Skattemyndigheten
            har samma möjlighet framöver som den har i dag att titta på dessa
            företag. Men vi ska minska regelbördan och krånglet. När vi kommer
            med de konkreta förslagen är Socialdemokraterna i varje fall emot
            dem fastän de står i talarstolen och säger: Var är regelförändringarna?
            Ni redovisar ingenting.
          </note>
          <note>
            Det är intressant att Berit Högman lyfter upp just byggbranschen.
            Det är ett område som vi har bett Konkurrensverket titta på. Vi
            har också tagit del av det. Konkurrenslagstiftning är en lagstiftning
            som kommer där vi tar krafttag mot kartellbildning. Vi är till
            och med beredda att införa näringsförbud för vd:ar om vi ser att
            de har deltagit i kartellbildning. Det är en mycket kraftfull
            lagstiftning som vi är beredda att införa därför att vi vill åstadkomma
            detta.
          </note>
          <note>
            Det är klart att mer av öppenhet och öppna gränser och mer av
            internationell konkurrens på byggmarknaden är ett annat sätt att
            komma åt detta. Jag välkomnar att fack och arbetsgivare nu själva
            är beredda att ta ansvar för sin bransch. Det tycker jag är bra.
          </note>
          <note>
            Vi har haft dialog med byggbranschen om just detta. Det handlar
            om hur de kontrollerar hur deras underentreprenörer verkar och
            de som finns på arbetsplatser och annat. Jag tycker i grunden
            att det är väldigt många av de sakerna som branscherna själva
            kan göra.
          </note>
          <note>
            Det är inte alla gånger lagstiftaren som ska göra precis allting.
            Här måste också branscherna själva ta ett eget ansvar.
          </note>
          <note type="speaker">
            Anf. 34 BÖRJE VESTLUND (s):
          </note>
          <note>
            Herr talman! Låt mig först kommentera momsen. Vi får väl se när
            överenskommelsen kommer. Alla 27 stater ska vara överens exakt
            samtidigt om vad momsen ska innehålla. Det är vad som är problemet.
          </note>
          <note>
            Det var också därför den dåvarande socialdemokratiska regeringen
            var lite ljum i de frågorna. Det fanns inga förutsättningar att
            komma överens vare sig åt det ena eller det andra hållet. Det
            var det stora problemet. Det vore väl jättebra om man nu kom överens.
            Men jag måste säga att jag är lite tveksam till det.
          </note>
          <note>
            Sedan säger Maud Olofsson något intressant. Hon tror att det
            är höga lönekostnader. Det trodde jag också en gång i tiden till
            dess man började undersöka det.
          </note>
          <note>
            Brå gjorde ett par intressanta undersökningar för sju åtta år
            sedan där man verkligen tittade på detta. Det visade sig att det
            inte alls var så ofta det var höga lönekostnader som gjorde att
            folk började fiffla. Det var snarare tillfälligheter som hade
            gjort det. Tillfället gör tjuven, heter det ju. Man kom på hur
            enkelt det var, och fortsatte. Ibland blev det så tragiskt att
            det slutade med ren kriminell verksamhet och riktigt allvarligt
            med både knarklangning och annat. Det gäller inte i de allra flesta
            fall, men det kunde bli effekten på hela resan. Från att ha fuskat
            med en enda liten beställning inom restaurangbranschen hade man
            i princip ett tillhåll för kriminella element. Det handlar alltså
            inte enbart om lönekostnader. Det kan vara en del, men det är
            oftast inte det som är den avgörande orsaken.
          </note>
          <note>
            Jag måste kommentera konkurrenslagen. Vi har diskuterat regler
            och krångel. Det kan vi säkert återkomma till. Jag tror att jag
            har samlat underlag till en interpellation medan jag har diskuterat
            detta med statsrådet, men jag nöjer mig med att ta upp näringsförbudet
            nu. Det är den del som skärps. Men det är också den enda lilla
            skärpningen. Kriminaliseringen är till exempel borttagen. Det
            är inte mycket nytt som har kommit till i den nya konkurrenslagen.
            Det är också det som är det enda. Om detta är att visa musklerna
            tycker jag att Maud Olofsson borde börja med ett riktigt träningsprogram.
          </note>
          <note type="speaker">
            Anf. 35 BERIT HÖGMAN (s):
          </note>
          <note>
            Herr talman! Precis som näringsministern säger kan branscherna
            göra mycket själva. Men om de kunde göra allt själva skulle det
            inte finnas någon anledning att framföra önskemål och krav till
            regeringen, som Byggnads och Byggmästarföreningen gjorde i det
            här fallet. Det är praktiskt taget exakt samma förslag som vår
            regering såg till att genomföra när det gäller frisörerna och
            hotell- och restaurangnäringen.
          </note>
          <note>
            Trots att näringsministern ägnade ganska många minuter åt svaret
            blev det inte svar på frågan. Är näringsministern beredd att hjälpa
            byggbranschen till en nyttig sanering och därmed också en bättre
            konkurrens genom att ge byggbranschen möjligheter att införa samma
            regler som finns för frisörer och för hotell- och restaurangnäringen?
          </note>
          <note type="speaker">
            Anf. 36 Näringsminister MAUD OLOFSSON (c):
          </note>
          <note>
            Herr talman! Låt mig bara säga att det förstås inte bara är höga
            kostnader för företagen som gör detta. Det finns också tillfällen
            där man är lockad att göra rent kriminella saker. Jag vill ändå
            utgå ifrån att de allra flesta företagare är bra och hederliga
            människor som vill driva sitt företag på ett bra och vettigt sätt.
          </note>
          <note>
            Det är ofta höga kostnader som driver. Det blir mer lockande
            att göra det här. Inom tjänstesektorn har vi höga kostnader för
            personal eftersom det är en personalintensiv sektor. Det är därför
            jag nämner tjänstesektorn. Det gäller inte bara restaurangbranschen
            utan även många andra branscher.
          </note>
          <note>
            Jag vill också påpeka att Skatteverket har ökat sina insatser
            för att bekämpa till exempel skattefusk inom bygg- och anläggningssektorn.
            Man bygger ut skattebrottsenheterna inom verket för att kunna
            klara det. Vi ökar alltså insatserna för att få detta att funka
            bättre.
          </note>
          <note>
            Det finns många nyheter i konkurrensförslaget. Jag tror att Börje
            Vestlund måste läsa en gång till. Det är både skärpt kontroll
            och skärpta muskler för Konkurrensverket. Det är näringsförbud
            och en rad andra åtgärder som gör att vi får mycket bättre muskler
            för att bekämpa framför allt kartellbildning. Vi har sett tidigare
            i den gamla lagstiftningen att den inte har innehållit tillräckligt.
            Det är på bygg- och anläggningssidan som vi har haft en hel del
            problem.
          </note>
          <note>
            Jag tror att vi måste klara av att ha en balans mellan kontroll
            och stimulans. Jag tror, som jag sade, på hederliga företagare.
            Det finns också några som använder osunda metoder, men jag tycker
            att det är viktigt att vi inte bara pratar om kontroll utan också
            pratar om hur vi ska skapa bättre villkor så att det blir lönsamt,
            roligt och enkelt att vara företagare i Sverige. Jag är i full
            färd med att leverera den politiken.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2007/08:501 om service i glesbygd
          </note>
          <note type="speaker">
            Anf. 37 Statsrådet MATS ODELL (kd):
          </note>
          <note>
            Herr talman! Kent Persson har frågat näringsministern vilka åtgärder
            hon avser att vidta för att det ska finnas en överordnad strategi
            som gör att inte varje myndighet var för sig ska få fatta det
            som man bedömer som det mest rationella beslutet för sin myndighet,
            så att det verkar som om ingen har ansvar för helheten i en region.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Frågan handlar som jag ser det om hur vi kan se till att de statliga
            myndigheternas service även finns tillgänglig på landsbygden.
            Det här är ett aktuellt ämne. Det gläder mig att än en gång få
            lyfta fram hur viktig en väl fungerande förvaltning är för tillväxt
            och sysselsättning.
          </note>
          <note>
            Regeringens förvaltningspolitik bygger på att myndigheterna i
            största möjliga utsträckning själva ska bestämma över sin organisation.
            När det gäller verksamhet som är spridd över landet omfattar detta
            också lokaliseringen av kontor. Att myndigheternas ledningar utformar
            sin organisation efter de krav som verksamheten ställer skapar
            förutsättningar för att utnyttja tillgängliga resurser på bästa
            sätt för hög kvalitet i verksamheten.
          </note>
          <note>
            Jag instämmer alltså inte i det Kent Persson säger i sin interpellation
            om att den svenska förvaltningsmodellen skulle vara förlegad.
            Det är riktigt att myndigheterna är självständiga i sin ärendehantering
            och sitt beslutsfattande. Men myndigheterna lyder under regeringen.
            Regeringen har möjlighet att på olika sätt styra myndigheterna,
            och jag vill vara tydlig med att det är regeringens ansvar att
            se till att en god servicenivå upprätthålls i alla delar av landet.
            Regeringen håller detta under nära uppsikt och har tagit flera
            initiativ.
          </note>
          <note>
            Ett av de senaste av dessa är det uppdrag som regeringen gav
            i maj förra året till generaldirektör Lars Högdahl. I uppdraget
            ingår bland annat att stödja statliga myndigheters samverkan och
            arbete med att inrätta lokala servicekontor. En del i uppdraget
            har varit att utreda behov av förändringar i lagen (2004:543)
            om samtjänst vid medborgarkontor. I förra veckan överlämnade utredningen
            ett delbetänkande med förslag till administrativa och formella
            förenklingar när myndigheter och kommuner ingår samtjänstavtal.
            Det förslaget ska nu skickas på remiss och beredas i vanlig ordning.
          </note>
          <note>
            Det har inte rått någon brist på olika initiativ vare sig på
            nationell, regional eller lokal nivå för att få till stånd en
            bättre samverkan mellan myndigheter. Utredningens arbete ska utgå
            från det som redan pågår, men som Kent Persson är medveten om
            har det trots alla initiativ funnits brister i samordningen mellan
            de statliga myndigheterna. Målet med uppdraget till Lars Högdahl
            är att förbättra tillgängligheten till offentlig service i hela
            landet och att samtidigt möjliggöra en fortsatt effektivisering
            av den offentliga tjänsteproduktionen.
          </note>
          <note>
            Ett exempel på att effektivisering och samverkan kan gå hand
            i hand är det pågående arbetet inom Försäkringskassan. Tack vare
            effektivisering och samverkan kommer Försäkringskassan, som i
            dag saknar servicepunkter i ett tiotal kommuner, att vara närvarande
            i samtliga kommuner. Detta har bland annat gjorts möjligt genom
            den överenskommelse som träffats mellan Skatteverket, Arbetsförmedlingen
            och Försäkringskassan om service- och lokalsamverkan. Dessutom
            finns ju myndigheterna ständigt tillgängliga via Internet och
            via telefon, vilket har underlättat kontakterna för väldigt många.
          </note>
          <note>
            När jag deltog vid Landsbygdsriksdagen i Lycksele kände jag vilket
            engagemang som finns i dessa frågor. Samverkan behöver inte bara
            ske mellan statliga myndigheter och kommuner, utan även med kommersiella
            och frivilliga aktörer. Det finns en ökad insikt om att samverkan
            är nödvändig för att upprätthålla god service i hela landet. Förutsättningarna
            för en ökad samverkan är därför mycket goda.
          </note>
          <note type="speaker">
            Anf. 38 KENT PERSSON (v):
          </note>
          <note>
            Herr talman! Jag tackar statsrådet för svaret. Vi har debatterat
            frågan vid ett tidigare tillfälle, när vi på initiativ av Vänsterpartiet
            hade en särskild debatt om landsbygdens utveckling. Jag gläder
            mig i dag åt att jag kan notera att statsrådet också använder
            ordet landsbygd och inte glesbygd, som så konsekvent användes
            vid det förra tillfället.
          </note>
          <note>
            Bakgrunden till interpellationen är den utveckling som vi kan
            se på landsbygden i dag, där mer än tre miljoner människor bor.
            Jag menar att staten har en vidare uppgift än att bara utjämna
            skillnader i välfärdssystemen när de upptäcks. Det är också så
            att statens närvaro på landsbygden är ett viktigt signalsystem,
            inte bara för kommunerna och regionerna som sådana utan för invånare
            och företag som bor och verkar på landsbygden.
          </note>
          <note>
            Det vi i dag kan se när det gäller arbetsförmedling, försäkringskassa
            och kanske polis, men också post och i framtiden även apotek,
            är en omstrukturering och en effektivisering som är liktydig med
            centralisering. Av någon outgrundlig anledning finns det när man
            effektiviserar alltid en tendens att man centraliserar verksamheten
            till regionala centrum eller till Stockholm.
          </note>
          <note>
            Detta är ett bekymmer. När vi diskuterade just IT-infrastrukturen
            för ungefär åtta år sedan skulle bredband åt alla ge möjligheter
            till landsortens befolkning och till företagen där. Man diskuterade
            möjligheten att lokalisera ut statliga verksamheter. Men just
            den satsningen och utbyggnaden har gett motsatt effekt. Man har
            tagit det till intäkt för att centralisera verksamheten, till
            exempel skattekontor och försäkringskassa, när det gäller stora
            delar av landsbygden. Det går alltså i precis motsatt riktning
            mot vad vi diskuterade för sju åtta år sedan.
          </note>
          <note>
            Det här är givetvis allvarligt, för det är fortfarande över 100
            000 hushåll som är utan bredband. En stor del av dem bor just
            i landsortens kommuner. Det blir problem när de ska kommunicera.
            Än värre blir det när de inte heller har telefoni, vilket tidigare
            var en självklar rättighet för alla. Men när marknaden i dag anser
            att människor inte är tillräckligt lönsamma klipps förbindelsen.
            Hur ska staten då kunna upprätthålla en likvärdig service för
            dem som bor i dessa områden?
          </note>
          <note>
            Det som är väldigt allvarligt är att de myndigheter jag pratar
            om här verkar var och en för sig, utan samordning och i värsta
            fall utan att diskutera avgörande beslut om nedläggning eller
            neddragning av service med kommunerna där de verkar. Vem har då
            ansvaret? Givetvis staten, och därför måste regeringen gå in här
            och agera. Det borde vara rimligt att man innan man fattar beslut
            om verkställighet av förändrad service måste diskutera med kommunerna
            och länsstyrelsen. Länsstyrelsen är ändå statens förlängda arm
            ute i länen och regionerna och borde ha koll på vad som händer
            och sker. Det har de inte i dag, och det är ett stort svaghetstecken.
          </note>
          <note type="speaker">
            Anf. 39 Statsrådet MATS ODELL (kd):
          </note>
          <note>
            Herr talman! Kent Persson har många poänger i sina iakttagelser
            av hur det har varit. Jag håller med om att det har varit en nedmontering
            av myndighetsservicen på olika håll. Detta har delvis, skulle
            jag vilja säga, berott på den inriktning som den förra regeringen
            hade när det gällde IT-politiken. Den gick under beteckningen
            24-timmarsmyndigheten. Man överlät och decentraliserade till varje
            myndighet att själva utforma sin IT-strategi. Jag har någon gång
            sagt, och jag kan gärna upprepa det, att man gav myndigheterna
            var sin egen taktpinne för att dirigera utvecklingen på IT-området.
            Det ledde till att musiken så småningom tystnade.
          </note>
          <note>
            Det vi nu har gjort är att ta tillbaka initiativet till en nationell
            IT-strategi. Vi lanserade den för några månader sedan med en väldigt
            stor ansats att ta tillbaka detta i ett koncernperspektiv så att
            staten, precis som Kent Persson är inne på, ska ta ett större
            ansvar för att se till att både IT-utvecklingen på myndigheterna
            och mellan myndigheterna skapar förutsättningar för en bättre
            medborgarservice.
          </note>
          <note>
            Vi har också, vilket framgår av mitt svar, tagit initiativet
            att tillsätta generaldirektör Lars Högdahl för att utreda hur
            en ökad samverkan kan ske på lokal nivå så att man med en ökad
            myndighetssamverkan kan åstadkomma många fler lokala servicekontor.
          </note>
          <note>
            Det här är inte trivialt, och det beror på att lagstiftningen
            är utformad så att myndigheter inte får samverka. Det finns ett
            undantag, och det är lagen om samtjänst vid medborgarkontor. Det
            var ett initiativ som togs under den förra borgerliga regeringen,
            och det har utvecklats undan för undan.
          </note>
          <note>
            Vi har på torsdagens regeringssammanträde ytterligare två ärenden
            med nya lokala servicekontor som öppnas. Det kräver ett regeringsbeslut
            där varje tjänsteman ska specificeras och exakt vilka uppgifter
            man får ha.
          </note>
          <note>
            Lars Högdahl lämnade, som jag sade i svaret, ett förslag till
            hur man kan skapa en situation där vi river en del av de här stuprören
            och skapar förutsättningar för ökad samverkan som gör det möjligt
            att på mycket bredare front än hittills föra ut distributionen
            av myndighetsservice till medborgarna.
          </note>
          <note>
            Av Kent Perssons interpellation framgår att han också talar om
            produktionen av dessa tjänster. Jag håller med honom. Den behöver
            inte ske i Stockholm eller på ett stort huvudkontor eller ens
            på ett stort regionalt kontor, utan denna utveckling skapar förutsättningar
            för enskilda medarbetare att kunna jobba hemifrån till exempel
            några dagar i veckan om man bor i glesbygd. Man kan ha kluster
            lokalt och på annat sätt åstadkomma en tjänsteproduktion som är
            högkvalitativ utan att man behöver sitta tillsammans i stora städer.
            Detta går faktiskt att organisera på ett decentraliserat sätt.
          </note>
          <note>
            Jag tror att det finns goda förutsättningar för en ny utveckling
            som både kommer att ge medarbetarna mer intressanta uppgifter
            när vi kan få bort mycket av de rutinuppgifter som IT-systemen
            i dag tar över och, vilket är den andra sidan av myntet som är
            minst lika viktig, ge en ökad service till medborgarna också i
            glesbygd. Förlåt på landsbygden!
          </note>
          <note type="speaker">
            Anf. 40 KENT PERSSON (v):
          </note>
          <note>
            Herr talman! Det är lätt att tungan slinter emellanåt.
          </note>
          <note>
            Hur det har varit är inte så väldigt intressant att diskutera,
            utan det är bättre att diskutera hur det är i dag. Jag kan konstatera
            att den försämring som i dag sker i landsortens kommuner faktiskt
            accelererar. Jag förstår att det är mot bakgrund av det som ni
            har tillsatt den här utredningen.
          </note>
          <note>
            Men ni borde stanna upp och se till så att diskussionerna också
            involverar kommunerna så att de kan vara med och på ett konstruktivt
            sätt diskutera hur man ska lösa servicen i landsorten. Det är
            ju det som är poängen med det hela. Myndigheterna kan och ska
            inte var för sig hantera den här frågan, för de har en vidare
            uppgift än så. Det handlar faktiskt om att det inte finns bredband
            i alla hushåll i dag. Det är en stor brist. Marknaden klarar inte
            av att bygga ut det utan vad jag förstår kommer regeringen att
            ta något nytt initiativ i frågan.
          </note>
          <note>
            Det handlar också om telefoni. Det har varit en rättighet, och
            det har byggts upp tidigare. Men när de nu utsätts för marknadskrafter
            är vissa människor och hushåll inte tillräckligt lönsamma. Hur
            ska de omfattas av en statlig service som kanske ska ske på avstånd
            via telefon och datanät? Det fungerar inte!
          </note>
          <note>
            Därför måste man stanna upp, vänta in och vidta åtgärder så att
            man har förutsättningar för att kunna göra de här förändringarna.
            Jag är definitivt inte emot att de statliga myndigheterna effektiviseras
            absolut inte. Det finns mycket att göra. Men när det sker på bekostnad
            av service ute i landsorten måste man stanna upp och fundera lite
            grann över hur det ska bli i fortsättningen.
          </note>
          <note>
            Vi har till exempel frågan om pumpstationerna, och det var därför
            jag ställde interpellationen. När vi pratar om service på landsbygden
            är det mycket vidare än bara de statliga myndigheterna.
          </note>
          <note>
            Det är likadant med pumpstationerna; 1 000 pumpställen planerar
            man att lägga ned på landsorten. Detta ställer till bekymmer.
            Jag känner till ganska väl vad som händer. Folk börjar fundera
            på vilka möjligheter de har att stanna kvar, bo, verka och leva
            på dessa orter. Företagarna funderar också över om de kan etablera
            sig eller stanna kvar när det inte ens finns en arbetsförmedling
            att diskutera arbetskraftsförsörjning med. Detta är ett gigantiskt
            problem som vi upplever i många landsortskommuner i dag. Det går
            snabbare; det har accelererat de senaste två åren.
          </note>
          <note>
            Jag noterar också att statsrådet säger att han är nöjd med den
            förvaltningsstruktur som vi har i dag. Jag vet inte, jag ser inte
            igenom det. Går jag ut och pratar med människor i dag vet de inte
            vem som har ansvaret för vad, till exempel vem som har ansvaret
            för Arbetsförmedlingens, Vägverkets eller Banverkets verksamhet.
            Går man in och tittar och försöker förstå hur strukturen är uppbyggd
            är det fullständigt omöjligt att se vem som har ansvar för vad.
          </note>
          <note type="speaker">
            Anf. 41 Statsrådet MATS ODELL (kd):
          </note>
          <note>
            Herr talman! Kent Persson säger att kommunerna bör involveras.
            Det är alldeles riktigt. Det är en av grundbultarna i detta. Att
            länsstyrelserna bör involveras är också riktigt. De ska ha en
            samordnande roll när det gäller statlig myndighetsservice. Jag
            utgår från att den kommer att finnas med och förstärkas framöver.
          </note>
          <note>
            Låt oss vara konkreta. Jag har tidigare i kammaren berättat om
            den utredning som Lars Högdahl leder om lokala servicekontor.
            Jag hade tillfälle att besöka och medverka på Landsbygdsriksdagen
            för någon månad sedan. Jag inbjöd då hela organisationen Hela
            Sverige ska leva till överläggningar på Finansdepartementet om
            just dessa frågor. Dit kommer också representanter för lanthandeln
            och ett antal andra aktörer för att diskutera detta tillsammans
            med kommunerna. Sveriges Kommuner och Landsting är också inbjudna
            till denna första överläggning. Där ska vi titta på vad som händer
            och försöka åstadkomma en ny utveckling där vi, precis som jag
            sade i mitt interpellationssvar, involverar inte bara de statliga
            myndigheterna och kommunerna utan också kommersiella intressen
            som lanthandeln. Vi har också lantbrevbärarna som når 650 000
            hushåll varje dag.
          </note>
          <note>
            Kent Persson tog upp telefoni. Det är ett område som Åsa Torstensson
            har ansvar för. Det kommer en infrastrukturproposition i höst
            som jag hoppas har svaret på de frågor som Kent Persson tar upp.
            Det är i alla fall min förhoppning.
          </note>
          <note>
            Det kanske är lite långtgående att säga att jag är nöjd med den
            förvaltningsstruktur vi har. Jag tror inte att jag uttryckte mig
            riktigt så. I så fall skulle vi för närvarande inte ha 42 olika
            utredningar som tittar på bland annat länsstyrelsens roll. Det
            var inför ett landshövdingemöte som man ville ha reda på hur många
            utredningar som bara berörde länsstyrelserna. Vi uppdrog åt Statskontoret
            att titta på det. Det var 42 utredningar.
          </note>
          <note>
            Det är klart att Ansvarskommitténs förslag är ganska ingripande
            i det som Kent Persson tar upp. Det gäller inte alls bara den
            regionala, geografiska indelningen. Det finns ett antal andra
            dimensioner runt precis de frågor som berörs i interpellationen,
            så jag har goda förhoppningar. Där är remissomgången över, och
            vi håller på att sammanställa remissvaren.
          </note>
          <note>
            Vi har ett antal andra utredningar som också berör precis det
            som Kent Persson tar upp. Jag tänker på Förvaltningsutredningen
            under generaldirektör Yvonne Gustafsson. Den tittar på just förvaltningsstrukturen.
          </note>
          <note>
            Tanken är att få en modernare, effektivare och mer medborgarvänlig
            förvaltningsstruktur. Det handlar inte bara om den fysiska strukturen;
            det handlar också om det mjuka innehållet i detta.
          </note>
          <note>
            Jag har lanserat ett projekt som jag har diskuterat med alla
            myndighetschefer och som vi arbetade med, som jag vill se det,
            redan i förra budgetpropositionen. Jag kallar det för ett offentligt
            etos. Det handlar om myndigheternas förhållningssätt till medborgarna.
            Det är mycket viktigt. Det har skapat stort intresse och stor
            entusiasm bland medarbetarna inom statlig och kommunal förvaltning.
            Man vill medverka till att få ett förhållningssätt där vi möter
            medborgarna på ett värdigt och bra sätt.
          </note>
          <note type="speaker">
            Anf. 42 KENT PERSSON (v):
          </note>
          <note>
            Herr talman! Problemet är inte att statsrådet tillsätter en ny
            utredning, utan det är att under tiden som utredningar och dialog
            sker kommer förändringsprocessen att fortsätta och därmed också
            försämringarna av servicen. Det är det jag vänder mig emot. Det
            finns en poäng i att stanna upp och säga: Nu tar vi en paus i
            arbetet med förändringarna och inväntar vad utredningarna och
            dialogen kommer fram till.
          </note>
          <note>
            Det är likadant när det gäller bensinstationerna som är hotade.
            Om de ska överleva och om det ska ges möjligheter för hemtjänsten
            och enskilda personer i Norrland att ha ett tankställe finns det
            bara en möjlighet. Det är att gå in med investeringsstöd till
            dessa tankställen som ofta är en förutsättning för att en lanthandel
            ska överleva. Det är givetvis viktigt att man ger de signalerna
            framöver.
          </note>
          <note>
            När det gäller Ansvarsutredningen är en av de viktigare delarna
            att man ser över vem som gör vad och att man får ordning på de
            statliga myndigheterna och deras sätt att jobba. Det hastar. När
            ni ställer krav på myndigheterna att snabba på sin effektivisering
            har vi sett att det leder till att verksamheterna centraliseras.
            Det är tvärtemot vad vi vill. Det är en förutsättning att de finns
            ute i landet och kan verka på rimligt sätt.
          </note>
          <note>
            Jag noterar också att statsrådet inte kommenterar detta med bredband
            åt alla. Jag vet inte hur jag ska tolka det. Det får vi väl se
            i framtiden.
          </note>
          <note type="speaker">
            Anf. 43 Statsrådet MATS ODELL (kd):
          </note>
          <note>
            Herr talman! Att stanna upp är en vanlig rekommendation från
            oppositionen, men det är en utveckling som inte går att stanna
            upp. Det pågår ett jättestort projekt att satsa på en IT-utveckling
            för hela myndighetssfären tillsammans med kommuner och landsting.
            Alla vill vara med i denna process och skapa bättre förutsättningar.
          </note>
          <note>
            Det pågår också samtal över hela landet om hur vi utifrån ett
            underifrånperspektiv ska kunna bygga en bättre förvaltning regionalt
            runt om i landet. Under tiden som detta sker öppnas nya medborgarkontor,
            Kent Persson. Det är en mycket positiv utveckling.
          </note>
          <note>
            Jag kommer också att fortsätta diskussionerna med myndigheterna
            om möjligheterna att decentralisera verksamheterna och utnyttja
            den nya IT-infrastrukturens fantastiska möjligheter som innebär
            att man inte behöver sitta i storstäder för att producera god
            medborgarservice.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2007/08:530 om prisfall på Vasakronan
          </note>
          <note type="speaker">
            Anf. 44 Statsrådet MATS ODELL (kd):
          </note>
          <note>
            Herr talman! Tomas Eneroth har ställt två frågor till mig om
            Vasakronan. Den ena är vad som ligger bakom min bedömning att
            betalningsviljan för Vasakronans och därmed företagets värde,
            till skillnad från SBAB, inte påverkats av den globala kreditoron.
            Den andra är på vilket sätt jag anser att Vasakronans värde påverkats
            av det senaste årets kraftiga värdefall på Stockholmsbörsens fastighetsindex.
          </note>
          <note>
            Därtill har Tomas Eneroth frågat mig vilka kriterier, om några,
            jag har ställt upp som villkor för att en utförsäljning av SBAB
            åter ska bli aktuell.
          </note>
          <note>
            Först vill jag säga att jag inte lämnat någon bedömning som skulle
            innebära att betalningsviljan för Vasakronans och därmed företagets
            värde, till skillnad från SBAB, inte påverkats av den globala
            kreditoron. Jag har inte tagit ställning i den frågan. Inte heller
            för SBAB har jag lämnat någon sådan bedömning utan bara konstaterat
            att banker och bolåneinstitut knappast står överst på köparnas
            och säljarnas listor för närvarande.
          </note>
          <note>
            I fråga om börsvärdena på noterade fastighetsföretag vill jag
            återvända till ett svar jag lämnade på en liknade interpellation
            om Vasakronan till Tomas Eneroths företrädare Thomas Östros. Jag
            sade då bland annat: Thomas Östros gör misstaget att blanda ihop
            ett företags börsvärde och värdet på de fastigheter som ägs av
            ett företag. Med tanke på att Thomas Östros under flera år varit
            ansvarig för statens förvaltning av Vasakronan AB var jag lite
            förvånad över detta missförstånd.
          </note>
          <note>
            Herr talman! Jag beklagar att Tomas Eneroth gör samma misstag.
            Det är en stor skillnad på börsvärdet på ett noterat fastighetsföretag
            och värdet på de fastigheter företaget äger. I Vasakronans fall
            finns inget börsvärde. Värdet på företagets fastigheter var vid
            slutet av 2007 hela 45,2 miljarder kronor, en uppgång med 12,5
            procent under år 2007. Fastighetsaktierna på börsen har dessutom
            återhämtat sig på sistone.
          </note>
          <note>
            Jag är övertygad om att den fastighetsportfölj som Vasakronan
            äger har en sådan sammansättning och struktur att företagets värde
            står sig. Det är mer beständigt än de volatila börsvärdena. På
            vilket sätt situationen på finansmarknaderna eller på börsen påverkar
            värdet kan man inte bedöma förrän i en försäljningssituation.
          </note>
          <note>
            För SBAB står vi fast vid vår grundläggande syn att företaget
            skulle kunna få bättre utvecklingsmöjligheter hos en annan ägare
            än staten. Vi vet också att det finns ett flertal köpare som är
            intresserade av att ta över och utveckla verksamheten. För närvarande
            råder emellertid en betydande osäkerhet på kreditmarknaden varför
            vi tills vidare avvaktar med att ta ytterligare steg i försäljningsprocessen.
            Under tiden fortsätter företaget att utveckla sin verksamhet,
            och det är business as usual. Så länge SBAB kvarstår i statlig
            ägo kommer vi givetvis att stödja företaget och agera som en ansvarsfull
            ägare.
          </note>
          <note>
            Allmänt sett har jag inte något att tillägga utöver det som jag
            har sagt ett flertal gånger här i kammaren, nämligen att det inte
            finns någon fastställd tidsplan för de försäljningar av statligt
            ägda företag som vi kommer att genomföra. Ett förberedelsearbete
            pågår, och jag ser inga skäl att nu avbryta detta.
          </note>
          <note type="speaker">
            Anf. 45 TOMAS ENEROTH (s):
          </note>
          <note>
            Herr talman! Tack, Mats Odell, för svaret! Tack också för att
            du gästade utskottet i dag.
          </note>
          <note>
            När det gäller tolkningen av vad som har sagts i Financial Times
            eller på andra ställen är det onekligen fascinerande hur journalistkåren
            uppenbarligen har tolkat Mats Odells uttalanden på ett helt annat
            sätt än vad som var avsett. Det är bra att Mats Odell vill avvakta
            med försäljningen av SBAB. Han skulle kunna avvakta med försäljningen
            av samtliga övriga bolag också. Jag kan konstatera att Mats Odell
            i dag, inte minst i utskottet, noterade att Vasakronans fastighetsbestånd
            är unikt. Det är de bästa fastigheterna i landet. Det var en så
            pass god reklam att den nästan faller under marknadsföringslagen.
            Det är en verksamhet som också har gett en utdelning på mellan
            700 och 800 miljoner kronor de två senaste åren. Det visar hur
            väl staten fungerar som ägare. Staten förmår faktiskt utveckla
            värden, inte minst med den utmärkta ägarenhet som finns på Näringsdepartementet
            men också med klokt folk som finns i verksamheterna.
          </note>
          <note>
            Det finns en tydlig tradition. Under socialdemokratisk tid utvecklades
            statliga bolag och deras värde. Så fort det blir en borgerlig
            regering säljs de av ideologiska skäl. Det handlar om att slösa
            bort tillgångar medan vi investerar inför framtiden. Jag konstaterar
            att det gäller inte enbart Vasakronan utan även många andra statliga
            bolag där det finns en ordentlig värdestegring. Det är bra. Staten
            är en långsiktig och viktig ägare. Inte minst när det gäller verksamheter
            vi har inom till exempel Vattenfall är det nog så viktigt med
            starkt statligt engagemang. Vi får inte vara naiva när omvärlden
            väljer att se hur de statliga bolagen utvecklas.
          </note>
          <note>
            När det gäller Vasakronan och jämförelsen med SBAB hävdar Mats
            Odell att han inte har gjort någon bedömning av SBAB:s värde eller
            för den delen av Vasakronans värde. Det påverkas sannolikt inte
            av den globala kreditoron. Det är lite fascinerande eftersom en
            samlad analytikerkår gör en helt annan bedömning. Dagens Industris
            egen beräkning visar att de statliga företagen på utförsäljningslistan
            tappar runt 40 miljarder i värde. Såväl Nordnets analyschef som
            Cheuvreux företrädare konstaterar att det har skett en kraftig
            minskning.
          </note>
          <note>
            Har de fel? Om de har fel, är värdet oförändrat? Har det inte
            skett någon påverkan på värdet av SBAB eller Vasakronan med anledning
            av den kreditoro som har varit? Hur kommer det sig i så fall?
          </note>
          <note>
            Jag skulle också vilja här inför kammaren ställa frågan om Mats
            Odell kan se andra ägare än staten för verksamheter som Vasakronan
            eller om det också kan vara andra statliga ägare. Är det bara
            privata intressen som kan få ett engagemang i Vasakronan? Jag
            vill upprepa min fråga från avslutningen av min interpellation:
            På vilket sätt anser statsrådet att Vasakronans värde påverkats
            av det senaste årets kraftiga värdefall på Stockholmsbörsens fastighetsindex?
            Ska jag tolka det som att statsrådet inte tycker att det har varit
            någon värdeminskning trots den börsoro som varit?
          </note>
          <note type="speaker">
            Anf. 46 Statsrådet MATS ODELL (kd):
          </note>
          <note>
            Herr talman! Jag är lite fascinerad av att Tomas Eneroth väljer
            att hålla fast vid den text som var skriven före försäljningen
            av Vin &amp; Sprit, nämligen att värdet på statens aktier skulle ha
            fallit med 40 miljarder. De som skrev artiklarna har knappast
            kommit upp ur sina läger efter detta. Det visade sig att rekommendationerna
            om att stoppa och så vidare, som Tomas Eneroth fortsätter att
            ordinera, knappast hade gjort att vi hade fått ut det mycket goda
            värdet för bolaget, att bolaget Vin &amp; Sprit kom in i en betydligt
            större organisation, en global försäljningsorganisation, som gör
            att produktionen förutsätts öka. Annars hade man aldrig betalat
            det pris som man nu gjorde.
          </note>
          <note>
            Svaret på Tomas Eneroths frågor om olika analytiker har rätt
            eller fel, vad jag anser om värdet på Vasakronan, om Vasakronan
            är unikt, är enkelt: Det vet vi först när vi har öppnat anbudskuverten
            från dem som är intresserade av att köpa företaget. Det är då
            vi ser om det är ett bra pris för skattebetalarna. Det är då vi
            ser om andra tack vare synergieffekter och annat kan betala mer
            än vad bolaget är värt för oss i förvaltning. Vi ska få ett pris
            som reflekterar ett högre nuvärde än vad vår egen förvaltning
            på ett så kallat stand alone -alternativ skulle innebära.
          </note>
          <note>
            Jag är också lite förvånad över att Tomas Eneroth är inne på
            att borgerliga regeringar förskingrar och socialdemokratiska bygger
            upp. Det var väl noga räknat så, herr talman, att under de sista
            socialdemokratiska åren sålde förskingrade vet jag inte regeringen
            för ungefär 116 miljarder kronor. Det skulle vara spännande att
            få höra vad Tomas Eneroth vill sätta för rubrik över den verksamheten.
          </note>
          <note type="speaker">
            Anf. 47 TOMAS ENEROTH (s):
          </note>
          <note>
            Herr talman! Tack, Mats Odell! Jag nämnde inte förskingring.
            Jag sade att ni slösar bort de investeringar som görs i folkhushållet.
            Det är en skillnad. Jag skulle aldrig drömma om att anklaga regeringen
            för förskingring än så länge, i alla fall.
          </note>
          <note>
            Jag noterade att det handlar om att sälja ut av ideologiska skäl.
            Vi har ett pragmatiskt förhållningssätt till ägandet och utvecklandet
            av statliga bolag. Den här regeringen har ingen pragmatism utan
            det är snarare ett ideologiskt förhållningssätt, nämligen att
            det är fel av staten att äga bolag, alltså ska man sälja ut så
            till den grad att man i förväg binder sig med en lista på utköpskandidater.
            Det är den konstruktionen som jag tycker är något anmärkningsvärd.
            Jag hittar den inte i några andra länder i Europa.
          </note>
          <note>
            Jag återkommer till den andra frågan som Mats Odell inte svarade
            på. Den handlade om vilka tänkbara ägaralternativ som finns. Det
            är en viktig fråga. Mats Odell har så tydligt sagt att han vill
            minska det statliga åtagandet och inte kan tänka sig statligt
            ägande. I det fallet är det ändå intressant att veta om Mats Odell
            öppnar för att det ska finnas annat offentligt ägande i fallet
            Vasakronan.
          </note>
          <note>
            Det återstår, precis som Mats Odell säger, en diskussion om hur
            värdet har utvecklats när anbudskuverten öppnas. Med den börsutveckling
            som varit, med den kursutveckling som varit, har Mats Odell konstaterat
            som jag tolkar det att det inte har skett någon förändring på
            värdena av de statliga bolagen. Är det så jag ska tolka Mats Odells
            svar? Är de statliga bolagen relativt opåverkade av den kursutveckling
            eller börsutveckling som har varit? Det är i så fall en intressant
            iakttagelse som torde få effekt på bedömningen när det är rimligt
            eller möjligt att göra den typen av försäljningar.
          </note>
          <note type="speaker">
            Anf. 48 Statsrådet MATS ODELL (kd):
          </note>
          <note>
            Herr talman! Det här blir mer och mer spännande. Det skulle vara
            intressant att få utrett vilka av de försäljningar som Socialdemokraterna
            genomförde som var pragmatiska. Var det försäljningen av Telia
            Sonera till ungefär en miljon småsparare? Var det pragmatiskt
            att sälja det för 85 kronor per aktie? Aktien föll sedan, och
            många människor blev besvikna. Är det socialdemokratisk pragmatism?
            Utveckla gärna den tanken! Det var väl den största försäljning
            som då gjordes. Det är spännande. Om inte det var ideologi kunde
            det vara spännande att höra vilken pragmatisk tanke som låg bakom
            detta.
          </note>
          <note>
            Ja, jag är öppen för att det är fullt möjligt att sälja Vasakronan
            också till offentligt ägda institutioner, typ pensionsfonder och
            annat. Det har jag sagt. Det är en väldig skillnad om vi har ett
            departement som förvaltar av ideologiska skäl, att staten ska
            vara en stor företagsägare, eller om en del av vårt pensionssystem
            vill köpa delar av de här företagen. Det är någonting som regeringen
            inte alls har sagt nej till.
          </note>
          <note>
            Tomas Eneroth hittar inga andra länder där man säljer ut företag.
            Jag är rädd för att Tomas Eneroths horisont är skrämmande begränsad
            om det är ideologiska skygglappar som hindrar honom att se att
            socialdemokratiska regeringar runt om i världen har tagit fasta
            på det som alla institutioner som har att göra med global ekonomisk
            utveckling har rekommenderat. Jag tänker på EU-kommissionen, Internationella
            valutafonden, Världsbanken och andra som i sina rapporter, inte
            minst sina Sverigerapporter, enträget under de senaste 20 åren
            har pekat på att om Sverige vill ha en mer dynamisk ekonomisk
            utveckling, om Sverige vill förstärka sina möjligheter att i en
            globaliserad ekonomi ta hand om en åldrande befolkning, kan vi
            inte ha en så stor andel av näringslivet som ägs av staten. Man
            har rekommenderat detta under lång tid.
          </note>
          <note>
            Det gäller många länder, exempelvis Finland, som är ganska näraliggande.
            Det kan inte vara så svårt. Vi hade ett seminarium i går där ett
            tidigare finskt statsråd, Christoffer Taxell, berättade om och
            redovisade det finska privatiseringsprogrammet, som är väl så
            omfattande som det svenska.
          </note>
          <note>
            Om det här är ett mått på Tomas Eneroths överblick över hur verkligheten
            ser ut är det lätt oroväckande för en ny näringspolitisk talesman
            för det största partiet här i kammaren. Om han monterar av lite
            av de ideologiska skygglapparna tror jag att han kommer att upptäcka
            betydligt mer som händer på det här området.
          </note>
          <note>
            Regeringar är ganska pragmatiska jag tror att han har rätt.
          </note>
          <note>
            Det är även vår regering. Vi har nämligen tittat på varför vi
            vill minska det statliga ägandet, och det är tre skäl.
          </note>
          <note>
            Det är bättre för bolagen och deras anställda. Det är bättre
            för folkhushållet. Vi kan också få loss pengar som i dag är bundna
            exempelvis i spritproduktion eller i kontorsfastigheter för att
            i stället satsa på sådant som är statens kärnverksamheter, som
            särskilda äldreboenden, järnvägar, vägar, forskning och sådant.
          </note>
          <note>
            Det här är pragmatism, Tomas Eneroth.
          </note>
          <note>
            Jag tycker att man ska ha väldigt starka ideologiska skäl för
            att exempelvis behålla Vin &amp; Sprit i statlig ägo när vi har sett
            att 55 miljarder kronor amorterade på statsskulden frigör 2,2
            miljarder, medan den högsta utdelning som hittills har kommit
            från bolaget, nämligen den som vi får i år, är 800 miljoner kronor.
          </note>
          <note>
            Vilken ideologi kan få Tomas Eneroth att ändå vilja behålla ett
            bolag som avkastar 800 miljoner, när han genom att sälja bolaget
            kan minska sina skulder och därmed få friska 2,2 miljarder? Det,
            herr talman, är en fråga som hittills är obesvarad.
          </note>
          <note type="speaker">
            Anf. 49 TOMAS ENEROTH (s):
          </note>
          <note>
            Herr talman! Jag tror att vi nyss fick ett mått på Mats Odells
            hörsel. Den kanske inte är så väldigt bra. Det jag konstaterade
            var inte att andra stater inte säljer bolag. Det gör de. Det gör
            också svenska staten. Däremot är företeelsen att i förväg göra
            upp en lista och tala om för marknaden att dessa ska vi sälja,
            kosta vad det kosta vill, en tämligen unik företeelse.
          </note>
          <note>
            Sedan försöker Mats Odell sig på det där tricket han gjorde under
            Vin &amp; Sprit-debatten som handlade om att tala om: Nu när vi har
            sålt någonting som ökat i värde för svensk del under lång tid
            får vi äntligen pengar över till att satsa på pensionärerna eller
            de äldre.
          </note>
          <note>
            Mats Odell tillhör en regering som har sänkt skatter med 70 miljarder
            kronor och lyckats låta bli att träffa pensionärerna med dessa
            skattesänkningar. Man har till och med lagt om skattesystemet
            så till den milda grad att alla andra får sänkt skatt utom just
            pensionärerna.
          </note>
          <note>
            Varför, Mats Odell, ska det vara just försäljningen av Vin &amp;
            Sprit som gör det möjligt för Kristdemokraterna att i en borgerlig
            regering lyckas få stöd för tanken att en och annan pensionär
            ska få en skattesänkning? Jag tycker att det låter som en underlig
            prioritering. Det har självklart inte med någonting att göra.
            Den här regeringens fördelningspolitiska ambitioner är inte så
            vidare stora.
          </note>
          <note>
            Däremot tycker jag att det var intressant att få beskedet från
            Mats Odell här i kammaren att han kan tänka sig andra offentliga
            ägare och ser det som viktigt och angeläget. Det torde i så fall
            innebära att det finns sådana förutsättningar.
          </note>
          <note>
            Avslutningsvis kan jag när det gäller rekommendationen på grund
            av att för stor andel ägs av statliga bolag konstatera att vi
            hör den typen av internationella rekommendationer återkommande
            från allehanda institutioner. Jag kan också konstatera att det
            faktum att till exempel stora statliga bolag på energimarknaden
            har skapat förutsättningar för stater att garantera en väl utvecklad
            energimarknad, långsiktig hushållning med energikällor, inte minst
            förutsättningen att klara av omställningen på energimarknaden,
            har varit oerhört viktigt. Där är det angeläget med ett starkt,
            stort statligt ägande. Jag tror att inte bara Sverige noterar
            det utan även många andra länder runt om i världen, vad dessa
            rådgivare än har sagt om statliga bolag.
          </note>
          <note type="speaker">
            Anf. 50 Statsrådet MATS ODELL (kd):
          </note>
          <note>
            Herr talman! Listan över de företag som vi ansåg borde få nya
            ägare under den här mandatperioden var en information till väljarna,
            för att de öppet skulle kunna ta ställning till detta.
          </note>
          <note>
            Det är en kontroversiell fråga. Jag tror att den skiljer oss
            från Socialdemokraterna. Jag vill inte säga att det har skett
            direkt i smyg, men det är ingenting som man har begärt ett mandat
            för att göra. Även om man räknade med 15 miljarder per år för
            försäljning i budgetarna under lång tid var det ingenting som
            man gick ut och begärde ett mandat för.
          </note>
          <note>
            För oss var det här mer en demokratisk fråga, en varudeklaration,
            öppenhet och transparens.
          </note>
          <note>
            Pensionerna i Sverige har förbättrats, framför allt på grund
            av att den ekonomiska utvecklingen har gått väldigt bra, att vi
            har haft en god konjunktur, en klok finanspolitik, en klok ekonomisk
            politik och framför allt att utanförskapet har minskat och fler
            människor har kommit i arbete. Det är det som styr utbetalningen
            av pensioner.
          </note>
          <note>
            Mitt parti har drivit på väldigt starkt för att vi under budgetarbetet
            framöver också kommer att ge pensionärerna bättre villkor. Det
            är någonting som vi har utlovat. Jag tror också att vi kommer
            att kunna leverera det.
          </note>
          <note>
            Jag har kort talartid kvar, så av de olika frågorna väljer jag
            att ta det här med statliga företags tydlighet i uppdrag. Hur
            tydligt var det att svenska staten var en av världens största
            spritproducenter samtidigt som vi försökte föra en restriktiv
            alkoholpolitik gentemot EU när vi skulle förklara att vi inte
            ville ha de införselregler som EU krävde? Säg ändå att sanningen
            är att det faktum att vi inte längre äger en stor spritproducent
            ökar tydligheten i statens roll att bedriva en restriktiv alkoholpolitik.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.08 på förslag av förste vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            10 § Svar på interpellation 2007/08:534 om försäljning av statliga
            företag till andra stater
          </note>
          <note type="speaker">
            Anf. 51 Statsrådet MATS ODELL (kd):
          </note>
          <note>
            Fru talman! Alf Eriksson har frågat mig om jag kan tänka mig
            att verka för att sälja de statliga företagen till andra stater.
          </note>
          <note>
            Staten äger företag i många länder. Alf Eriksson nämner några
            exempel. Det intressanta med Alf Erikssons exempel är att de företag
            han nämner allihop är företag som respektive stat tidigare ägt
            helt och hållet men som nu bara delvis ägs av respektive stat.
            Ett minskat statligt ägande leder ofta till sammanslagningar och
            utveckling av respektive företag på annat sätt. De exempel Alf
            Eriksson nämner är just exempel på att statligt ägda företag blivit
            mer dynamiska genom att ägandet spridits.
          </note>
          <note>
            Regeringen anser att staten inte ska äga kommersiella företag
            som verkar på fungerande och öppna marknader. Det hämmar utvecklingsförmågan
            i respektive företag och snedvrider inte sällan också konkurrensen
            när staten både äger företag och sätter spelreglerna. Det är väl
            bekant att vissa länder ser fördelar i ett statligt ägande av
            kommersiella bolag som vi inte ser. Jag är helt övertygad om att
            kommersiella bolag utvecklas betydligt bättre i privat ägande
            än i statligt ägande, och det finns många goda exempel på det.
          </note>
          <note>
            När vi nu säljer några av svenska statens kommersiella företag
            prioriterar vi möjligheten att få ut det bästa värdet för skattebetalarna.
            Vi gör det genom att för varje företag noggrant analysera försäljningsalternativen
            så att vi kan sälja till den köpare som vid en samlad bedömning
            erbjuder de bästa affärsmässiga villkoren.
          </note>
          <note>
            Oavsett vem som i slutändan köper ett kommersiellt företag är
            jag övertygad om att det görs för att utveckla företaget, stärka
            dess position och skapa avkastning på de investerade medlen. Lyckas
            de nya ägarna med detta skapar varje försäljning mervärde såväl
            för skattebetalarna som för företagen och deras anställda.
          </note>
          <note type="speaker">
            Anf. 52 ALF ERIKSSON (s):
          </note>
          <note>
            Fru talman! Tack, statsrådet Odell, för svaret, även om det egentligen
            inte var något svar på min fråga!
          </note>
          <note>
            För ungefär ett år sedan när Mats Odell lade fram bemyndigandepropositionen
            om att sälja sex statliga företag angav Odell det gjorde han också
            tidigare i debatten i dag att det är hämmande för företagens utveckling
            att de ägs av staten. Jag har då förstått att han i synnerhet
            har syftat på den svenska staten.
          </note>
          <note>
            Det är en konkurrenssnedvridning. Det leder till felinvesteringar,
            och staten har svårt att tillföra kapital. Det har varit argumentationen.
          </note>
          <note>
            Samtidigt kan jag konstatera att värdet på våra statliga företag
            sedan 2002, tror jag, har fördubblats. Man kan titta på jämförbara
            företag, alltså på andra börsnoterade företag. Värdet på de statliga
            företagen har till och med stigit något mer än på jämförelseobjektet.
            Då blir jag något förvånad när Mats Odell och majoriteten säger
            att det går bra att sälja företag till andra stater men att det
            skulle vara hämmande att den svenska staten äger företag.
          </note>
          <note>
            Vi vet att det finns flera statligt dominerade företag som är
            intresserade av att köpa dem som finns på försäljningslistan,
            inte minst Telia. Där finns Telenor, där norska staten äger 54
            procent. Där finns Deutsche Telekom, där tyska staten, direkt
            och indirekt, äger ca 30 procent. Där finns France Telecom, där
            28 procent ägs av franska staten. Dessa är nu spekulanter på Telia.
          </note>
          <note>
            Jag tycker att det klingar väldigt underligt med tanke på det
            negativa som sades för ett år sedan och som sades i dag. Om det
            är så negativt med en statlig ägare i Sverige att företagen måste
            avyttras tycker jag att det är underligt att man kan avyttra dem
            till en annan statlig ägare.
          </note>
          <note>
            Anser inte Mats Odell att det är dubbelmoral att ställa ett krav
            här hemma och ett annat när man ska bedöma affärer med andra stater?
            Eller är försäljningen så ideologiskt betingad att ändamålet helgar
            medlen?
          </note>
          <note type="speaker">
            Anf. 53 TOMAS ENEROTH (s):
          </note>
          <note>
            Fru talman! Jag kunde inte låta bli att delta i debatten när
            jag noterade att statsrådet så nogsamt undvek att svara på den
            fråga som interpellanten ställt. Då tänkte jag: Jag måste ändå
            ställa frågan.
          </note>
          <note>
            Det intressanta är att det som just nu håller på att ske i större
            utsträckning än tidigare är att direkt statskontrollerade företag
            eller statligt ägda företag ute i världen går in och köper verksamheter.
            Det kan vara Dubaibaserade eller Singaporebaserade företag. Det
            var en stor artikel om detta i Dagens Industri för någon vecka
            sedan. Det kan vara Gazprom eller Statoil eller andra på energisidan
            som går in.
          </note>
          <note>
            Eftersom det uppenbarligen är den typen av stora resursstarka
            statliga aktörer som också numera går in och köper upp verksamheter
            i andra delar, även i gamla Europa, blir det intressant att ställa
            frågan lite mer precist till statsrådet.
          </note>
          <note>
            Kan statsrådet tänka sig att verka för att sälja de statliga
            företagen till andra stater, det vill säga är det okej att sälja
            till andra stater, inte bara andra aktörer? På lokal och regional
            nivå i landet har vi samma diskussion. Man motsätter sig samhälleligt
            ägande av sjukhus men säljer glatt till företag som ägs av Singapore
            och brittiska riskkapitalbolag. Det är egentligen en liknande
            utveckling.
          </note>
          <note>
            Men för statens del undrar jag: Är det okej om andra helstatliga
            verksamheter går in och äger statliga bolag? Skulle det kunna
            vara en tänkbar utveckling, Mats Odell?
          </note>
          <note type="speaker">
            Anf. 54 Statsrådet MATS ODELL (kd):
          </note>
          <note>
            Fru talman! Det första som Alf Eriksson tog upp i sitt inlägg
            gällde att det skulle vara hämmande för företagen att ägas av
            staten. Ja, jag tror att man nog ändå kan säga det.
          </note>
          <note>
            Vi kan titta på det senaste exemplet, när vi fick in bud på Vin
            &amp; Sprit. Det är ingen tvekan om att industriella köpare som lägger
            ihop Vin &amp; Sprits nuvarande produktion och distribution med sin
            egen gör bedömningen att företaget är betydligt mer värt än vad
            någon hade trott, helt enkelt för att de tror att de med sina
            globala distributionsnät, med sin försäljningsorganisation och
            med ett företag som passar ihop med dem kan få ut ett större värde,
            kan få en ökad produktion för företaget och en ökad trygghet för
            de anställda. Det är ett exempel på just detta.
          </note>
          <note>
            Det andra gällde frågan om andra stater. Vi har bara sagt att
            vi inte anser att den svenska staten ska ha ett direktägande av
            företag på en kommersiell marknad, helt enkelt för att det vore
            bättre för företagen och deras anställda, för folkhushållet och
            för dynamiken i ekonomin om de fick privata ägare.
          </note>
          <note>
            Det finns väldigt få exempel på att det är ur statligt ägande
            som välstånd växer, även om det finns många välskötta statliga
            företag. Men ge gärna exempel på motsatsen, att det har gått bättre
            för de länder som har satsat på ett stort statligt ägande än för
            dem som har satsat på privat entreprenörskap! Jag tror att det
            blir svårt för både Alf Eriksson och Tomas Eneroth att hitta sådana
            exempel.
          </note>
          <note>
            Sedan kan det vara så att andra länder eller olika regeringar
            har en annan filosofi. Den norska rödgröna regeringen har ju filosofin
            att de tycker att den norska staten ska äga mer företag. Det är
            dem obetaget. De får gå till val på det och försöka vinna de norska
            väljarnas sympatier på detta.
          </note>
          <note>
            Sedan har de, precis som Alf Eriksson säger, norska företag som
            de delvis har privatiserat. Olika partier i norska stortinget
            anser att de ska fortsätta att privatiseras helt och hållet. Andra
            har andra uppfattningar om detta.
          </note>
          <note>
            Vad det handlar om för regeringen och för mig är att hitta de
            absolut bästa förutsättningarna för våra fina företag genom att
            delta exempelvis i den konsolidering som äger rum på telekommarknaden
            och som äger rum på bankmarknaden, för att ta två tydliga exempel.
          </note>
          <note>
            Då är det ingen tvekan om att det samgående som ägde rum mellan
            Telia och Sonera har varit oerhört framgångsrikt. Jag är helt
            övertygad om att på motsvarande sätt kommer det att vara värdefullt
            för Telia att framöver kunna delta i den fortsatta snabba konsolideringen
            på telekommarknaden. Om detta är företag som är delägda av en
            annan stat ser jag inte som något hinder för att delta i en sådan
            konsolidering.
          </note>
          <note type="speaker">
            Anf. 55 ALF ERIKSSON (s):
          </note>
          <note>
            Fru talman! Mats Odell börjar med det hämmande med statligt ägande.
            Det var inte jag som sade det. Jag citerade Mats Odell själv som
            sade för ett år sedan att statligt ägande är hämmande. Det jag
            vände mig mot var att det tydligen inte är hämmande både i Sverige
            och på andra ställen. Det är bara när det gäller de svenska statliga
            företagen som det statliga ägandet är hämmande, inte i andra länder.
            Det är den diskussionen jag vänder mig emot.
          </note>
          <note>
            Om vi lyfter blicken och tittar på vad anledningen är till att
            regeringen så envist nu vill sälja ut de här företagen är vi nu
            i ett nedåtgående konjunkturläge. Vore det inte i det läget bättre
            att vi har kapital som är berett att ta risker och satsa på tillväxtmarknaderna
            i stället för att satsa pengar på långsiktigt trygga investeringar?
          </note>
          <note>
            Genom att det satsas riskvilligt kapital i dag har vi möjlighet
            att möta den kommande lågkonjunkturen, och vi har möjlighet att
            hålla sysselsättningen uppe. Det är väl inte alltid så positivt
            att i en nedåtgående konjunktur erbjuda investeringar i sådant
            som inte är nytt och ny teknik.
          </note>
          <note>
            Mats Odell pekar i sitt svar på att de företag jag räknade upp
            har varit helägda statliga företag, alltså de i Tyskland, England,
            Frankrike och så vidare. Javisst, men de länderna har, som vi
            har gjort i Sverige, sett pragmatiskt på frågan. Telia har också
            varit ett helägt statligt företag som har växt och utvecklats
            och är nu ett företag på den globala marknaden.
          </note>
          <note>
            Ska jag tolka Mats Odells svar så att om det skulle vara Tyskland,
            Norge eller någon annan som köper företag så är det positivt?
            Skulle den svenska regeringen kunna tänka sig att i vissa fall
            ett helt eller delvis ägt svenskt företag skulle köpa något utländskt
            företag för att utveckla den här marknaden? Den möjligheten finns
            i Sverige precis på samma sätt som den finns i Norge, Tyskland,
            Frankrike och så vidare.
          </note>
          <note>
            Mats Odell säger i svaret att man ska avyttra företag som finns
            på en väl fungerande marknad. Samtidigt håller vi nu på att behandla
            ett nytt försäljningsobjekt, Apoteket AB, där det inte finns någon
            marknad över huvud taget. Är det så att det bara är för de sex
            utförsäljningsobjekt som det handlar om som det ska fungera på
            en marknad? Finns det någon agenda vid sidan om dessa där man
            kan sälja precis vad som helst utan något regelverk eller någon
            tanke bakom?
          </note>
          <note type="speaker">
            Anf. 56 TOMAS ENEROTH (s):
          </note>
          <note>
            Fru talman! Mats Odell säger att i Norge går man in och äger
            bolag. Man skäms inte för det. Man till och med gick till val
            på det. Det är alldeles rätt. Man gick till val på det. Man till
            och med vann val på det, skulle jag våga påstå. Det var för att
            man ville säkra och tydliggöra det som var norska naturresurser.
          </note>
          <note>
            När man hör Mats Odell verkar det uppenbarligen som att han tror
            att andra stater är bättre på att äga, förvalta och driva verksamheter
            än Sverige. Mot bakgrund av det: Kan Odell tänka sig att sälja
            till andra helägda statliga bolag? Kan vi få en sådan utveckling
            att den borgerliga regeringen i Sverige säljer ut framgångsrik
            statlig verksamhet till andra stater? Är det en utveckling som
            Mats Odell ser framför sig? Jag tror att man ska låta bli att
            vara naiv när man ser framöver vilken utveckling vi har på den
            internationella marknaden och tydligt på energimarknaden där det
            är statliga aktörer i stor utsträckning som agerar.
          </note>
          <note>
            När det gäller att det är hämmande att ägas av staten har jag
            varit ordförande i ett statligt bolag under fem år. Jag var med
            om att femdubbla verksamheten och värdet på det bolaget. Vi fick
            gasellpris två år i rad och hade en väsentligt bättre verksamhet
            i detta statliga bolag än någon av konkurrenterna.
          </note>
          <note>
            Jag kan inte på något sätt se att det exemplet visar att det
            skulle varit hämmande att vara ägd av staten. Jag tror snarare
            att det i detta fall till och med skulle kunna vara en tillgång,
            eftersom man hade en långsiktig ägare som inte styckade upp bolaget,
            sålde ut delar av varumärket eller delar av det produktsortiment
            som fanns. Man hade en långsiktig strategi och vågade därmed göra
            investeringar. Det är att se pragmatiskt på förutsättningar att
            bedriva en bra statlig verksamhet. Det har staten lyckats med
            ända fram till för något år sedan.
          </note>
          <note type="speaker">
            Anf. 57 Statsrådet MATS ODELL (kd):
          </note>
          <note>
            Fru talman! Jag måste erkänna att jag inte hade helt lätt att
            följa Alf Erikssons resonemang om statligt ägande i nedåtgående
            konjunkturläge, om det är rätt och så vidare, om det är hämmande.
            Jag kan bara hänvisa till det som internationella och även svenska
            ekonomer har kommit fram till, nämligen att det inte är bra för
            ett lands ekonomiska utveckling att ha för stort statligt ägande.
            Detta är oberoende av vilka erfarenheter Tomas Eneroth har av
            att ha suttit som ordförande i något statligt bolag.
          </note>
          <note>
            Det finns mycket framgångsrika statliga bolag. Det är ingen tvekan
            om det. Jag skulle vilja säga att den svenska staten har varit
            utmärkt på detta. Men vi ser också att det finns privata aktörer
            om de är delägda av vissa stater eller av pensionsfonder eller
            annat som ser synergieffekter, möjligheter att kunna utveckla
            företagen på ett annat sätt än vad en stat kan.
          </note>
          <note>
            Jag tror att vi ganska enkelt skulle kunna ena oss om detta.
            Läs annars de rapporter vetenskapliga, skulle jag vilja säga som
            OECD, Internationella valutafonden, Världsbanken och EU-kommissionen
            har tagit fram på det här området!
          </note>
          <note>
            Alf Eriksson tycker inte att det är lämpligt nu att investera
            i sådant som inte är ny teknik. Jag förstod inte riktigt detta.
            Det vi har sett nu är att franska privata investerare har gjort
            den största franska investeringen i Sverige någonsin. De har investerat
            55 000 miljoner kronor i Sverige. Hur detta skulle kunna vara
            hämmande för den svenska ekonomiska utvecklingen återstår för
            Alf Eriksson att försöka förklara.
          </note>
          <note>
            Han frågar också om svenska staten kan köpa utländska företag.
            Jag ser inget principiellt hinder för detta om det är en del i
            en strukturaffär som gör att vårt statliga svenska företag får
            bättre förutsättningar genom ett samgående där antingen vi säljer
            och de köper eller tvärtom. Det ser jag inga principiella bekymmer
            med.
          </note>
          <note>
            Alf Eriksson anser inte att Apoteket har någon marknad över huvud
            taget. Jag förstår inte riktigt detta. Jag trodde ändå att svenska
            medborgares efterfrågan på både receptbelagda och icke receptbelagda
            mediciner är någon typ av marknad trots allt.
          </note>
          <note>
            Ja, Tomas Eneroth, norska partier gick till val på att de ville
            ha ett visst statligt ägande. De vann det valet, kanske inte på
            just den frågan. I Sverige gick vi till val på att vi ville sälja
            faktiskt sju namngivna företag, och vi vann det valet. Vi genomför
            nu den politiken.
          </note>
          <note>
            Kan vi tänka oss att sälja till andra utländska statliga företag?
            Vi tittar ju på varje köpare utifrån de kriterier som vi har ställt
            upp. De ska kunna bidra till att företaget utvecklas på ett bra
            sätt.
          </note>
          <note type="speaker">
            Anf. 58 ALF ERIKSSON (s):
          </note>
          <note>
            Fru talman! I en fallande konjunktur vill man ha riskvilligt
            kapital som satsas på tillväxt, sådant som är nytt eller ligger
            i pipeline på forskningssidan och ska kommersialiseras och sättas
            i gång. Om då de pengarna används till att köpa fastigheter kan
            det saknas kapital som satsas på detta.
          </note>
          <note>
            Var finns konkurrensen på apoteksmarknaden, Mats Odell? Var finns
            det någon konkurrens mot de låga priserna? Det finns ju ingen
            etablerad konkurrens. Staten ska tydligen avyttra detta utan att
            det finns en sådan marknad.
          </note>
          <note>
            Fru talman! Mats Odell, jag har varit i den här kammaren ganska
            länge. Jag kommer mycket väl ihåg den debatt som fördes ganska
            vilt, inte minst från Mats Odells egen sidan, i början av 2000-talet.
            Den handlade om den så kallade företagsflykten från Sverige. Det
            gick knappast en vecka utan att någon i den här talarstolen försökte
            tala om att företagen flyr Sverige. Den debatten var fel. Det
            var mer kapital som sökte sig till Sverige än som flyttade ut.
            Men det är ganska underligt att på dessa år har den diskussionen
            flyttats. Då talade man om företagsflykt i dag säljer man ut företag
            till och med till andra stater, som enligt Odell själv är hämmande
            för företagens utveckling.
          </note>
          <note type="speaker">
            Anf. 59 Statsrådet MATS ODELL (kd):
          </note>
          <note>
            Fru talman! Det har varit en intressant debatt, som vanligt med
            Alf Eriksson och Tomas Eneroth, i de här frågorna. Men jag är
            inte säker på att vi har blivit särskilt mycket klokare på detta.
            Vi har nog ganska fastlåsta positioner.
          </note>
          <note>
            I opposition vill Socialdemokraterna inte sälja någonting. I
            regeringsställning sålde man för 116 miljarder kronor. Det återstår
            för Alf Eriksson och Tomas Eneroth att också förklara pragmatismen
            i detta.
          </note>
          <note>
            Jag vet att Alf Eriksson inte har någon möjlighet att förklara
            detta nu, men jag är mycket spänd på att få veta hur han i nedåtgående
            konjunktur ska stoppa investeringar i fastigheter och sådant som
            han inte betecknar som riskinvesteringar. Det lär bli ett visst
            administrativt problem att åstadkomma det. Självklart måste man
            kunna få både köpa och sälja fastigheter i olika konjunkturlägen.
            Detta illustrerar en syn på statligt ägande och konjunkturpolitik
            som jag inte tror kommer att vara vägledande ens för en socialdemokratisk
            regering.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2007/08:515 om apoteket och landsbygden
          </note>
          <note type="speaker">
            Anf. 60 Socialminister GÖRAN HÄGGLUND (kd):
          </note>
          <note>
            Fru talman! Elina Linna har frågat mig hur jag avser att garantera
            dels att läkemedelsdistributionen fortsättningsvis ska vara lika
            tillgänglig över hela landet, dels att receptfria läkemedel till
            rimliga priser ska vara lika tillgängliga över hela landet.
          </note>
          <note>
            Apoteksmarknadsutredningen överlämnade sitt huvudbetänkande den
            8 januari i år. Betänkandet innehåller flera förslag som är avsedda
            att säkra tillgången till läkemedel i hela landet. Fram till den
            11 april remitteras utredningens förslag till berörda myndigheter
            och organisationer. Därefter fortsätter beredningen av ärendet
            inom Regeringskansliet. Med hänsyn till att behandling av förslagen
            pågår kan jag för närvarande inte exakt ange vilka åtgärder som
            kommer att vidtas för att säkerställa tillgängligheten till läkemedel
            på landsbygden. Men ett av huvudsyftena med omregleringen av apoteksmarknaden
            är och förblir att förbättra tillgängligheten till hela läkemedelssortimentet,
            såväl på landsbygd som i storstad. Jag vill passa på att säga
            att verksamhet på landsbygd inte med automatik innebär dålig lönsamhet.
            Det är därmed inte givet att alla dessa apotek är oattraktiva
            för företag på en omreglerad apoteksmarknad. I de områden där
            det är svårt att driva verksamhet, men där det ur patientperspektiv
            finns behov av service, finns olika sätt att garantera läkemedelstillgängligheten.
          </note>
          <note>
            När det gäller detaljhandel med receptfria läkemedlen har Apoteksmarknadsutredningen
            helt nyligen lämnat förslag om hur tillgången till dessa varor
            ska kunna förbättras. Betänkandet Detaljhandel med vissa receptfria
            läkemedel innehåller bland annat förslag om vilka förutsättningar
            som bör gälla för dem som vill sälja ett begränsat sortiment av
            receptfria läkemedel utanför apotek. Utredningens förslag kommer
            nu att remitteras och därefter beredas inom Regeringskansliet.
            Innan beredningen är avslutad kan jag inte heller i denna del
            närmare presentera vilka förslag som regeringen kommer att lämna
            till riksdagen.
          </note>
          <note>
            Eftersom omregleringen av apoteksmarknaden är en unik händelse
            i Sverige får man göra en utblick till andra länder för att se
            vad som har hänt där när deras apoteksmarknader har förändrats.
            Det som ligger nära till hands att betrakta är Norge, som 2001
            förändrade sin apoteksstruktur och fick en ny apotekslag. Den
            nya lagen medgav i praktiken en fri etablering och lokalisering
            av apotek i Norge. Reformen har inneburit att över 170 nya apotek
            har etablerats sedan 2001, vilket motsvarar en ökning av antalet
            apotek med 44 procent. Tillgängligheten till såväl receptfria
            som receptbelagda läkemedel har således ökat markant i Norge de
            senaste åren. Sedan 2003 har dessutom norska livsmedelsbutiker,
            kiosker och bensinstationer möjlighet att sälja ett begränsat
            sortiment av receptfria läkemedel. Den senare reformen har ytterligare
            ökat tillgängligheten till receptfria läkemedel i Norge.
          </note>
          <note>
            Elina Linna nämner i sin interpellation OECD:s rapport Pharmaceutical
            pricing and reimbursement in Sweden . I rapporten, som publicerades
            2007, fastslog OECD att apotekstätheten är lägre i Sverige än
            på något annat håll. Enligt rapporten skulle konsumenterna sannolikt
            bli mer tillfredsställda med tillgängligheten om försäljningen
            av receptfria läkemedel konkurrensutsattes. Vidare konstaterar
            OECD att när det gäller förskrivna läkemedel visar erfarenheten
            från Norge och Island att antalet apotek har ökat och att öppettiderna
            har förlängts sedan apoteksmarknaderna reformerades. OECD menade
            att Norges förändrade apoteksstruktur kunde fungera som en förebild
            för en eventuell apoteksreform i Sverige.
          </note>
          <note>
            Regeringens intention att förbättra tillgången till läkemedel
            genom att dels avskaffa det statliga apoteksmonopolet, dels möjliggöra
            försäljning av ett begränsat sortiment av receptfria läkemedel
            utanför apotek är således helt i linje med OECD:s förslag. Erfarenheten
            från Norge visar också att intentionen att förbättra tillgängligheten
            till läkemedel går att realisera genom att omreglera apoteksmarknaden.
          </note>
          <note>
            En förutsättning för att få en förbättrad tillgänglighet till
            samtliga läkemedel är emellertid att det blir intressant för näringsidkare
            att öppna nya apotek i Sverige. Omfattningen av nyetableringar
            av apotek beror till stor del på om staten väljer att behålla
            verksamheten i Apoteket AB intakt eller att avyttra delar av verksamheten.
            En avyttring av apotek underlättar för nya aktörer att etablera
            sig. Om ingen avyttring sker är det stor risk att nya aktörer
            uteblir, eftersom trösklarna för marknadsinträdet blir för höga.
            Med hänsyn till detta har regeringen beslutat om en proposition
            med förslag om att riksdagen bemyndigar regeringen att avyttra
            en del av de apotek som Apoteket AB i dag äger. Det är regeringens
            bedömning att merparten av apoteken kommer att finnas kvar i statlig
            ägo. Apoteket AB kommer därmed att finnas kvar som en central
            aktör och agera på samma villkor som de nya aktörerna. Staten
            kommer emellertid även efter omregleringen av apoteksmarknaden
            att ta ett aktivt ansvar för läkemedelsförsörjningen i hela landet.
            Jag vill dock understryka att skapandet av den nya apoteksmarknaden
            inte är ett nollsummespel som handlar om uppdelning av de apotek
            som nu finns i Apoteket AB:s bestånd. Lika väsentligt är att det
            därutöver skapas nya apotek så att det totalt sett blir fler apotek.
          </note>
          <note>
            När det gäller prissättningen på receptfria läkemedel är den
            i dag så gott som fri för Apoteket AB. Apoteksmarknadsutredningen
            förslår att prissättning på receptfria läkemedel även i fortsättningen
            ska vara oreglerad för såväl apotek som övrig detaljhandel. Utredningen
            menar att på så sätt skapas förutsättningar för lokal priskonkurrens
            och prispress. Innan beredningen av utredningens förslag är avslutad
            kan jag inte uttala mig om regeringens kommande förslag i denna
            del.
          </note>
          <note type="speaker">
            Anf. 61 ELINA LINNA (v):
          </note>
          <note>
            Fru talman! Först vill jag tacka socialministern för svaret.
            Vi i Vänsterpartiet är allvarligt bekymrade över utvecklingen
            på landsbygden. Regeringens politik riskerar att försämra människors
            möjlighet att bo kvar eller bosätta sig på landsbygden. En av
            de viktigaste förutsättningarna är en fungerande service och tillgång
            till exempel till hälso- och sjukvård. Därför är jag och Vänsterpartiet
            bekymrade över konsekvenserna av avskaffandet av apoteksmonopolet.
            Servicen på landsbygden riskerar att försämras.
          </note>
          <note>
            Socialministern bedyrar i sitt svar att ett av huvudsyftena med
            privatiseringen är och förblir att förbättra tillgängligheten
            också på landsbygden och att verksamhet på landsbygden inte med
            automatik innebär dålig lönsamhet. Socialministern lyfter upp
            en för honom viktig aspekt, nämligen att själva idén med privatiseringen
            bygger på idén om lönsamhet.
          </note>
          <note>
            Här går en tydlig skiljelinje mellan Kristdemokraterna och Vänsterpartiet.
            Regeringen och Kristdemokraterna menar att hälso- och sjukvård,
            som också omfattar läkemedelshantering, kan överföras till vilken
            vinstdrivande verksamhet som helst. Vänsterpartiet däremot anser
            att apoteksmonopolet har varit och är en garanti för låga och
            enhetliga priser i hela landet. Vi vill inte att kommersiella
            intressen sätts framför hälsan, som regeringen nu gör.
          </note>
          <note>
            Socialministern lyfter fram Norge som ett föregångsland när det
            gäller ökad tillgänglighet. Förra veckan anordnade socialutskottet
            en hearing om Apoteket här i riksdagen. Då fick vi höra att i
            Norge, liksom på Island, har avregleringen inneburit en minskad
            andel kompetent personal. Jag kan mycket väl tänka mig att bristen
            på just kompetent personal kan bli besvärlig på landsbygden i
            Sverige också.
          </note>
          <note>
            Socialministern svarar att reformen har inneburit att 170 nya
            apotek har etablerats sedan 2001 i Norge. Göran Hägglund vet likaväl
            som jag att majoriteten av dessa nyetableringar finns i städerna.
            Det är tätt mellan apoteken i kvarteren runt Karl Johan. När socialutskottet
            besökte Oslo för cirka ett år sedan fick vi höra från en av våra
            värdar att hon hade fått besöka fyra apotek innan hon hittade
            ett apotek där man kunde expediera hennes receptbelagda läkemedel.
            Många av apoteken i Oslo säljer receptfria läkemedel och väldigt
            mycket skönhetspreparat men inte receptbelagda läkemedel. Är det
            den typen av apotek Göran Hägglund räknar till förbättrad tillgänglighet
            i Sverige?
          </note>
          <note>
            Jag fick inte svar på mina frågor för att socialministern inte
            ville förekomma beredningen av ärendet. Men visst borde socialministern
            kunna säga vad han grundar sitt ställningstagande på när han säger
            att han avser att garantera att tillgången till läkemedel ska
            vara lika i hela landet. Avser Göran Hägglund att garantera att
            det kommer att finnas apotek i framtiden också i till exempel
            Vittangi i Tornedalen eller Koppom i Eda kommun i Värmland såsom
            det finns i dag med ett underlag på drygt 600 invånare?
          </note>
          <note type="speaker">
            Anf. 62 YLVA JOHANSSON (s):
          </note>
          <note>
            Fru talman! Tack, socialministern, för svaret på Elina Linnas
            viktiga interpellation. Socialministern säger att han vill ha
            tillgänglighet också på mindre orter. Vi hade en offentlig utfrågning
            i socialutskottet för en vecka sedan där bland annat erfarenheterna
            från Norge var uppe. Det svar vi där fick var att tillgängligheten
            hade ökat på så sätt att det fanns fler apotek. På mindre orter
            eller på landsbygden fanns det ungefär lika många apotek som tidigare,
            men personer som var med för att redovisa exemplifierade det så
            här: På vissa orter har man lagt ned det befintliga apoteket.
            På andra orter finns det nu två apotek.
          </note>
          <note>
            Då kan man ställa frågan: Har då tillgängligheten ökat? Jag skulle
            säga att det har den nog inte gjort. Tillgänglighet är en större
            fråga än bara antalet apotek. Var finns apoteken? Hur långt har
            människor till sitt närmaste apotek? Det är viktiga tillgänglighetsfrågor.
          </note>
          <note>
            En annan viktig fråga handlar om tillhandahållandeskyldigheten.
            Vilka läkemedel har de apotek som finns? Utredningen har inte
            gett något bra svar på hur det ska skötas i framtiden, och det
            gör inte heller socialministern här i svaret.
          </note>
          <note>
            Jag skulle vilja fråga socialministern vad han grundar det på
            att han tror att det är möjligt att skapa en lika god eller bättre
            tillgänglighet på mindre orter med en avreglerad marknad.
          </note>
          <note>
            Jag vill också säga att jag blir förvånad när jag tar del av
            socialministerns svar där han säger: Jag kan för närvarande inte
            ange vilka åtgärder som kommer att vidtas för att säkerställa
            tillgängligheten till läkemedel på landsbygden. Samtidigt klargör
            han att staten även efter omregleringen av apoteksmarknaden kommer
            att ta ett aktivt ansvar för läkemedelsförsörjningen i hela landet
            utan att tala om hur detta ska gå till. Men på en punkt är han
            helt säker, nämligen att man ska avyttra apotek. Han är dock säker
            på att man inte ska avyttra en majoritet av de apotek som i dag
            ägs av Apoteket AB.
          </note>
          <note>
            Jag vill ställa en fråga: Hur kan det vara en sådan obalans när
            det gäller vad som är klart i beredningen, nämligen att det ska
            säljas apotek och hur många som ska säljas, medan det tydligen
            inte alls är klart i beredningen vilka villkor som ska gälla på
            mindre orter och hur man ska säkerställas en tillgänglighet på
            mindre orter? Jag ställer frågan mot bakgrund av att regeringen,
            som också framkommer i svaret, har lagt en proposition på riksdagens
            bord där man begär ett bemyndigande från riksdagen att påbörja
            försäljningen av apotek. Man ska inte förbereda för en kommande
            proposition som ska föreslå en omreglerad marknad, och man ska
            inte förbereda en försäljning utan påbörja en försäljning. Man
            begär alltså ett in blanko-mandat av riksdagen att påbörja en
            försäljning av apotek utan att man på något sätt kan klargöra
            hur spelreglerna på den avreglerade marknaden ska fungera.
          </note>
          <note>
            Då vill jag fråga socialministern: Vem, Göran Hägglund, är intresserad
            av att köpa apotek utan att få svar på hur prissättning och tillhandahållandeskyldighet
            ska regleras i framtiden? Tror Göran Hägglund att staten kommer
            att göra en bra affär när man säljer under sådana villkor?
          </note>
          <note type="speaker">
            Anf. 63 FINN BENGTSSON (m):
          </note>
          <note>
            Fru talman! Jag vill tacka Elina Linna för interpellationen och
            framför allt socialministern för ett väldigt klargörande svar.
            Vi har diskuterat den här frågan i utskottet i dag. Jag tycker
            att det här bidrar till vår förståelse för att den här processen
            sköts på ett mycket ansvarsfullt sätt av regeringen.
          </note>
          <note>
            Fru talman! I samband med de tidigare interpellationerna, inklusive
            den här, anklagar oppositionen återkommande alliansregeringen
            för att vilja minska det statliga ägandet av ideologiska skäl.
            Det må så vara, men det är precis på samma sätt när man av vänsterideologiska
            skäl vill krama monopol som det heter in extenso det betyder överdrivet
            noga just för att man säger att det är garanten för god tillgänglighet
            och låga priser.
          </note>
          <note>
            Elina Linna, som har ställt den här interpellationen, har uppenbarligen
            baserat en del av sina föreställningar om fördelen med apoteksmonopolet
            på en kritisk röst från en missnöjd kund i Norge för ett år sedan.
            Det är klart att man alltid kan utgå från sådana observationer.
          </note>
          <note>
            Då kan jag berätta för Elina Linna att jag själv skriver ut rätt
            så mycket recept som läkare, och jag har brottats med många problem
            med dålig tillgänglighet, till exempel att nå fram, också för
            patienternas del, till den enda möjliga telefonreceptur som vi
            har i Sverige med det monopol vi för tillfället har. Jag har även
            brottats med att problem som inträffar på icke arbetstid leder
            till att patienterna väldigt ofta får resa väldigt långa sträckor
            för att rekvirera ganska banala medel. Det är naturligtvis ett
            väldigt stort problem.
          </note>
          <note>
            Nu talar jag om receptförskrivna läkemedel, men det blir ännu
            värre och ännu mer besvärande när man tittar på icke receptförskrivna
            läkemedel där patienterna, enligt den bedömning som har gjorts
            av våra viktiga läkemedelsvårdande myndigheter, faktiskt har både
            kompetensen och förmågan att bedöma att de själva ska medicinera
            tillfälligtvis för någon enklare åkomma. Att då låta dessa människor
            resa kanske län och rike runt, så att säga, för att få tag i sina
            preparat är fullständigt orimligt.
          </note>
          <note>
            Vi har i Sverige i dag en siffra som säger att det går ungefär
            10 000 invånare på ett apotek. I nästan alla andra länder är den
            siffran långt under hälften.
          </note>
          <note>
            Jag skulle vilja avsluta med att ställa två frågor till socialministern
            och interpellanten. Om man, som socialministern klargörande säger
            i sin analys av situationen, gör en omvärldsanalys, just för att
            Sverige är ganska unikt, kommer man fram till att i de länder
            som nyligen gjort så här, bland annat i vår närhet Norge tas upp
            som exempel har det fungerat alldeles utmärkt enligt de informationer
            vi har fått. Där har vi också lärt oss en hel del när vi tar fram
            det här förslaget, som naturligtvis inte kan presenteras i detalj
            innan utredningen har bearbetats på vederbörligt sätt enligt den
            processordning man har att bereda sådana här ärenden inför en
            kommande proposition.
          </note>
          <note>
            Jag vill då ställa frågan: Vilka länder är det nu egentligen
            som har kvar apoteksmonopol här i världen? Enligt min föreställning
            är det nog så att monopolen har spelat ut sin roll i mångt och
            mycket. I det här fallet tror jag att det är väldigt få länder
            som har monopolet kvar. Jag skulle faktiskt vilja fråga socialministern:
            Vilka länder vet han om som fortfarande har kvar monopol, och
            vad skulle vi i så fall kunna dra för fördelar av att ha ett sådant
            system? Omvärldsanalysen måste ju innefatta även den frågeställningen.
          </note>
          <note>
            Frågan till Elina Linna det kanske är rimligt att ställa frågan
            till just henne, för jag tror att de länder som har kvar monopol
            har just samma grundvärdering av monopolens stora betydelse för
            god tillgänglighet och låga priser är: Varför har man kvar monopol
            i dessa länder? Vet Elina Linna det? Har Elina Linna själv gjort
            samma kloka omvärldsanalys inför sitt ställningstagande att vilja
            behålla det svenska apoteksmonopolet? Och i de länder som har
            dessa monopol kvar, hur är det där med tillgängligheten vet interpellanten
            det och hur är det med priserna och möjligheten för de enskilda
            medborgarna att få tag i läkemedel?
          </note>
          <note type="speaker">
            Anf. 64 CHATRINE PÅLSSON AHLGREN (kd):
          </note>
          <note>
            Fru talman! Jag vill också tacka både för interpellationen och
            för ett bra, genomarbetat svar. Jag vill redan nu klargöra att
            anledningen till det här förslaget, något som vi allianspartier
            också lovade före valet, är patienterna, vi som behöver apoteket.
            Att vi ska ha en hög tillgänglighet är en central fråga.
          </note>
          <note>
            Om jag är rätt underrättad finns det ett apotek i hela landet
            som har dygnet-runt-öppet. Det är ju förödande och egendomligt,
            när vi kan handla hamburgare och köpa bensin i princip dygnet
            runt i varenda tätort, skulle jag kunna tänka mig. Men apoteksvarorna,
            då det handlar om att vi blir sjuka, ska vi inte kunna köpa under
            hela dygnet. Jag skulle nästan vilja dra ut resonemanget så långt
            att jag säger att jag tror att det blir en del onödiga läkarbesök
            på grund av att man inte kan hitta ett apotek där man kan få den
            medicin som man egentligen vet att man behöver. Då är det sjukhusets
            jourapotek som den läkare som har behandlat patienten har att
            tillgå. Det kan man väl inte säga är ett modernt och tillgängligt
            sätt för oss människor.
          </note>
          <note>
            Jag kan också säga, fru talman, att jag inte är särskilt förvånad
            över att Vänsterpartiet är oroat. De är alltid oroade när vi ska
            avskaffa ett monopol. Då blir oron jättestor, trots att det här
            förslaget är för vår, för människornas, skull.
          </note>
          <note>
            Jag ska inte svara på Finn Bengtssons fråga om hur många länder
            det handlar om, men jag vet det. Nu ska vi se om också Elina Linna
            vet.
          </note>
          <note>
            Den här frågan är så oerhört viktig, och det är därför regeringen
            gör det här så noggrant att man till och med har en proposition,
            som vi i socialutskottet nu arbetar med, för att man ska förbereda
            och göra allt på ett riktigt sätt. Jag tycker att den här frågan
            är oerhört viktig för oss alla, för det handlar om trygghet i
            hela landet.
          </note>
          <note type="speaker">
            Anf. 65 Socialminister GÖRAN HÄGGLUND (kd):
          </note>
          <note>
            Fru talman! Jag tror att det är viktigt att komma ihåg vad som
            är utgångspunkten för det arbete som bedrivs på det här området.
            Utgångspunkten för arbetet är att säkerställa en förbättrad tillgänglighet
            när det gäller läkemedel. Alltför många människor hamnar någon
            gång i situationen att de snabbt skulle behöva få tag i läkemedel
            men att det finns trösklar som de inte kan ta sig över därför
            att det är fel tidpunkt på dygnet och avståndet är för långt tillgängligheten
            kort sagt är för dålig. Vi vill ändra på det.
          </note>
          <note>
            Elina Linna förfasar sig här över privatiseringsplaner. Själva
            tankegången i det här sammanhanget är att vi för att öka tillgängligheten
            behöver få en bättre fungerande marknad. Det får vi genom att
            vi underlättar inträdet för nya aktörer, till exempel den enskilda
            farmaceut som vill starta en egen verksamhet eller det företag
            som vill etablera sig med en större verksamhet som omfattar flera
            eller många butiker i Sverige. Då behöver Apoteket AB krympa sin
            kostym lite för att öka möjligheten för andra att ta sig in på
            den svenska marknaden.
          </note>
          <note>
            Privatisering är alltså inte målet, men en privatisering av en
            del av de apoteksbutiker som i dag finns är ett medel för att
            uppnå förbättrad tillgänglighet.
          </note>
          <note>
            Jag hyser inga förhoppningar om att Elina Linna, med sin ideologiska
            grund, ska säga att det här nog är en bra idé. Jag tror att hon
            hellre slår vakt om ett monopol även om det visar sig att det
            apoteket har långtgående brister, även om det visar sig att Sverige
            är det enda land inom OECD-området som har ett monopol och även
            om det visar sig att tillgängligheten blir sämre. Även när det
            visar sig att servicen inte är så bra som den skulle kunna vara
            tror jag att Elina Linna kommer att förespråka monopol.
          </note>
          <note>
            Elina Linna har som en ingång i den här debatten att det kan
            bli bekymmer på landsbygden. Därför är jag ganska noggrann i mina
            resonemang i svaret om betydelsen av tillgänglighet också på landsbygden
            och säger också att staten genom Apoteket AB har ett ansvar för
            att säkerställa god tillgänglighet också för den som bor långt
            ifrån de allra största orterna i Sverige, och det här ska vi säkerställa.
          </note>
          <note>
            Elina Linna och Ylva Johansson försöker naturligtvis få mig att
            föregripa det beredningsarbete som pågår genom att här och nu
            säga exakt hur vi ska göra i olika delar, men det tänker jag inte
            göra i dag. Vi tänker metodiskt ta steg för steg utifrån det faktum
            att det här inte är vilka varor eller produkter som helst. Det
            här går inte att jämföra med att sälja gummistövlar eller cykelslangar,
            utan det här är sådant som måste omges med en mycket stor säkerhet,
            och därför är vi väldigt noggranna när vi tar stegen framåt.
          </note>
          <note>
            Ylva Johansson uttrycker att hon är förvånad över att jag säger
            vissa saker bestämt och att det finns vissa saker som jag inte
            ger besked om i dag, men det är inte särskilt konstigt alls. Det
            är vissa saker som vi har bestämt oss för är medlet för att gå
            framåt, och vi har prövat och analyserat dem. Sedan kommer det
            att finnas många detaljer som vi behöver klargöra ytterligare
            innan riksdagen säger sitt i den här frågan.
          </note>
          <note>
            Ylva Johansson ställer en fråga om att vi har bett om ett bemyndigande
            för att påbörja försäljningen av apotek. Varför göra det nu? undrar
            hon. Det är helt enkelt för att vi vill sätta i gång ett förberedande
            arbete som tar sikte på att möjliggöra en försäljning, men vi
            tänker inte sälja någonting före ett riksdagsbeslut om omregleringens
            innehåll.
          </note>
          <note>
            För att få klara besked om ifall riksdagen tycker att det är
            en bra idé har vi bett om detta bemyndigande. Det är också ett
            välkommet besked till de aktörer som tittar på Sverige.
          </note>
          <note type="speaker">
            Anf. 66 ELINA LINNA (v):
          </note>
          <note>
            Fru talman! Först vill jag säga några ord om monopolet. Även
            jag tog upp exemplet Norge, som socialministern använde som förebild
            för Sverige. Norge har aldrig haft statligt monopol på apotek.
            Det var privata apotek, med apotekare som ägare, som reformen
            2001 omfattade. Norska apotekare sålde då sina apotek till främst
            tre stora kedjor, och i en handvändning blev dessa apotekare förmögna
            förtidspensionärer. Det finns naturligtvis utifrån mitt sätt att
            se, och jag tror också utifrån många andra människors sätt att
            se, en tveksamhet inför att vi ska använda hälso- och sjukvårdsorganisationerna,
            som jag anser att Apoteket tillhör, i vinstdrivande syfte genom
            att kunna göra sig till miljonär på det sätt som skedde i Norge
            när apotekare sålde sina apotek.
          </note>
          <note>
            Jag kritiserar alltså lika mycket det privata system som fanns
            i Norge, och jag ser med förskräckelse på den oligopolverksamhet
            som apoteken i Norge gått in i.
          </note>
          <note>
            När vi talar om OECD:s siffror vet Finn Bengtsson lika väl som
            jag, tror jag i alla fall, att man inte räknat in de 400 apoteksombuden
            som vi har i Sverige. Då skulle siffrorna se annorlunda ut. Vi
            vet också att Sverige fått beröm av OECD när det gäller handhavande
            och distribution av apoteksvaror. Vi har möjlighet att handla
            på nätet. Ett besök på Apotekets hemsida visar hur oerhört pedagogiskt
            den är upplagd. Där finns information om bland annat e-recept.
            Jag hoppas att Finn Bengtsson kan tillstyrka att e-recepten blivit
            en succé. Alla de läkare jag talat med har tyckt att systemet
            med e-recept är mycket bra.
          </note>
          <note>
            Sedan fick jag frågan vilka andra länder som har statligt monopol
            vad gäller apotek. Nu ska jag inte förekomma socialministern som
            inte deltagit i den gissningslek som Finn Bengtsson och Chatrine
            Pålsson Ahlgren vill att vi ska delta i. Jag tycker inte att det
            är relevant att behöva diskutera den frågan. Vi diskuterar apoteksmonopolet
            i Sverige och att medborgarna i Sverige ska få god service.
          </note>
          <note>
            Socialministern har inte svarat mig hur han tänker garantera
            att invånare i mindre kommuner som Vittangi och Koppom, som i
            dag har apotek, ska få tillgång till det även fortsättningsvis.
            De är inte öppna dygnet runt, Chatrine Pålsson Ahlgren, men de
            är öppna alla dagar utom lördagsöndag.
          </note>
          <note type="speaker">
            Anf. 67 YLVA JOHANSSON (s):
          </note>
          <note>
            Fru talman! Vi socialdemokrater vill ha konkurrens och marknad
            på läkemedelsområdet. Det har vi i dag. Vi har en öppen och skarp
            priskonkurrens varje månad, vilket resulterar i att vi vad gäller
            läkemedel i Sverige har unikt låga priser ut mot kund. Vi har
            dessutom många läkemedelsaktörer på den svenska marknaden.
          </note>
          <note>
            Man kan säkert göra den marknaden ännu bättre, men man måste
            ställa sig frågan om man med ökad konkurrens kommer att skapa
            en bättre marknad i stället för att staten fastställer priset,
            en statlig myndighet övervakar prissättning och alla avtal som
            föreslås på marknaden samt kunden i det närmaste är prisokänslig
            eftersom det är skattebetalarna som betalar notan. Det finns mycket
            som talar emot det. Det är också erfarenheterna från Norge, där
            den norska ekobrottsmyndigheten, enligt uppgift vid vår hearing,
            fått gå in och agera i fall där mellanhänder och läkemedelsföretag
            i ohelig allians gjort överenskommelser för att upprätthålla priset
            ut mot kund.
          </note>
          <note>
            Min främsta invändning, fru talman, gäller trots allt inte huvudfrågan
            i detta läge. Vi kommer att få ha många debatter om hur den avreglerade
            apoteksmarknaden ska fungera när remisstiden gått ut och regeringen
            kommit med ett förslag. Göran Hägglund säger att de vill sätta
            i gång ett förberedande arbete. Men, Göran Hägglund, det är inte
            det du begär riksdagens mandat för. Du begär riksdagens mandat
            att kunna påbörja försäljningen och avyttringen av Apoteket.
          </note>
          <note>
            Jag tycker att det är en högriskverksamhet när man betänker att
            Riksrevisionen i samband med regeringens tidigare proposition
            om försäljning av statliga företag svarade att regeringen då inte
            hade uppfyllt grundlagens beredningskrav eftersom den inte inhämtat
            synpunkter från myndigheter med expertkunskap. Ändå vågar man
            nu begära riksdagens mandat att få sälja Apoteket samtidigt som
            remisstiden pågår.
          </note>
          <note type="speaker">
            Anf. 68 FINN BENGTSSON (m):
          </note>
          <note>
            Fru talman! Den här debatten visar tydligt på den ideologiska
            övertron på monopolens frälsning för medborgarna. Som Chatrine
            Pålsson Ahlgren sade är det naturligtvis patienten vi sätter i
            fokus för att få god tillgänglighet och en fullständigt rimlig
            prisbild för patienterna, betydligt bättre än vad fallet är i
            dag.
          </note>
          <note>
            Då är det förlåt uttrycket en riktig förbannelse att de som kramar
            monopolen har så mycket lättare att just instifta monopol än att
            ansvarsfullt avveckla dem för att få en sundare konkurrenssituation.
            Detta är alliansregeringens uppgift efter alla de fastlåsta åren
            där man med stor tydlighet från vänsterhåll visade att man inte
            var intresserad av att bryta ett monopol även om det inte fungerade.
            Det leder till att avvecklingen nu sätts på hårda prov.
          </note>
          <note>
            Därför blir det också lite patetiskt att höra Ylva Johansson
            framföra en mängd frågor om varför regeringen vill ha bemyndigande
            för både det ena och det andra. Det är klart att regeringen måste
            ha ett bemyndigande för att på ett affärsmässigt sätt väga in
            hur man ska kunna avveckla apoteksmonopolet. Det är väl att hoppas
            på för mycket att en som kramar ett monopol skulle vara särskilt
            intresserad av den konkurrenssituation som är en grundförutsättning
            för allt sunt företagande som, vill jag påstå, alliansregeringens
            fyra partier är betydligt bättre skickade att genomföra än Socialdemokraterna
            och Vänsterpartiet.
          </note>
          <note>
            I svaret från socialministern får vi bekräftat det som statssekreteraren
            i dag nämnde i utskottet och som Ylva Johansson mycket väl känner
            till, nämligen att syftet inte är att föregripa någon försäljning,
            vilket vi också fick bekräftat. Syftet är att använda sig av detta
            bemyndigande för att på ett ansvarsfullt sätt titta över hur man
            ska kunna avveckla monopolet. Om Ylva Johansson verkligen är positiv
            till konkurrens och en fri marknad, som hon säger, ska hon i stället
            vara glad att det sker på detta sätt och inte aktivt motverka
            det hela.
          </note>
          <note type="speaker">
            Anf. 69 CHATRINE PÅLSSON AHLGREN (kd):
          </note>
          <note>
            Fru talman! Det är viktigt att komma ihåg att när man etablerar
            apotek sker det naturligtvis på ställen där man tror att man får
            kunder. Det säger sig självt. Ibland låter det på Elina Linna
            som om hon är rädd för att det ska bli för många apotek på ett
            och samma ställe, men ingen är så dum att man köper ett apotek
            om man inte får kunder till det.
          </note>
          <note>
            Elina Linna säger att Apoteket i dag fungerar väldigt väl och
            att man kan gå in på nätet. Det är klart att man kan göra det.
            Man kan gå in på hemsidan.
          </note>
          <note>
            Men det är många av våra äldre som inte har vare sig dator eller
            kunskap om hur man går in på hemsidan. Det är just för den gruppen
            människor som det fysiska apoteket är så oerhört viktigt. Det
            skapar en trygghet i helheten.
          </note>
          <note>
            Riksrevisorernas kritik, som vi också har talat om på förmiddagen
            i dag, handlade om att man inte hade remissbehandlat detta. Det
            var den huvudsakliga kritiken, och det görs med det här. Man lär
            sig av allting, och nu är man minutiöst noggrann, för att det
            här ska bli bra.
          </note>
          <note>
            Jag kan väl ändå få ställa en fråga till Elina Linna, som har
            en replik kvar. Tycker Elina Linna att monopolet har lyckats,
            när det finns ett enda dygnetruntöppet apotek i hela Sveriges
            land med 9 miljoner invånare? Det tycker inte jag. Hade monopolet
            varit lösningen hade saker och ting fungerat. Men de gör inte
            det. Det är därför, fru talman, som den fortsatta processen ska
            bli så spännande.
          </note>
          <note type="speaker">
            Anf. 70 Socialminister GÖRAN HÄGGLUND (kd):
          </note>
          <note>
            Fru talman! Elina Linna ifrågasätter att man ska använda hälso-
            och sjukvård i vinstdrivande syfte och säger att det är skälet
            till att Vänsterpartiet är emot att andra än staten står för försäljningen
            av läkemedel. Men om man för det här resonemanget i botten är
            det klart att Elina Linna borde förespråka förbud av privata initiativ
            på läkemedelsområdet i övrigt också. Ska privata företag kunna
            tillverka och sälja läkemedel, eller vill Elina Linna förbjuda
            det också? Vill Elina Linna förbjuda privata initiativ när det
            gäller hälso- och sjukvården och omsorgen om äldre, eller förbjuda
            privata vårdgivare?
          </note>
          <note>
            Kanske vill hon det. Hon har strax tillfälle att utveckla sitt
            resonemang. Är det så att hennes inställning är så dogmatisk att
            hon vill förbjuda varje privat initiativ som medverkar till att
            öka hälsan och välbefinnandet hos människor, som lindrar och botar?
            Lämnar hon beskedet att man kommer att förbjuda också privata
            läkemedelsföretag om Vänsterpartiet får något att säga till om?
          </note>
          <note>
            Regeringens utgångspunkt är som sagt att öka tillgängligheten
            utifrån det faktum att en mängd olika jämförelser visar att vi
            har för dålig tillgänglighet när det gäller läkemedel. Vi har
            för låg servicenivå på området. Det finns väldigt många, inte
            minst kvinnor, som jobbar inom Apoteket och ser fram emot att
            kunna ha flera olika arbetsgivare att välja mellan eller att kunna
            gå vidare och starta ett eget apotek och utveckla en idé. Jag
            är väldigt glad om jag kan medverka till att vi får fler olika
            aktörer på området.
          </note>
          <note>
            Vi har ett väldigt viktigt arbete kvar att göra när det gäller
            att gå igenom alla olika delar för att få allt det här på plats.
            Vi gör det under en ganska kort tid, men vi gör det systematiskt
            och målmedvetet. Det finns en hel del frågor som jag inte kan
            ge svar på i dag av respekt för den pågående processen, som syftar
            till att lösa ut det här metodiskt, målmedvetet och tålmodigt.
            Det finns en mängd olika små och stora frågor som måste lösas.
          </note>
          <note>
            Elina Linna har som utgångspunkt för interpellationen en rapport
            från OECD. Jag har roat mig med att titta en del i den. De konstaterar
            när det gäller priser till kunden att det finns ett antal länder
            som har billigare läkemedel än Sverige. Man säger att svenska
            kunder framför allt betalar ett högt pris i form av dålig service
            och dålig tillgänglighet. Detta skulle kunna gå att lösa. Det
            finns andra länder att titta på.
          </note>
          <note>
            Utgångspunkten för mig och regeringen är att göra det bättre
            för människor i Sverige och enklare att få tag i läkemedel, för
            det är en del av hälso- och sjukvården.
          </note>
          <note type="speaker">
            Anf. 71 ELINA LINNA (v):
          </note>
          <note>
            Fru talman! Jag fick inte svar från socialministern när det gäller
            glesbygdskommunerna med ett fåtal invånare. Hur tänker han garantera
            att det kommer att finnas apotek där? Från Chatrine Pålsson Ahlgren
            fick jag ett indirekt svar, med tanke på att 600 personer inte
            kan räcka som underlag för ett lönsamt apotek. Jag tolkade Chatrines
            inlägg så.
          </note>
          <note>
            Jag måste säga att det verkar som att varken Chatrine Pålsson
            Ahlgren eller Finn Bengtsson var med på samma hearing som vi andra
            förra veckan. Det var inte bara Socialdemokraterna och Vänsterpartiet
            som var oroliga över framtiden när det gäller läkemedelshanteringen
            i landet. Det fanns väldigt många andra som också var oroliga
            över den.
          </note>
          <note>
            Apoteksutredningen saknar förslag som långsiktigt säkerställer
            tillgängligheten till apotek och läkemedelsförsörjning i glesbygden.
            Jag hoppas att socialministern kan förklara hur det kommer sig.
            Fanns det inte med någonting i direktiven om garantier för glesbygden?
            Den frågan är otroligt viktig. Läkemedelsverket ska säkerställa
            ett totalt utbud av både receptfria och receptbelagda läkemedel
            över hela landet. Hur kommer man att klara av det i framtiden?
          </note>
          <note>
            Jag kan hålla med om att det finns någonting att göra när det
            gäller tillgängligheten. Men det kan man göra inom de befintliga
            ramarna också. Jag har tidigare nämnt e-recept. Det går till och
            med att få hem läkemedel per post i dag. Det sker förbättringar.
          </note>
          <note type="speaker">
            Anf. 72 Socialminister GÖRAN HÄGGLUND (kd):
          </note>
          <note>
            Fru talman! Historien visar att när man åstadkommer förändringar
            är det ofta till följd av ett tryck utifrån, att det finns någon
            annan som är med och tävlar. Då ökar fokus på att tillfredsställa
            de kunder man har. När det gäller läkemedel är det viktigare än
            på andra områden att vi har god tillgänglighet. Det är det regeringen
            strävar efter.
          </note>
          <note>
            Elina Linna tar upp frågan om glesbygden igen. Jag kommer så
            småningom återigen tillbaka till riksdagen med den frågan med
            en beskrivning av vilka mekanismer vi avser att använda. Vår uppfattning
            är naturligtvis att vi inte ska försämra tillgängligheten utan
            tvärtom förbättra den. Det är själva utgångspunkten. Det gäller
            också dem som bor i Småorts-Sverige, som det brukar heta, på mindre
            orter eller långt ifrån de större städerna. Detta kommer riksdagen
            att få möjlighet att ta ställning till. Syftet är att förbättra
            och underlätta för människor.
          </note>
          <note>
            Under en sådan process som nu pågår är det klart att det finns
            många som framför synpunkter. En del myndighetspersoner säger
            utifrån sin professionella kunskap: Tänk på det här och det här!
            Dem lyssnar vi förstås på. En del påtryckningsgrupper av olika
            slag som har kommersiella intressen driver sina synpunkter. Det
            finns andra som vill vara med och trycka på för att få igenom
            sina ståndpunkter. Vi lyssnar naturligtvis på alla, men vi ska
            komma ihåg att våra beställare är patienter som behöver tillgång
            till läkemedel. Den tillgången vill vi förbättra. Vi vill förbättra
            servicen för att de människorna ska kunna få sina läkemedel, för
            det bidrar till deras hälsa.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2007/08:523 om barnen i EU
          </note>
          <note type="speaker">
            Anf. 73 Socialminister GÖRAN HÄGGLUND (kd):
          </note>
          <note>
            Fru talman! Monica Green har frågat EU-ministern om barnets rättigheter
            kan vara en prioriterad fråga under det svenska ordförandeskapet
            i EU 2009, om hur hon ser på arbetet med barnets rättigheter i
            EU samt om hon avser att föreslå att en särskild barnkommissionär
            inrättas inom kommissionen och om barnfrågorna kommer att belysas
            särskilt under Sveriges ordförandeskap i EU.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Barnets rättigheter har fått en ständigt ökande uppmärksamhet
            inom EU. Lissabonfördraget statuerar inom ramen för de allmänna
            bestämmelserna att skyddet för barnets rättigheter är ett av unionens
            mål. Även i EU-stadgan om de grundläggande rättigheterna som med
            Lissabonfördraget fått rättsligt bindande status finns det, som
            Monica Green själv noterar, bestämmelser om barnets rättigheter.
            Här i Sverige kommer riksdagen under hösten att ta ställning till
            om Lissabonfördraget ska godkännas.
          </note>
          <note>
            Sveriges ordförandeskap i EU kommer att innebära fortsatt arbete
            med fokus på barnets livsvillkor och rättigheter. Sedan hösten
            2000 finns, som ett resultat av ett initiativ från det franska
            ordförandeskapet, en informell arbetsgrupp bestående av ministrar
            eller tjänstemän ansvariga för barnrättsfrågor som träffas en
            gång under varje ordförandeskap för att diskutera barnets rättigheter
            ur ett EU-perspektiv. Det senaste mötet ägde rum den 26 mars i
            Ljubljana under Sloveniens ordförandeskap. Under Sveriges ordförandeskap
            i EU ska regeringen vara värd för ett nytt möte för denna arbetsgrupp.
            Vår ambition är att vi inför och under det svenska ordförandeskapet
            ska verka för att förbättra och effektivisera arbetet i gruppen.
          </note>
          <note>
            Arbetet med barnets rättigheter inom Europeiska unionen har också
            andra dimensioner. Kommissionen har antagit ett meddelande om
            en strategi för barnets rättigheter och dessutom tagit initiativ
            till ett europeiskt forum för barnets rättigheter, EU:s barnforum.
            Forumet är tänkt som ett tillfälle för medlemsstaternas representanter,
            frivilliga organisationer och inte minst barnen själva att debattera
            förverkligandet av barnets rättigheter. Europaparlamentet har
            för inte så länge sedan, med utgångspunkt i kommissionens meddelande,
            antagit ett betänkande om barnets rättigheter. Jag tycker det
            är positivt att barnets rättigheter uppmärksammas på detta sätt.
          </note>
          <note>
            Sverige deltar i arbetet som pågår både inom ramen för den informella
            arbetsgruppen och inom ramen för EU:s barnforum. Vi stöder dessutom
            utvecklingen i riktning mot en samordning mellan arbetet med barnets
            rättigheter inom EU och inom Europarådet. Det finns nämligen förslag
            om att nästa barnforum ska anordnas gemensamt av kommissionen
            och Europarådet. En sådan utveckling kan stärka arbetet med barnets
            rättigheter både inom EU och inom Europarådet. Sverige ska därför
            under sitt ordförandeskap i Europarådet som börjar i maj i år
            stödja samordningen mellan Europarådet och EU i dessa frågor.
          </note>
          <note>
            Regeringen uppskattar den positiva utvecklingen som äger rum
            i EU vad gäller barnets rättigheter. Det finns ett tydligt tilltagande
            intresse för och engagemang i barnrättsfrågorna. Flera kommissionärer
            känner sig berörda av frågor som rör barn, och Europeiska kommissionens
            resurser för det arbetet ökar. Mot denna bakgrund anser vi att
            det än så länge inte är aktuellt att föra fram förslag om en särskild
            barnkommissionär. Det pågår inte heller, såvitt vi vet, en diskussion
            om en sådan utveckling.
          </note>
          <note>
            I regeringens skrivelse om barnpolitiken som nyligen lämnades
            till riksdagen uttrycker regeringen sin ambition att stärka Sveriges
            internationella profil som föregångsland i arbetet med barnets
            rättigheter. Det ska ske bland annat inom ramen för vårt ordförandeskap
            i Nordiska ministerrådet, i Unicefs styrelse och i Europarådets
            ministerkommitté under 2008 samt under vårt ordförandeskap i Europeiska
            unionen året därpå. Våra insatser i dessa olika sammanhang kan
            förhoppningsvis bidra till större genomslag för barnrättsfrågorna
            på den internationella politiska dagordningen.
          </note>
          <note>
            Slutligen vill jag understryka att vi inte får glömma att de
            viktigaste insatserna för att förverkliga barnens rättigheter
            och förbättra deras livsvillkor ska ske på hemmaplan, i varje
            enskild medlemsstat. Även vi i Sverige har mycket kvar att göra.
            Samarbetet inom EU kan göra våra åtgärder mer effektiva genom
            samordning i de frågor som har en internationell karaktär och
            kanske, så som Monica Green själv antyder, inspirera en och annan
            regering i EU:s medlemsländer till större politiskt engagemang
            i barnfrågorna.
          </note>
          <note type="speaker">
            Anf. 74 MONICA GREEN (s):
          </note>
          <note>
            Fru talman! Tack så mycket för svaret. Jag skrev interpellationen
            till EU-minister Cecilia Malmström. Jag tänkte inte på att hon
            bara är pratminister och inte har ett eget fögderi eller är ansvarig
            för någonting utan åker omkring och är bisittare när ministrarna
            åker runt och pratar om olika sakfrågor.
          </note>
          <note>
            Det är bra att vi har en EU-minister som pratar bra om EU. Jag
            tänkte att hon också hade ett ansvar för vissa av områdena. Men
            jag diskuterar gärna med socialministern, även om jag hade några
            direkta frågor till Cecilia Malmström.
          </note>
          <note>
            När hon var EU-parlamentariker drev hon frågan om en särskild
            EU-kommissionär som hade ansvar för barnfrågorna, ungefär som
            socialministern har här som barnminister. Det hade varit intressant
            att höra hennes synpunkter på det. Men det kanske Göran Hägglund
            kan svara på.
          </note>
          <note>
            Göran Hägglund säger att det går framåt med arbetet för barnen
            inom EU. Det finns många frågor där vi flyttar fram positionerna
            inom EU och så även när det gäller barn. Men vi har väldigt mycket
            kvar att göra. Det finns väldigt många utsatta barn.
          </note>
          <note>
            Alla barn ska ha rätt att äta sig mätta varje dag. Alla barn
            ska ha rätt att gå i skolan, skyddas mot olika fysiska och psykiska
            övergrepp och tas om hand när de blir sjuka. De ska både slippa
            att bli utsatta för våld och vara vittnen till våld.
          </note>
          <note>
            Det sker i det här landet. Det finns barn som säljs som sexslavar
            och som tvingas vara tjuvar. Men det sker också i resten av EU.
            Det är precis som Göran Hägglund säger. Vi ska se till att vi
            föregår med gott exempel i det här landet.
          </note>
          <note>
            Vi borde se till att barnfattigdomen minskar och inte ökar. Vi
            kan säkert också bidra med ett och annat gott exempel för att
            dra med oss bland annat de nya medlemsländerna. Det är bara 50
            mil bort från Stockholm som vi har tusentals gatubarn. Det förekommer
            i dag i Lettland gatubarn som inte har någonstans att ta vägen
            på nätterna.
          </note>
          <note>
            Det är så många barn i de nya medlemsländerna som behöver tas
            om hand och skyddas för att inte bli utsatta för sexuella övergrepp
            eller säljas som sexslavar. Det är vad som i allmänna ordalag
            kallas för trafficking. Men man ska kalla saker för deras rätta
            namn. Det är sexslaveri det handlar om.
          </note>
          <note>
            Det är därför det är så viktigt att vi hela tiden flyttar fram
            positionerna för barns rättigheter i EU och hela tiden påpekar
            vikten av att alla medlemsländer måste göra sitt.
          </note>
          <note>
            De nya medlemsländerna har en ganska aggressiv skattelagstiftning
            och det vi kallar platt skatt. Där ser vi hur klyftorna ökar och
            att man inte kan ta hand om de mest utsatta. Jag hoppas inte att
            vi är på väg ditåt i Sverige.
          </note>
          <note>
            Vi behöver lyfta upp FN:s barnkonvention och hur socialministern
            jobbar med det. Vi ska se till att alla medlemsländer jobbar med
            det och att alla medlemsländer avskaffar aga. Vi ska se till att
            alla länder accepterar minoritetsspråk och att alla medlemsländer
            också tar hand om barn som har hiv/aids.
          </note>
          <note>
            Det handlar också om barn som växer upp i regnbågsfamiljer och
            att vi accepterar och tar hand om barn som har särskilda behov.
            Det finns mycket att göra för barn inom hela EU. Jag hoppas att
            Sverige kan bidra i det arbetet.
          </note>
          <note type="speaker">
            Anf. 75 Socialminister GÖRAN HÄGGLUND (kd):
          </note>
          <note>
            Fru talman! Först vill jag ta avstånd från det sätt på vilket
            Monica Green omnämner en kollega till mig. EU-minister Cecilia
            Malmström gör ett oerhört engagerat och betydelsefullt arbete
            för Sverige gentemot motparterna och medarbetarna inom EU men
            också för att driva en väldigt viktig diskussion i vårt land.
          </note>
          <note>
            Att kalla den personen för en pratminister, en bisittare som
            åker omkring och så vidare, tycker jag är oförskämdheter som inte
            passar sig i kammaren. Det gäller i synnerhet när den personen
            inte är närvarande och har möjlighet att försvara sig. Detta vill
            jag ha till protokollet.
          </note>
          <note>
            När det gäller den fråga som Monica Green diskuterar i sak är
            det bestämt så att det finns mycket kvar att göra. Vi har mycket
            kvar att göra i vårt eget land för att säkerställa att alla barn
            kan vara sedda och få den omvårdnad som de behöver ha. De behöver
            naturligtvis få mat för dagen och en utbildning som faktiskt fungerar.
            De behöver få ett skydd mot våld och utnyttjande i alla olika
            former.
          </note>
          <note>
            Vi måste fortsätta arbetet för att stärka barnets rättigheter
            i vårt land.
          </note>
          <note>
            Som Monica Green är väl medveten om pågår det ett betydelsefullt
            arbete i Sverige bland annat genom Barnombudsmannen och genom
            frivilligorganisationer, till exempel Bris, Rädda Barnen och många
            andra.
          </note>
          <note>
            Vi har också ett ansvar för barn utanför vårt lands gränser barn
            som inte är så lyckligt lottade som de allra flesta av de barn
            som växer upp i vårt eget land. Bland de länder som nu kommer
            med i EU, som nyligen har kommit med och som knackar på EU:s dörr
            innebär EU-medlemskapet möjligheter för barnen att få en bättre
            och ljusare framtid dels genom att det ställs krav på de här länderna
            inför inträdet i EU, dels för att EU-medlemskapet möjliggör för
            länderna att växa ekonomiskt snabbare än vad de annars skulle
            kunna göra. Därmed får de en ekonomi som möjliggör att alla barn
            kan gå i skolan, för att ta det som exempel. Men här finns naturligtvis
            mycket mer att göra.
          </note>
          <note>
            Jag tror inte att det finns ett direkt samband mellan konstruktionen
            av skatteskalorna och barns välbefinnande. Det måste dock finnas
            ett skyddsnät för barnen som det offentliga i vår del av världen
            i mycket stor utsträckning tar ansvar för och som är av enormt
            stor betydelse. Men jag tror att länder kan ha en annan konstruktion
            av sina skatter än den svenska och ändå säkerställa en god utveckling
            för barn. Det finns också länder som kan ha högre skatter eller
            konstruktioner som liknar våra, men där barnen far illa. Det är
            inte det som avgör om man tänker på att man ska ha barnens bästa
            för ögonen i allt det man gör.
          </note>
          <note>
            Monica Green stryker under en del frågor där Sverige har tagit
            på sig en särskild roll, till exempel när det gäller frågan om
            aga av barn. Där är Sverige ett föregångsland. Vi möter fortfarande
            personer som representerar andra länder som är oerhört främmande
            för det sätt på vilket vi har respekt för barnen genom att inte
            använda våld under uppfostran. Jag tror att vi har mycket att
            göra ytterligare i kontakten med andra länder för att komma fram
            till en situation där det aldrig någonsin är okej att straffa
            barn kroppsligt.
          </note>
          <note type="speaker">
            Anf. 76 MONICA GREEN (s):
          </note>
          <note>
            Fru talman! Jag ställde frågorna till Cecilia Malmström, men
            jag konstaterade också att hon inte har något särskilt fögderi
            och inget särskilt ansvar. Det var det jag sade i mitt förra inlägg,
            och det står jag för. Prata eller diskutera är för mig de ord
            som jag använder. Jag står för det, och jag vet också att hon
            inte har något särskilt sakområde. Det står jag för fortfarande
            även om Göran Hägglund blir sur på det.
          </note>
          <note>
            I motsats till Göran Hägglund tror jag att det har betydelse
            hur mycket skatter man tar in till ett land när det gäller hur
            stort skyddsnätet blir. Om man bestämmer sig för att social dumpning
            är bra bara vi får hit företagen kan ju det vara bra ett tag.
            Men klyftorna ökar i ett sådant land. Självfallet är detta det
            egna landets beslut; det är sådant som varje land självt bestämmer
            över. Men jag är helt övertygad om att sådant påverkar det sociala
            skyddsnätet.
          </note>
          <note>
            EU har jobbat med att flytta fram barnfrågorna lite grann. Det
            är bra. Bland annat ska EU etablera en omfattande EU-strategi
            för att effektivt främja och skydda barns rättigheter i EU:s inre
            och yttre politik. EU ska stödja medlemsstaterna i detta arbete.
          </note>
          <note>
            Jag menar att detta blir mycket ord. Om man inte klär orden med
            någonting och inte ser till att de blir till praktisk handling
            riskerar man att det bara bli tjusiga tal när man gör överenskommelserna.
            Sedan åker var och en hem till sitt eget land och fortsätter som
            tidigare. Det är också därför Lissabonstrategin har varit bra
            eftersom man där kan mäta och jämföra länderna med varandra. Hur
            mycket barnomsorg har man byggt upp? Hur stort är skyddsnätet
            i respektive land? Och hur många flickor får gå i skolan? Lissabonfördraget
            är bra på det sättet att det visar förhållandena, men det har
            inga återkopplingar på det viset att man måste genomföra någonting.
            Men förhoppningsvis vill inte länderna bli sist på listan.
          </note>
          <note>
            Vad tänker barnministern nu göra när Sverige blir ordförande
            i EU det här halvåret? På vilket sätt tänker han göra det? Hur
            många barntoppmöten kommer att anordnas och på vilket sätt kommer
            barnministern att se till att det som är bra för barnen i Sverige
            lyfts upp? Det gäller förskolan och att vi har ett väl utbyggt
            socialt skyddsnät. Vi ser till att vi accepterar regnbågsbarn,
            vi tar hand om hiv/aids-barn och vi ser till att barn med särskilda
            behov får sina behov tillgodosedda. Hur tänker barnministern se
            till så att barn med minoritetsspråk också lyfts upp när Sverige
            blir EU-ordförandeland? Och tänker barnministern driva förslaget
            om att det behövs en särskild EU-barnkommissionär?
          </note>
          <note type="speaker">
            Anf. 77 Socialminister GÖRAN HÄGGLUND (kd):
          </note>
          <note>
            Fru talman! Jag ska för sista gången säga någonting om det inledande.
            Jag tycker att Monica Green uttrycker sig väldigt oförskämt om
            en här icke närvarande person. Det tycker jag är på sin plats
            att reagera mot, och jag tycker att det finns skäl för Monica
            Green att läsa protokollet i morgon när det kommer ut och i bästa
            fall skämmas en smula.
          </note>
          <note>
            När det gäller frågorna om barnrättsarbetet inom kommissionen
            är det precis som i den svenska regeringen så att barnfrågor hanteras
            av många olika ministrar. Vi har sagt att det är en minister som
            har ett särskilt barnansvar, och det råkar vara undertecknad.
            På motsvarande sätt är det i kommissionens arbete. Där ligger
            ansvaret på många olika kommissionärer. Men det särskilda ansvaret
            har kommissionären och italienaren Franco Frattini. Han är också
            vice ordförande i kommissionen. Det fungerar alltså ungefär som
            i den svenska regeringen.
          </note>
          <note>
            Jag är tveksam till att det skulle föra arbetet framåt om man
            säger att någon är barnkommissionär och att han eller hon ska
            hantera allting som har med barn att göra. Då får vi ett bekymmer
            i och med att de andra kommissionärerna inte kommer att kunna
            föra ett arbete som är en helhet på sina respektive områden och
            ta ansvar för det fullt ut. Jag tror i alla fall i dag att den
            ordning som man har nu är bättre. Det är alltså precis på samma
            sätt som den svenska regeringen historiskt har organiserat sig.
          </note>
          <note>
            Monica Green säger att det är lätt att det blir många ord i de
            här internationella sammanhangen. Och det är kanske EU:s bästa
            gren att formulera ord. Det är det som är själva poängen, höll
            jag på att säga. Vi samtalar med varandra, vi utbyter erfarenheter
            och i bästa fall lär vi av varandra på ett sätt som förändrar
            om inte världen så åtminstone Europa. Det har det faktiskt gjort.
          </note>
          <note>
            På samma sätt är det klart att ett idogt arbete för barnens rättigheter
            också ger oss en möjlighet att påverka hur andra ser på barnens
            rättigheter. Det finns fortfarande länder där barn står lågt på
            dagordningen och på ett slags värdeskala. Där tror jag att vi
            i Sverige har kommit längre, och där har vi en viktig uppgift
            att utföra.
          </note>
          <note>
            Vi kommer, som jag nämnde i mitt inledande svar, att under det
            svenska ordförandeskapet bjuda in medlemsländerna till ett nytt
            möte för den informella arbetsgruppen. Vi undersöker också möjligheterna
            att mötet under det svenska ordförandeskapet skulle kunna kopplas
            till och markera även de 20 åren med barnkonventionen. Det är
            ett jubileum som skulle kunna firas i sammanhanget. Då skulle
            man ytterligare kunna markera betydelsen av de här frågorna. Det
            kommer kanske inte att förändra det håll åt vilket jorden snurrar,
            men det kan kanske ändå spela en liten roll när det gäller att
            få uppmärksamhet på frågorna.
          </note>
          <note>
            Som jag nämnde tidigare har Sverige också ordförandeskapet i
            Unicef. Det ger oss goda möjligheter att påverka i de sammanhangen.
            Vi har ordförandeskapet i Europarådet, som också ger oss möjligheter
            att använda den positionen för barnfrågorna. Det avser vi också
            att göra. På samma sätt är det med ordförandeskapet i Nordiska
            rådet. Där finns barnfrågorna högt på dagordningen. Det kommer
            inte att saknas arenor, utan nu handlar det om att använda de
            arenor som plötsligt sammanfaller här på ganska kort tid och se
            till att de olika delarna stärker varandra så att barnens frågor
            kommer högre upp på dagordningen.
          </note>
          <note type="speaker">
            Anf. 78 MONICA GREEN (s):
          </note>
          <note>
            Fru talman! Jag ställde ju mina frågor till Cecilia Malmström,
            och det är också därför jag vid mina samtliga tillfällen har kommenterat
            att hon inte har något eget ansvar och därför inte kan svara på
            de här frågorna. Jag reagerar förstås över att hon inte är här.
            Hade hon varit här hade jag frågat henne om hon bytt åsikt, eftersom
            Göran Hägglund nu säger att det inte är någon bra idé med en särskild
            barnkommissionär. Tidigare har Cecilia Malmström uttryckt att
            hon har haft en sådan åsikt. Det hade varit spännande att veta.
          </note>
          <note>
            Hur blir det med barn som säljs till sexslaveri och barn som
            utsätts för våld och är vittnen till våld? Hur blir det med barn
            som tvingas att bli tjuvar? Det förekommer inom EU-länderna. Hur
            blir det med de regnbågsbarn som växer upp? Det finns länder som
            faktiskt inte ens accepterar sexuella relationer mellan personer
            av samma kön. Hoppas förresten att det inte smittar av sig hit.
          </note>
          <note>
            När vi är ordförandeland måste vi se till att föregå med gott
            exempel och acceptera alla barn oavsett vilka föräldrar de har
            om man bara har en förälder eller om man har föräldrar av samma
            kön. Vi måste också se till att barn med särskilda behov får det
            stöd de behöver, och där kanske vi kan föregå med gott exempel
            när vi blir ordförandeland i EU.
          </note>
          <note>
            Jag ställde några frågor inledningsvis. Det handlar om hur man
            kommer att särskilt belysa barnfrågorna under Sveriges tid som
            ordförandeland. Jag ställde också en följdfråga om det blir några
            särskilda toppmöten och vad dessa i så fall kommer att innehålla.
          </note>
          <note>
            I övrigt tackar jag för diskussionen och samtalet.
          </note>
          <note type="speaker">
            Anf. 79 Socialminister GÖRAN HÄGGLUND (kd):
          </note>
          <note>
            Fru talman! Jag känner mig ändå tvingad att återkomma till frågan
            om Cecilia Malmström. Hon har naturligtvis ett eget ansvar som
            EU-minister, ett väldigt tungt och betydelsefullt ansvar i regeringskretsen,
            och är en väldigt betydelsefull person med tanke på de viktiga
            frågor som ligger på EU-nivå bland annat.
          </note>
          <note>
            Monica Green frågar: Hur blir det med barn som säljs som sexslavar?
            Hur blir det med barn som tvingas bli tjuvar? Hur blir det med
            barn som tillhör minoriteter? Hur blir det med barn som har hiv/aids?
            Hur blir det med regnbågsbarn? Hur blir det med barn med särskilda
            behov?
          </note>
          <note>
            Jag tror mig om ganska mycket, men jag är ändå dämpad nog eller
            har en syn på mig själv som är realistisk nog för att säga att
            jag i alla fall inte kommer att kunna lösa alla dessa frågor tills
            vi träffas vid frågestunden nästa vecka. Detta fordrar ett väldigt
            tålmodigt arbete av väldigt många, där vi i Sverige kan göra en
            del när det gäller kontakter med andra länder: kräva respekt för
            barnen, kräva deras rättigheter och övertyga andra. Det ska vi
            använda alla våra betydelsefulla plattformar för att göra.
          </note>
          <note>
            Sedan fordras det att andra länder gör sitt och att fler människor
            står upp för barnens rättigheter runt om i olika länder. På oss
            ankommer som sagt att vi gör vårt.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2007/08:533 om apoteksförsäljningen
          </note>
          <note type="speaker">
            Anf. 80 Socialminister GÖRAN HÄGGLUND (kd):
          </note>
          <note>
            Fru talman! Tomas Eneroth har frågat mig om läget nu är gynnsamt
            för en utförsäljning av en stor del av Apoteket AB:s verksamhet
            och om jag kommer att verka för en sådan. Tomas Eneroth har också
            frågat vilka konsekvenser avregleringen av apoteksmarknaden får
            för läkemedelspriserna och på vilket sätt jag avser att efter
            avregleringen garantera en bra läkemedelstillgänglighet i glesbygd.
            Slutligen har Tomas Eneroth frågat mig om Apoteket AB efter avregleringen
            kommer att konkurrera på samma villkor som övriga företag på apoteksmarknaden.
          </note>
          <note>
            I syfte att åstadkomma effektivisering, bättre tillgänglighet
            för konsumenterna, prispress samt en fortsatt säker och ändamålsenlig
            läkemedelsanvändning avser regeringen att föreslå att apoteksmarknaden
            ska omregleras. En lyckad omreglering av apoteksmarknaden förutsätter
            fungerande konkurrens. Detta kräver att Apoteket AB avyttrar delar
            av sin verksamhet. Risken är annars stor att nya aktörer inte
            vill etablera sig, och därmed skulle konkurrensen utebli.
          </note>
          <note>
            Frågan om försäljning av apotek kan inte besvaras isolerat från
            andra faktorer. Förslag om omreglering av apoteksmarknaden kan
            förväntas bli behandlat av riksdagen senare i år. När riksdagen
            har beslutat om apoteksmarknaden ska omregleras är det mitt ansvar
            att verka för en avyttring som ligger i linje med intentionerna
            med omregleringen. Det handlar således inte om en omedelbar avyttring.
            Om läget är gynnsamt just nu är därför inte en relevant fråga.
          </note>
          <note>
            När det gäller avregleringens konsekvenser för läkemedelspriserna
            vill jag börja med att förtydliga att det inte handlar om en avreglering.
            Apoteksmarknaden kommer även fortsättningsvis att vara reglerad.
            Däremot planeras för en omreglering av apoteksmarknaden så att
            fler aktörer än Apoteket AB kan vara verksamma som detaljister
            i Sverige. Syftet med omregleringen är bland annat att pressa
            priserna. Hur prissättningsmodellen för läkemedel ska se ut på
            en omreglerad marknad är en fråga som är föremål för beredning,
            liksom många andra frågor som behandlas i betänkandet SOU 2008:4
            Omreglering av apoteksmarknaden . Betänkandet bereds genom remissförfarande
            fram till den 11 april, och eventuella remissynpunkter utgör underlag
            för kommande beslut. Jag kan därför inte närmare gå in på detaljer
            i denna del.
          </note>
          <note>
            Tillgängligheten till läkemedel i glesbygd ska inte försämras.
            Jag vill passa på att säga att verksamhet i glesbygd inte med
            automatik innebär dålig lönsamhet. Det är därmed inte givet att
            alla apotek i glesbygd är oattraktiva för företag på en omreglerad
            apoteksmarknad. I de områden där det är svårt att driva verksamhet,
            men där det ur patientperspektiv finns behov av service, finns
            olika sätt att garantera läkemedelstillgängligheten. I betänkandet
            SOU 2008:4 Omreglering av apoteksmarknaden förespråkar utredaren
            att aktörerna på marknaden får ett delat ansvar för apotekstäckningen
            i landet, genom att det i samband med avyttring av apotek från
            Apoteket AB knyts villkor om detta till övertagandet av verksamhet.
            Man ska också beakta möjligheten för patienten att få läkemedel
            hemlevererade via brev, alternativt paket för avhämtning hos postombud.
          </note>
          <note>
            Med hänsyn till att betänkandet fortfarande är ute på remiss
            kan jag för närvarande inte exakt ange vilka åtgärder som kommer
            att vidtas för att säkerställa tillgängligheten i glesbygd. Ett
            av huvudsyftena med omregleringen av apoteksmarknaden är och förblir
            att förbättra tillgängligheten till hela läkemedelssortimentet.
          </note>
          <note>
            Det är min bedömning att Apoteket AB efter omregleringen kommer
            att ha förutsättningar att konkurrera på samma villkor som övriga
            företag på apoteksmarknaden. Som framgår av proposition 2007/08:87
            Bildande av moderbolag för Apoteket AB samt vissa omstruktureringsåtgärder
            bedömer regeringen att merparten av antalet apotek som Apoteket
            AB i dag äger kommer att finnas kvar i statlig ägo.
          </note>
          <note>
            Jag vill dock understryka att skapandet av den nya apoteksmarknaden
            inte är ett nollsummespel som handlar om uppdelning av de apotek
            som nu finns i Apoteket AB:s bestånd. Lika väsentligt är att det
            därutöver skapas nya apotek så att det totalt sett blir fler apotek.
            I andra länder där apoteksmarknaden nyligen omreglerats, såsom
            Norge och Island, har omregleringen medfört bildande av ett stort
            antal nya apotek. Apoteksmarknaden på Island omreglerades 1996.
            Två år senare hade antalet apotek där ökat med 40 procent. I Norge
            omreglerades apoteksmarknaden 2001. Under perioden 1 januari 20011
            januari 2007 öppnades sammanlagt 176 nya apotek, vilket motsvarar
            en ökning av antalet apotek med 44 procent. Det är rimligt att
            anta att en motsvarande utveckling kommer att ske i Sverige. Detta
            innebär att även om Apoteket AB behåller merparten av nuvarande
            apotek så kommer marknadsandelen sannolikt att bli betydligt lägre.
          </note>
          <note type="speaker">
            Anf. 81 TOMAS ENEROTH (s):
          </note>
          <note>
            Fru talman! Tack, statsrådet, för svaret! Jag besökte faktiskt
            ett apotek för inte så länge sedan. Jag hade huvudvärk. Det kan
            man få ibland, inte minst när man är i opposition med den regering
            vi har. Nej jag ska inte lägga skulden på Göran Hägglund.
          </note>
          <note>
            Men huvudvärk hade jag, och jag gick in och skulle köpa en huvudvärkstablett.
            Jag tog något som är känt från reklamen, men så sade farmaceuten
            eller apotekaren eller vilken utbildning personen nu hade: Ska
            du verkligen ta det där märket? Kan du inte ta det här i stället?
            Det är samma ingredienser men väldigt mycket billigare. Det är
            ungefär halva priset. Är det inte bättre, om det inte finns något
            särskilt skäl till att du ska använda just detta?
          </note>
          <note>
            Jag fick alltså rådet i butiken att ta det billigare märket med
            samma ingredienser.
          </note>
          <note>
            Är det någon som tror att motsvarande kommer att ske med privata
            apotek där grossisterna går in och kan äga apotek med försäljningsavtal
            för vissa produkter, med tydliga ekonomiska intressen i konkurrens
            på en marknad mellan olika apotek? Jag har inte hört någon svara
            ja på den frågan. Det ska bli spännande att se om Göran Hägglund
            blir den enda enskilde som i så fall skulle göra det.
          </note>
          <note>
            Självklart kommer marknadsregleringen av apoteksmarknaden inte
            att främja kundpriserna. Det ser vi i Norge där man har avreglerat
            inte omreglerat. Där har man högre priser. Citalopram, som jag
            precis fick reda på är ett medel mot depressioner, kostar i Sverige
            47 kronor. I Norge kostar det 632 kronor. Det är 3 000 procent
            dyrare i Norge, där man har avreglerat marknaden, än i Sverige.
          </note>
          <note>
            I Sverige har vi en modell som innebär att vi pressar priser.
            Det är 60 procent högre priser för kunderna i Danmark, 180 procent
            högre priser i Finland och 510 procent högre priser i Norge. Det
            vill säga att det knappast är en prispress och ett kundintresse
            som man får när man avreglerar apoteksmarknaden.
          </note>
          <note>
            Dessutom är de tre aktörer som har 93 procent av marknaden i
            Norge utsatta för granskning på grund av kartellbildning, det
            vill säga att de själva har gått in och försökt reglera marknaden.
          </note>
          <note>
            Det talas i svaret från statsrådet om att man ska garantera att
            det kommer fler apotek och att det i Norge finns 176 nya apotek.
            Min fråga till Göran Hägglund är, och som är jag uppriktigt nyfiken
            på: Var finns de 176 nya apoteken? Hur har de etablerats? Är det
            i hela Norge eller är det bara i delar av Norge? Om man ska reglera
            köparnas ansvar i glesbygd, hur ska det egentligen gå till? Ska
            man tala om för någon som bedriver ett så kallat olönsamt apotek
            att denne nog får ta förlusten för det är viktigt att det finns
            apotek överallt i stället för att vi har ett gemensamt apoteksmonopol
            som garanterar denna service till medborgarna?
          </note>
          <note>
            I interpellationssvaret bekräftar också Göran Hägglund att Apoteket
            AB i den nya rollen inte ska agera på något annat sätt än alla
            andra aktörer på den marknad man vill skapa. Ska jag tolka det
            som, för att vara lite mer formell, att Göran Hägglund anser det
            otänkbart att ställa några särskilda krav på ett statligt bolag
            så fort en marknad har införts? Abdikerar man från förutsättningarna
            att använda det statliga ägarskapet till att ställa särskilda
            krav på etiskt förhållningssätt, på kvalitet eller, för den delen,
            på att vara prispressare på marknaden? Nu vet jag förvisso att
            prispressen minimeras eftersom marknaden kommer att innebära att
            det blir ett oligopol.
          </note>
          <note>
            Min grundfråga till statsrådet var den jag inledde med. Är det
            verkligen så att man även på den nya marknaden kommer att få rådet
            att ta billigare medicin? Eller är det så att marknadsintressena
            gör att man väljer att försälja de produkter som man har gjort
            avtal med grossister om att leverera? Hittills har ingen svarat
            ja på den frågan, utan de flesta tror precis som jag att det blir
            dyrare för kunderna. Kundintresset underordnas marknadsintresset.
          </note>
          <note type="speaker">
            Anf. 82 YLVA JOHANSSON (s):
          </note>
          <note>
            Fru talman! Jag vill tacka statsrådet för svaren på Tomas Eneroths
            viktiga frågor.
          </note>
          <note>
            Jag ska be att få citera Riksrevisionens rapport som säger så
            här: Riksrevisionen konstaterar att den begränsade analys som
            regeringen har gjort inte har baserats på områdeskunskap från
            t.ex. myndigheter, och att den inte har omfattat relevanta områden
            för respektive bolag och de marknader de verkar på. Riksrevisionens
            bedömning är att det underlag regeringen har tagit fram inför
            riksdagens beslut, därmed inte är ett tillräckligt heltäckande
            underlag för bedömningen av förutsättningar för försäljning. Vidare:
            Riksrevisionen bedömning är att beredningen av ärendet inte uppfyller
            regeringsformens beredningskrav, bl.a. eftersom regeringen inte
            inhämtat synpunkter från myndigheter med expertkunskap.
          </note>
          <note>
            Fru talman! Detta gäller inte propositionen om försäljning av
            apotek, utan det gäller proposition 2006/07:57 om försäljning
            av sex andra statliga bolag. Men jag tar upp frågan eftersom socialministern
            i svaret flera gånger återkommer till att frågan är under beredning
            och att viktiga frågor inte går att svara på i dag. Socialministern
            säger så här i svaret: Frågan om försäljning av apotek kan inte
            besvaras isolerat från andra faktorer.
          </note>
          <note>
            Samtidigt begär regeringen just nu riksdagens mandat att säga
            ja till att påbörja försäljning av apotek. Det är samma socialminister
            som i svaret säger att frågan om försäljning av apotek inte kan
            besvaras isolerat från andra faktorer.
          </note>
          <note>
            Vi fick tidigare i debatten höra att socialministern lovar att
            man inte ska genomföra någon försäljning innan riksdagen har tagit
            ställning till vilka regler som ska gälla på en avreglerad marknad.
            Men då måste man ställa frågan: Varför ska riksdagen i så fall
            fatta beslut om ett sådant bemyndigande? Varför ta en sådan stor
            risk, socialministern, när man tittar på hur allvarligt Riksrevisionen
            såg på hanteringen av den tidigare mycket tunna propositionen
            från regeringen om försäljning av statliga bolag?
          </note>
          <note>
            Varför är det så bråttom, socialministern, om du ändå inte tänker
            utnyttja det mandat som du begär att riksdagen ska ge regeringen?
          </note>
          <note>
            Hur kan du säkerställa att inte Riksrevisionen kommer att ha
            samma kritiska synpunkter mot att bryta mot regeringsformens beredningskrav
            i denna tunna proposition när du själv anser att frågan om försäljning
            inte kan besvaras isolerat från andra faktorer?
          </note>
          <note type="speaker">
            Anf. 83 FINN BENGTSSON (m):
          </note>
          <note>
            Fru talman! Jag får tacka för interpellationen som ytterligare
            tydliggör skillnaden mellan regeringens och den politiska majoritetens
            syn på problemen med läkemedel och det som förs fram från oppositionen.
          </note>
          <note>
            Interpellanten driver något slags tes som, enligt mitt sätt att
            se det, är mycket traditionell för monopolkramare, nämligen att
            välståndet för Apoteket AB ställs före alla Sveriges patienters
            behov av god tillgänglighet till säkra och effektiva läkemedel
            till rimliga kostnader, både för dem själva och för samhället
            genom den goda subventioneringstradition som är solidariskt finansierad.
            Härvidlag finns ingen som helst skillnad mellan blocken. Här gäller
            det också att bevaka detta i en nödvändig omreglering för att
            fokusera på tillgänglighet och rimliga priser.
          </note>
          <note>
            Den enögdhet som framskymtar är närmast kvartalsekonomiskt inriktad
            för att liksom krama Apoteket i nuvarande skick. Jag konstaterade
            i den förra interpellationsdebatten, men fick ingen respons från
            vänsterblocket, att denna goda modell inte finns i resten av världen
            utan bara i totalitära samhällen. Det speglar hur lite affärsmässig
            den är.
          </note>
          <note>
            Vi hade en offentlig utfrågning i socialutskottet för att belysa
            frågan om Apoteket. Här har felaktigt framförts en syn att utfrågningen
            var mycket kritisk. Det fanns tunga remissinstanser, inte minst
            de stora patientorganisationerna, som lyfte fram det positiva
            i omreglering som tanke. Vår kanske viktigaste myndighet av de
            myndigheter som har med läkemedelsfrågor att göra, Läkemedelsverket,
            var också positiv till omreglering som sådan.
          </note>
          <note>
            Tomas Eneroth som jag känner som en flitig riksdagsman och därför
            kan tänkas få huvudvärk en helgdagsnatt när han arbetar flitigt
            med sitt opponerande har ett enda apotek i hela Sverige att vända
            sig till. Det har ett brett sortiment av olika produkter. Varför
            har man så många produkter, Tomas Eneroth, om det bara är det
            billigaste som gäller? Jo, för att vi talar om likvärdiga produkter
            som dock inte är identiska. Man kan titta på en rad olika substanser
            som görs av olika läkemedelsföretag men som kan ha lite olika
            företräden i olika fall. Den valfrihet det innebär att kunna välja
            mellan olika produkter är ganska viktig.
          </note>
          <note>
            Det är slående att säga att när man i interpellationen talar
            om att man befarar dålig tillgänglighet är det kanske väl situerat
            för en riksdagsman att kunna gå några stenkast härifrån till apoteket
            Scheele. Men det finns som sagt bara i Stockholm, och det är där
            man kan få hjälp en helgnatt om man skulle drabbas av huvudvärk.
          </note>
          <note>
            Ylva Johansson återkommer med en envishet jag skulle nästan vilja
            säga besatthet till problemet att regeringen kräver ett bemyndigande
            för att genomföra det förslag till omreglering på ett ansvarsfullt
            sätt av Apotekets monopol som vi har politisk majoritet för i
            Sverige. Ylva Johansson har själv betonat att hon känner till
            att det finns en politisk majoritet för en sådan här önskad förändring
            i syfte att öka tillgängligheten och att förbättra för enskilda
            medborgare att få effektiva och säkra läkemedel när de behöver
            detta.
          </note>
          <note>
            Jag kan ställa mig lite frågande till varför man med en sådan
            emfas kritiserar regeringens önskemål om att tillmötesgå Riksrevisionens
            farhågor om att man kan missa en viktig avmonopolisering, vilket
            är ett av de svåraste problemen man har att ta tag i. Jag undrar
            varför Ylva Johansson egentligen är så förtvivlat intresserad
            av att inte ge regeringen de verktyg som en tydlig svensk riksdagsmajoritet
            har uttryckt att vi behöver hjälp med. Vad är det som är problemet?
            Vill man behålla monopolet?
          </note>
          <note type="speaker">
            Anf. 84 CHATRINE PÅLSSON AHLGREN (kd):
          </note>
          <note>
            Fru talman! Det blir en förnyad debatt i frågan. Oppositionen
            klarar inte av att skilja på mål och medel. Målet är en ökad tillgänglighet.
            Målet är också att pressa priserna. Medlet för att nå dit har
            regeringen stakat ut enligt de löften som gavs innan valet.
          </note>
          <note>
            Det finns en sak som är underlig. Trots att regeringen och vi
            i allianspartierna gång på gång säger att apoteksmarknaden även
            fortsättningsvis kommer att vara reglerad skriver oppositionen
            att det handlar om en avreglering. I själva verket är det en omreglering.
          </note>
          <note>
            Hur tror Tomas Eneroth och Socialdemokraterna att det fungerar
            i nästan hela världen där det inte finns monopol? Förutom i Kuba
            och någon annan delstat är det en mångfald, även om man skulle
            önska att det vore fler apotek.
          </note>
          <note>
            Ylva Johansson tar upp revisorernas synpunkter på andra statliga
            företag. I samband med den förra interpellationen sade jag att
            det här har remissbehandlats. Det var över huvud taget den frågan
            som revisorerna yttrade sig om. Ylva Johansson vet likaväl som
            jag att socialutskottet har gett revisorerna möjlighet att yttra
            sig, men de tyckte inte att det fanns någon anledning. Det känns,
            fru talman, som att man försöker hitta bekymmer på vägen.
          </note>
          <note>
            Jag vill avsluta med att ta upp vad socialministern sade, nämligen
            att i utredningen Omreglering av apoteksmarknaden förespråkar
            utredaren att aktörerna på marknaden får ett delat ansvar för
            apotekstäckningen i landet, genom att det i samband med avyttring
            av apotek från Apoteket AB knyts villkor om detta till övertagandet
            av verksamhet. Det är en viktig markering att målet för regeringen
            och allianspartierna är att det ska finnas en bättre tillgänglighet
            över hela landet. Vad är man då rädd för när socialministern ger
            klara besked? Socialministern sade också i sitt svar att tillgängligheten
            till läkemedel i glesbygd inte ska försämras. Vad är man rädd
            för?
          </note>
          <note type="speaker">
            Anf. 85 Socialminister GÖRAN HÄGGLUND (kd):
          </note>
          <note>
            Fru talman! Jag hoppas att den här debatten lindrar Tomas Eneroths
            huvudvärk i den mån den sitter kvar. Jag vet inte om det är så
            den är nog lite mer politiskt betingad än något annat.
          </note>
          <note>
            Vi går och handlar i olika butiker. I en del butiker finns serviceinriktad
            personal. Det kan vara privata butiker, och det kan vara butiker
            som drivs offentligt. Det kan vara kooperationen. Göte Wahlström
            och jag handlar gemensamt på Konsum i Bankeryd inte gemensamt,
            men vi handlar där båda två! Vi får goda råd där. Om jag då säger
            att jag i framtiden skulle vilja ha, på en omreglerad marknad,
            de billigaste huvudvärkstabletterna utgår jag från att personalen,
            oavsett form, kommer att ta fram dem åt oss. Jag tror bestämt
            att det är så. Vi måste som kunder vara lite ivriga och tala om
            vad som är viktigt för oss.
          </note>
          <note>
            I dessa apotek kommer det att finnas kunnig personal. Det kan
            vara farmaceuter som man kan rådfråga om man är allergisk eller
            äter något annat läkemedel som behövs som tilläggsinformation
            så att man får rätt råd.
          </note>
          <note>
            Tomas Eneroth bollar med en del prisuppgifter och jämför Norge
            och Sverige. På det område vi nu kan se där vi nyss genomförde
            en omreglering, nikotinläkemedel, roade vi oss häromdagen med
            att jämföra priser. Det visade sig att apoteket inte var billigast.
            Det är det vi vet av faktakaraktär. När det gäller jämförelsen
            NorgeSverige finns många andra viktiga faktorer som spelar roll
            förstås. Jag ska här inte be Tomas Eneroth referera priset på
            en pizza i Sverige respektive Norge.
          </note>
          <note>
            Ylva Johansson visar en ömsinthet i sin omsorg om mig så att
            jag inte ska hamna i klorna på Riksrevisionen. Jag är naturligtvis
            rörd över denna uppmärksamhet. I fråga om det som revisionen tittade
            på tidigare hade man egentligen inte synpunkter på att regeringen
            gör dessa saker. Det revisionen ansåg var att det var en för dålig
            beskrivning till bakgrunden till det ställningstagande som ledde
            fram till begäran om bemyndigande när det gäller apoteket. Vi
            vill naturligtvis lära av det som Riksrevisionen har sagt och
            vara kloka i varje steg.
          </note>
          <note>
            Det bemyndigande som regeringen har bett om från riksdagen gäller
            en försäljning. Det besked som jag lämnar här och som har lämnats
            tidigare är att vi vill ha klart besked så att vi kan visa olika
            intressen att Sveriges riksdag ställer upp på denna linje, eller
            inte ställer upp på den linjen. Om vi blir nedröstade får vi hitta
            på något annat. Men om kammaren säger ja till detta har vi ett
            bra besked till omvärlden om att det här sannolikt kommer att
            bli verklighet. Riksdagen har då många andra ställningstaganden
            kvar att göra. Vi tar oss fram steg för steg omsorgsfullt utifrån
            den ingång jag hade i den förra debatten, nämligen att det här
            inte är vilka varor som helst. Vi har ett ansvar att göra detta
            med största möjliga omsorg och med den enskilde patienten, kunden,
            för ögonen.
          </note>
          <note type="speaker">
            Anf. 86 TOMAS ENEROTH (s):
          </note>
          <note>
            Fru talman! Tack, statsrådet! Det är skönt att höra att det ska
            ske med största möjliga omsorg. Frågan är: Om vem? Jag är lite
            orolig för att det är med största möjliga omsorg om de grossister
            som nu ska in på marknaden och tjäna ordentligt med pengar på
            att få högre priser i kundledet. Den huvudvärk ni refererar till
            får onekligen Finn Bengtsson att resonera. Poängen med hela liknelsen
            är att människovärdet reduceras till ett marknadsvärde. Det är
            den principiella skillnaden. Om man släpper in grossistföretagen
            i apoteksledet säger det sig självt att det inte är de anställdas
            uppgift att uppmana till att ta ett annat konkurrerande märke.
            Det har inte hänt mig på vare sig Elgiganten, Onoff eller någon
            annanstans.
          </note>
          <note>
            Det som kommer att inträffa är att man uppenbarligen sätter sina
            egna varumärken och sitt eget kundsortiment före någonting annat.
            Det är den uppenbara risken.
          </note>
          <note>
            Jag ser inte att det finns någonting i den proposition som nu
            ligger på riksdagens bord som förhindrar detta. Vi vet ingenting
            om hur den kommande propositionen kommer att se ut. Inte ens remisstiden
            är avslutad. Inga myndigheter har fått ge sina färdiga synpunkter
            på detta. Det står ingenting i regleringen om hur man ska garantera
            verksamhet i glesbygd. Statsrådet har här inte kunnat redovisa
            detta inte heller var de 176 nyetablerade apoteken i Norge har
            etablerats. Det skulle vara intressant att få sådan information.
          </note>
          <note>
            Det finns många frågor, inte minst om hur läkemedelspriserna
            kommer att se ut för kunderna i slutledet.
          </note>
          <note>
            Det är klart att detta är angeläget, inte minst i ett läge där
            vi vet att en stor grupp konsumenter av dessa läkemedel är landets
            pensionärer som av den här regeringen har fått se 70 miljarder
            kronor i skattesänkningar gå till många andra men inte till dem
            själva. Snarare har pensionärerna i det här landet fått ett högre
            skattetryck än övriga löntagare. Det är klart att det är viktigt
            att vi håller priserna på läkemedel nere.
          </note>
          <note>
            Då är den grundläggande frågan som rör hanteringen: Varför är
            det så bråttom? Jag har, precis som Ylva Johansson och många andra
            här framfört, funderat över vad det är som gör att man nu stressar
            fram en utförsäljning av apoteken innan ens materialet eller utredningen
            är klar. Vad är det som gör att man har en omvänd ordning i riksdagen,
            det vill säga att först ska vi ta beslut om att sälja ut när vi
            inte ens vet om det kommer att bli en marknad? Vi vet ännu inte
            om riksdagen kommer att ge sitt godkännande.
          </note>
          <note>
            Vad är det som gör att såväl statsrådet och socialutskottets
            ordförande som statssekreteraren känner sig föranledda att nästan
            utropande lova att det inte kommer att säljas några apotek innan
            vi har tagit beslut om en apoteksmarknad? Ja, om det nu är så,
            varför är det då så bråttom? Har man redan påbörjat diskussioner
            med eventuella ägare om att avyttra ett antal av de apotek som
            man nu har preciserat? Om det är det är det naturligtvis allvarligt
            eftersom vi ännu inte har någon apoteksmarknad.
          </note>
          <note>
            Jag förutsätter och hoppas att statsrådet även på den frågan
            kan ge riksdagen lite klarare besked, det vill säga: Nej, vi har
            inte inlett några affärskontakter, och vi har inte tagit några
            kontakter med potentiella köpare om att sälja ut apoteken.
          </note>
          <note>
            Den här riksdagen har inte beslutat att sälja ut apoteken eller
            ens tagit ställning till eller tagit emot information om den proposition
            som talar om hur en apoteksmarknad ska se ut. Det skulle vara
            allvarligt om man hade tagit den typen av kontakter.
          </note>
          <note>
            Grundfrågan finns där: Hur ska vi kunna garantera att man som
            kund får vettiga priser framöver när vi i omvärlden även om procentsiffrorna
            var jobbiga att höra kan se att det är 60 procent högre priser
            i Danmark, 180 procent högre priser i Finland och 510 procent
            högre priser i Norge?
          </note>
          <note>
            Och pizzorna i Norge kostade inte 510 procent mer än i Sverige.
            Det kan jag garantera statsrådet. Har de gjort det vid något av
            statsrådets besök måste han ha gått på en ruskigt dyr restaurang.
          </note>
          <note type="speaker">
            Anf. 87 YLVA JOHANSSON (s):
          </note>
          <note>
            Herr talman! Jag tycker att det är en oroväckande inställning
            från den borgerliga majoriteten att man på område efter område
            i situation efter situation slarvar eller tar lättsinnigt på viktiga
            beredningskrav. När vi påpekar det från oppositionen eller från
            andra myndigheter kallas det att vi söker bekymmer.
          </note>
          <note>
            Jag tog upp att Riksrevisionen vid den tidigare propositionen
            hade påpekat att regeringen inte inhämtat synpunkter från myndigheter
            med expertkunskap innan man lade fram förslaget. Jag tänkte här
            läsa upp vad en expertmyndighet säger om förslaget om en omreglerad
            apoteksmarknad. Man säger så här:
          </note>
          <note>
            Förutsättningarna i andra länder, t.ex. Norge, för att införa
            konkurrens vid försäljning av läkemedel i apoteks- eller detaljistledet
            har varit betydligt gynnsammare än vad som gäller i Sverige.
          </note>
          <note>
            Läkemedelsmarknaden avviker i stora delar från en fungerande
            konkurrensmarknad. Patienten eller konsumenten svarar för en liten
            del (20 procent) av kostnaderna för läkemedel medan det allmänna
            (staten och landstingen) betalar den större delen (80 procent)
            av kostnaderna. Men det är en tredje part, förskrivaren av läkemedel,
            som ytterst avgör vilka läkemedel som används.
          </note>
          <note>
            I den centrala delen av den föreslagna omregleringen av apoteksmonopolet,
            som gäller utformning av prissättningssystem och marknadsaktörernas
            roller, anser jag att utredningens analys har brister i olika
            avseenden.
          </note>
          <note>
            Det finns en risk att utredningens förslag inte medför en mångfald
            av apotek, utökat öppethållande, bredare produktsortiment m.m.
            som gynnar patienter och konsumenter.
          </note>
          <note>
            Detta sade Konkurrensverket i sitt särskilda yttrande till utredningen.
          </note>
          <note>
            Konkurrensverket har tillfrågats i socialutskottets hearing och
            säger att man är i grunden positiv till en omreglering av apoteksmarknaden.
            Men man har allvarliga invändningar, och man är mycket skarp i
            dem.
          </note>
          <note>
            Jag tycker att det är anmärkningsvärt att regeringen tar så lätt
            på de här invändningarna och att man menar att riksdagen, trots
            att de här invändningarna inte har fått något svar och trots att
            remisstiden inte har gått ut, ändå ska ge ett bemyndigande att
            påbörja försäljning.
          </note>
          <note type="speaker">
            Anf. 88 FINN BENGTSSON (m):
          </note>
          <note>
            Herr talman! Det är intressant att höra hur oppositionen förklarar
            att en del av de förslag som regeringen lägger fram inte går fort
            nog. Vi debatterade nyligen tandvårdsreformen, och då kunde det
            inte gå fort nog. När det gäller ett annat vallöfte, som måste
            komma till stånd på grund av de tidigare regeringarnas försummelser,
            ska det gå så långsamt som möjligt.
          </note>
          <note>
            Vi är snart inne i mitten av mandatperioden, och frågan är: Hur
            lång tid ska det ta att omreglera ett så viktigt problem som det
            monopol vi har just på apoteksområdet som begränsar tillgängligheten
            för medborgarna? Ska det ta en mandatperiod eller två eller tre?
            Är Ylva Johansson då beredd att tänka sig att den majoritet vi
            har nu kan få regera så länge att man kan genomföra den här nödvändiga
            reformen, som svenska folket uppenbarligen har ställt sig bakom
            i och med att detta var ett av många viktiga vallöften?
          </note>
          <note>
            När interpellanten tar upp det här som en fråga om människovärde
            kontra marknadsvärde blir jag väldigt bekymrad. Om det är så att
            monopolet plötsligt garanterar människovärdet finns det ju ingen
            som helst anledning att hejda det härvid. Då skulle man gå vidare
            och kanske förstatliga och monopolisera livsmedelshandeln illa
            kvickt, eftersom man där är någon grym marknadsaktör som inte
            alls tänker på människovärdet för den som ska inmundiga det som
            man försäljer.
          </note>
          <note>
            Och varför inte, när vi nu talar om läkemedel, förstatliga läkemedelsbolagen?
            Sådana frågor har ju rests från vänsterhåll tidigare.
          </note>
          <note>
            Då kan vi bara konstatera att på samma sätt som världen i övrigt
            inte har funnit någon rationalitet i att säkra och effektiva läkemedel
            ska förvaltas i monopolform har inget förstatligat läkemedelsföretag
            någonsin bringat fram en enda läkemedelsprodukt. Det är nämligen
            så att totalitära system som kramar monopol inte garanterar vare
            sig människovärde eller säkerhet för i detta fall patienter genom
            att skapa tillgänglighet till läkemedel, varken existensen av
            läkemedel eller leveransen av dem i distributionsledet.
          </note>
          <note type="speaker">
            Anf. 89 CHATRINE PÅLSSON AHLGREN (kd):
          </note>
          <note>
            Herr talman! När det gäller kostnaderna för läkemedel är det
            viktigt att poängtera att det för patienten inte kommer att innebära
            någon skillnad beträffande de receptbelagda läkemedlen, eftersom
            vi har ett högkostnadsskydd. Det är som det är, och det är inte
            föremål för diskussion.
          </note>
          <note>
            När det gäller vad man som kund ska köpa, om man ska köpa Panodil
            eller Alvedon det är paracetamol i båda tabletterna får man avgöra
            det själv och betala vad det kostar. Jag förstår inte det problemet.
            Om jag vill betala en högre kostnad för att få den vara som jag
            vet kostar så mycket gör jag det. Det handlar om att vi alla,
            precis som Finn Bengtsson sade, får betala för det vi köper. Det
            finns inte några bekymmer med detta.
          </note>
          <note>
            Drivkraften att få en bättre tillgänglighet för alla är det mål
            vi har att kunna göra det bättre. Vad skulle annars målet vara
            med det löfte som vi gav långt före valrörelsen?
          </note>
          <note>
            Jag tycker att det här är jättespännande. Det kommer att bli
            många spännande debatter inom det här området. Men sedan vet vi
            att de som tjänar på det här är människor som behöver läkemedel.
            Jag ser verkligen fram mot det och att vi kanske om bara några
            år har ett större antal apotek som är öppna dygnet runt.
          </note>
          <note type="speaker">
            Anf. 90 Socialminister GÖRAN HÄGGLUND (kd):
          </note>
          <note>
            Herr talman! Tomas Eneroth undrade lite om vi har påbörjat samtal
            med några skumma aktörer. Jag vet inte om det som satte i gång
            hans fantasi på det området var uppgiften som kom i förra veckan
            om att den socialdemokratiska regeringen, utan något som helst
            bemyndigande från någon som helst riksdag, hade inlett samtal
            med det företag som kom att köpa Vin &amp; Sprit. Det kanske var det
            han tänkte på. Jag kan försäkra Tomas Eneroth att det inte finns
            några sådana samtal på det här området.
          </note>
          <note>
            Vi har bett riksdagen om ett bemyndigande av det enkla skälet
            att vi vill veta om vi har riksdagen bakom oss i det här sammanhanget.
            Om riksdagen säger nej får vi agera på ett sätt. Om riksdagen
            säger ja, att man delar vår uppfattning och tror att det här kommer
            att leda till en bättre situation för patienter och konsumenter
            på läkemedelsområdet, kan vi fortsätta det här arbetet. Men det
            finns naturligtvis ingen rim och reson i att sälja ett enda apotek
            förrän marknaden är omställd till en ny situation.
          </note>
          <note>
            Jag skulle vilja stryka under det betydelsefulla som Finn Bengtsson
            sade när det gäller det retoriska grepp som vi har hört förr som
            handlar om människovärdet mot marknadsvärdet. Det är ju så att
            vi har lärt oss, åtminstone allt fler i politiken, att marknaden
            ibland kan fungera alldeles utmärkt som tjänare, men man ska inte
            låta den bli herre. Att använda marknadens mekanismer leder väldigt
            ofta till att vi åstadkommer en bättre distribution av varor och
            tjänster än vad vi kan åstadkomma via monopol. Och kan vi använda
            marknaden för att öka tillgängligheten och förbättra servicen
            för konsumenter av läkemedel har vi gjort en stor nytta.
          </note>
          <note>
            Chatrine Pålsson Ahlgren sade också någonting betydelsefullt
            när det gäller högkostnadsskyddet för den enskilda läkemedelskonsumenten.
            Nu tycker jag att det är viktigt att ha som utgångspunkt att vi
            ska vara noggranna med ekonomin för den enskilda men också när
            det gäller skattebetalarnas pengar.
          </note>
          <note>
            Vi betalar redan i dag, för det offentliga, en läkemedelsnota
            som är på i storleksordningen 26 miljarder kronor. Vi använder
            väldigt mycket pengar på det här området, och vi ska använda pengar
            på det här området när läkemedlen är till för att förbättra livskvaliteten
            eller för att förebygga eller för att bota och lindra för människor
            som är sjuka. Men vi ska också vara noggranna, så att vi inte
            använder mer pengar än vad nöden kräver på det här området.
          </note>
          <note>
            Jag tror att vi kan få en mer effektiv distribution där vi höjer
            kvaliteten och servicen för den enskilda genom den omreglering
            som vi förbereder.
          </note>
          <note>
            Ylva Johansson refererar till en del synpunkter från Konkurrensverket
            på det här området. Jag tycker att det är viktigt att påminna
            om att Konkurrensverket tycker att vi är alldeles för försiktiga.
            De tycker inte att staten borde behålla så många apotek som vi
            säger i propositionen, utan de tycker att man borde sälja fler.
            Men vi har lagt oss på den här nivån just för att vi tycker att
            det är en riktig avvägning när det gäller att säkerställa att
            staten har ett ansvar för att det ska finnas tillgång till läkemedel
            för alla människor i vårt land. Staten behöver ha ett instrument
            i det sammanhanget, även när marknaden är omreglerad. Tomas Eneroth
            var inne på detta tidigare. Det innebär naturligtvis inte att
            staten avsäger sig sitt ansvar för att säkerställa läkemedelsförsörjning
            över hela landet.
          </note>
          <note type="speaker">
            Anf. 91 TOMAS ENEROTH (s):
          </note>
          <note>
            Herr talman! Tack statsrådet! Detta blir en diskussion om monopolet
            i sig också. Det var lite fascinerande att inte minst höra Finn
            Bengtssons argumentation. Det kom mig osökt att tänka på andra
            monopol som med den argumentationen rimligtvis borde avskaffas
            omedelbart, till exempel Systembolaget. Jag förutsätter att företrädare
            för regeringen inte tycker att det vore bra att avskaffa det försäljningsmonopol
            som finns, men det kanske blir en intern borgerlig diskussion
            om detta.
          </note>
          <note>
            Konkurrensverket ifrågasätter starkt i vilken utsträckning detta
            blir en fungerande marknad.
          </note>
          <note>
            Det som Chatrine Pålsson Ahlgren, statsrådet och Finn Bengtsson
            förbiser är att staten och samhället sedan betalar 80 procent
            av det pris som kunden betalar. Det är alltså inte bara jag själv
            som avgör. Det är också samhället som går in och betalar en icke
            föraktlig del av läkemedelskostnaden. Det handlar inte bara om
            det fria valet, utan det handlar också om samhällets gemensamma
            resurser i en marknad där läkemedelskostnader blir allt dyrare
            och där vår förmåga att pressa priserna har varit helt avgörande.
          </note>
          <note>
            Hade det varit vilken marknad som helst hade man kunnat förstå
            en viss analogi, även om jag måste säga att turordningen i hanteringen
            av detta från regeringens sida är häpnadsväckande. Men det är
            inte vilken marknad som helst. Det handlar om en trygg läkemedelsförsörjning
            till hela landet. Här väljer man att låta grossister få förutsättningar
            att i oligopolställning köpa upp en stor del av denna marknad
            med de risker som det innebär för att de inte ger rätt priser
            till kunderna i slutledet.
          </note>
          <note>
            Jag har ännu inte fått svar på mina frågor om de 176 apoteken
            i Norge. Var någonstans hamnade de? Hamnade de i Tromsø, Vesterålen
            och Lofoten, eller hamnade de någon annanstans? Jag efterlyser
            svar från statsrådet. Hur skulle modellen se ut för att garantera
            försäljningen i glesbygd? Ska man få extra pålägg? Ska det statliga
            apoteksbolaget få extra stöd för att man i så fall väljer att
            etablera sig i glesbygd?
          </note>
          <note>
            Jag väntar nyfiket på svar och ser fram emot att få höra det
            vid detta tillfälle eller vid andra tillfällen.
          </note>
          <note type="speaker">
            Anf. 92 Socialminister GÖRAN HÄGGLUND (kd):
          </note>
          <note>
            Herr talman! Tack alla som har deltagit i den här viktiga diskussionen!
            Sista ordet är verkligen inte sagt, utan jag hoppas att vi får
            många tillfällen att diskutera det här ytterligare.
          </note>
          <note>
            Hur kan vi åstadkomma bästa möjliga distribution av läkemedel,
            så att människor enkelt det ska vara tillgängligt och vara god
            service kan komma åt läkemedel till låga priser? Det är en väldigt
            viktig fråga.
          </note>
          <note>
            Tomas Eneroth drar en parallell med Systembolaget. Låt mig bara
            få fullfölja den lite! Systembolaget är bland annat till för att
            begränsa tillgängligheten. Det är en väldigt viktig del i den
            svenska alkoholpolitiken, att begränsa tillgängligheten. Därför
            har vi ett monopol.
          </note>
          <note>
            När det gäller läkemedel är frågan: Varför har vi monopolet där?
            Det kan rimligen inte vara för att begränsa tillgängligheten,
            utan vi vill ha en god tillgänglighet i säkra och trygga former,
            naturligtvis. Så den parallellen kanske inte riktigt håller för
            Tomas Eneroth.
          </note>
          <note>
            När det gäller fördelningen geografiskt av apotek i Norge föreställer
            jag mig, i min värld, att de flesta apoteken har hamnat där det
            bor många människor. Men det konstateras också att man inte ser
            en minskning av apoteken i de andra sammanhangen, utan det tillkommer
            ett och annat apotek också på landsbygden. Det är inte så att
            det är en försämrad tillgång ute på den norska landsbygden.
          </note>
          <note>
            Sedan är Sverige mer välbefolkat än vad Norge råkar vara. Vi
            arbetar just med processen, som jag också beskriver. Jag beskriver
            också i interpellationssvaret vad utredaren föreslår när det gäller
            att säkerställa tillgängligheten ute på landsbygden. Men här har
            vi ett arbete kvar att göra.
          </note>
          <note>
            Jag ser fram emot en fortsatt diskussion, allt i syfte att skapa
            en bättre distribution, en ökad tillgänglighet och en bättre service
            för Apotekets kunder.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2007/08:487 om flyktingar som utvisas
            till Afghanistan
          </note>
          <note type="speaker">
            Anf. 93 Statsrådet TOBIAS BILLSTRÖM (m):
          </note>
          <note>
            Herr talman! Carina Adolfsson Elgestam har frågat mig om jag
            avser att vidta några generella åtgärder för att flyktingar från
            Afghanistan ska få möjlighet att få en fristad i Sverige samt
            om jag avser att vidta några åtgärder för att begreppet väpnad
            konflikt definieras och blir tydligare i utlänningslagen.
          </note>
          <note>
            På den första frågan vill jag påminna Carina Adolfsson Elgestam
            om att bestämmelser om vem som är berättigad till skydd finns
            i utlänningslagen. De fick sin lydelse i enlighet med de av en
            enig riksdag godtagna förslagen i den proposition (prop. 2004/05:170)
            som den dåvarande socialdemokratiska regeringen lämnade till riksdagen
            i maj 2005.
          </note>
          <note>
            Ansökningar prövas i enlighet med den instans- och processordning
            som föreslogs i samma proposition sedan den 31 mars 2006 av Migrationsverket
            och, vid överklagande, av migrationsdomstol. Om prövningstillstånd
            ges kan ansökan även prövas av Migrationsöverdomstolen, som är
            prejudikatskapande tredje och sista instans. Tillämpningen av
            utlänningslagens skyddsbestämmelser är alltså, liksom all annan
            rättstillämpning, en fråga för berörda myndigheter och domstolar.
            Regeringen har inte någon uppgift i den vanliga asylprocessen.
          </note>
          <note>
            De afghaner som fått sin sak slutgiltigt prövad och fått ansökan
            avslagen har alltså inte bedömts vara flyktingar eller skyddsbehövande
            i övrigt i Sverige enligt svensk lagstiftning. De är skyldiga
            att lämna Sverige inom några veckor och förutsätts göra detta
            självmant. De kan vid behov få stöd för hemresan och återetableringen
            i Afghanistan av Migrationsverket. För den som inte reser självmant
            ska Migrationsverket överlämna verkställigheten av avlägsnandebeslutet
            till polismyndighet. Även detta är i enlighet med den av riksdagen
            år 2005 beslutade ordningen. Regeringen har inte heller någon
            roll i verkställandet av avlägsnandebeslut. En trepartsöverenskommelse
            rörande återvändande finns mellan Sverige, Afghanistan och FN:s
            flyktingkommissarie.
          </note>
          <note>
            Skyddsbehov på grund av väpnad konflikt i hemlandet är en av
            de omständigheter som kan ge grund för uppehållstillstånd i Sverige.
            Vad gäller de rättskipande organens tillämpning av begreppet ska
            den ske utifrån regleringen i utlänningslagen. Det ankommer på
            Migrationsverket, migrationsdomstolarna och ytterst på Migrationsöverdomstolen
            att avgöra hur begreppet ska tillämpas i utlänningsmål.
          </note>
          <note>
            Jag är inte beredd att gå in i någon sakdebatt om huruvida Migrationsverket
            och berörda domstolar, i sista hand den praxisbildande Migrationsöverdomstolen,
            tolkar utlänningslagen på det sätt som lagstiftaren avsett. Skulle
            jag i något avseende anse att en lagändring behövs kommer jag
            att verka för att regeringen lämnar en proposition om en sådan
            lagstiftning till riksdagen.
          </note>
          <note>
            I sammanhanget vill jag påminna om att en utvärdering av instans-
            och processordningen i utlännings- och medborgarskapsärenden pågår.
            Utvärderingen berör även skyddsbestämmelserna i utlänningslagen.
          </note>
          <note>
            Sammanfattningsvis avser jag inte att ta något initiativ i de
            avseenden som Carina Adolfsson Elgestam lyfter fram.
          </note>
          <note type="speaker">
            Anf. 94 CARINA ADOLFSSON ELGESTAM (s):
          </note>
          <note>
            Herr talman! Åsedabo i fyra år nu avvisas han. Det kunde man
            läsa i Smålandsposten förra veckan. Nobahar Himat är 24 år och
            har jobbat som karatelärare i Åseda. Han ska nu avvisas från Sverige.
          </note>
          <note>
            Jag har varken ätit eller druckit sedan i fredags, berättar han.
            Han ser ingen framtid i Afghanistan.
          </note>
          <note>
            Det är bara en av dem som under de senaste veckorna har blivit
            hämtade med anledning av ett avvisningsbeslut.
          </note>
          <note>
            Jag är från bergstrakter på gränsen mot Pakistan, och där håller
            talibanerna till. Jag vet vad som händer om jag kommer dit. De
            kommer att tvinga mig att hjälpa dem, kanske med kontakter i Europa,
            kanske med knarkleveranser. Vägrar jag dödar de mig, säger han.
          </note>
          <note>
            Talibanerna har dödat hans pappa. Mamman och de två systrarna
            har han inte hört av på nästan fyra år. Om de är levande eller
            döda vet han inte.
          </note>
          <note>
            Det är bara en av de afghanska flyktingar i Sverige som väntar
            på återresa till Afghanistan. Det handlar om en vädjan från många
            människor runt om i Sverige som på olika sätt har engagerat sig
            för dem som finns i deras närhet. Många av dessa har därtill arbete
            här i Sverige. Människor känner utifrån hur det i dag är i Afghanistan.
            Det får vi rapporter om nästan dagligen, om olika saker som händer.
            Det handlar om att det inte är tryggt i vardagen.
          </note>
          <note>
            Man har nu gjort en bedömning att det går att återvända till
            Kabul, för där finns det möjlighet att få bostad och arbete. Efter
            vad jag har förstått är det väldigt många som strömmar just till
            Kabul, inte bara från Sverige. Det kommer ganska många från Pakistan
            och Iran också. Det torde vara ganska knepigt vad gäller möjlighet
            till arbete och bostad.
          </note>
          <note>
            Det är utifrån detta migrationsministern har svarat det är ganska
            tydligt i svaret: Jag är inte beredd att gå in i någon sakdebatt
            om hur Migrationsverket och berörda domstolar, i sista hand den
            praxisbildande Migrationsöverdomstolen, har tolkat utlänningslagen.
          </note>
          <note>
            Det är lite förvånande, och det känns utifrån ett humanistiskt
            perspektiv ganska hårt. Men samtidigt är det ganska tydligt.
          </note>
          <note>
            Jag ställde frågor till migrationsministern om huruvida ministern
            var beredd att vidta åtgärder för flyktingar från Afghanistan
            att få en fristad i Sverige. Det finns alltså ingen möjlighet
            från regeringens sida att ta till sig av det vi ser händer runt
            omkring oss. Det är mycket förvånande, men kanske ändå inte. Svaret
            andas att det är domstolarna som ska bestämma och inte vi politiker.
          </note>
          <note type="speaker">
            Anf. 95 BODIL CEBALLOS (mp):
          </note>
          <note>
            Herr talman! Jag var med i debatten den 26 mars när vi faktiskt
            gick in på sakområdet om domstolarna tolkade lagstiftningen på
            det sätt som det var tänkt eller inte. Jag har en lite friare
            roll än migrationsministern, och jag kan fortsätta på samma väg
            som jag gjorde då.
          </note>
          <note>
            Jag berättade om den skam många Gävlebor och gästrikar känner
            över det som händer i vårt län just nu där en ung kille ska skickas
            ut. Den här debatten förs fortfarande. Ungdomarna som var här
            vittnar om hur de tappar tron på demokratin. När de som går på
            gymnasiet säger att de tappar tron på demokratin, det svenska
            samhället och staten är det väldigt allvarligt.
          </note>
          <note>
            Självklart vill man kunna se något resultat så småningom av det
            engagemang som finns i olika frågor. Det är kanske vår uppgift
            här i kammaren, ledamöternas uppgift. Vi skulle ha varit fler
            från Gävleborg här i dag, men det går vinterkräksjuka. Vi är två
            i alla fall.
          </note>
          <note>
            Det som var diskussionen den 26 mars var om vi ska ändra lagen
            nu eller vänta till översynen. Migrationsministern har pratat
            om att det kommer en översyn, men den tar väldigt lång tid fortfarande.
            För dem som nu väntar på utvisning tar det alldeles för lång tid.
            Jag ser framför mig en stor mängd människor som kommer att känna
            sig tvingade att gömma sig.
          </note>
          <note>
            Återvändandestödet är inte ett alternativ för de personerna,
            för de vet att när de kommer tillbaka till Afghanistan är det
            som står dem till buds rekrytering till talibaner, krigsherrar
            eller något annat. Den som har flytt talibanerna vill självklart
            inte hamna direkt i klorna på de personerna igen.
          </note>
          <note>
            Vi talade om lagstiftningen och hur den var tänkt att fungera.
            Vi pratade om skyddsbehovet på grund av väpnad konflikt och andra
            svåra omständigheter. Vi stod här samstämmigt i talarstolen, socialdemokrater,
            vänsterpartister och miljöpartister, och sade att så här var det
            inte tänkt. Socialdemokraterna var de som var huvudansvariga för
            propositionen som kom, men vi hade också ett finger med i spelet.
          </note>
          <note>
            Enligt förarbetena var det tänkt att man skulle beakta UNHCR.
            Det var också tänkt att praxis inte skulle bli mer restriktiv
            än tidigare regeringens praxis och Utlänningsnämndens praxis.
            Vi har sett att vi faktiskt har fått en striktare praxis på så
            sätt att vi skickar tillbaka människor till krig.
          </note>
          <note>
            Då kan man säga att vi skickar tillbaka människor till länder
            i krig men att det finns internflyktalternativ. Men det praxisbeslut
            som det grundas på handlade om Serbien och Kosovo en gång i tiden.
            Det handlar inte om Afghanistan. Det som står till buds nu för
            oss är att försöka vänta in något nytt praxisbeslut från Migrationsöverdomstolen
            som vi hoppas tar utgångspunkt i Afghanistan i stället för i ett
            helt annat land.
          </note>
          <note>
            Vi vet att Afghanistan är ett klansamhälle dit man inte kan skickas
            tillbaka vart som helst i landet. Man måste komma till en plats
            där man har sitt sociala nätverk.
          </note>
          <note>
            Klockan går. Jag tänker ställa min fråga till ministern. Om det
            visar sig att vi inte får någon ny praxis, kommer ministern då
            att ta initiativ till en förändring av lagstiftningen innan översynen
            i februari?
          </note>
          <note type="speaker">
            Anf. 96 ULLA ANDERSSON (v):
          </note>
          <note>
            Herr talman! I dag fick jag telefon. Jag fick höra att en av
            tjejerna i Hofors hade haft kontakt med presschefen på Migrationsverket.
            Hon hade fått höra att det enligt presschefen inte råder krig
            i Afghanistan. Tjejen svarade: Jag kan ju se på tv att det faktiskt
            är krig.
          </note>
          <note>
            Det måste vara svårt att vara borgerlig regering i dag. Det är
            en kluven borgerlig regering som vi ser. Då vi ska fatta beslut
            om att skicka militära trupper till Afghanistan är det enligt
            denna regering på grund av att det där råder väpnad konflikt.
            Men när vi ska avvisa människor till Afghanistan finns det enligt
            samma regering inte någon väpnad konflikt. Det måste vara svårt
            att förklara.
          </note>
          <note>
            Enligt en FN-rapport från 2006 var läget i 25 av 32 provinser
            i Afghanistan måttligt eller extremt osäkert. Sedan dess har det
            blivit väsentligt värre. Det är sociala motsättningar och inre
            politiska väpnade motsättningar. De ockupationstrupper som finns
            i landet har tillsatt en regering som inte har territoriell kontroll.
            UD skriver i en rapport att utöver det krig som rasar i landet
            är det nästan total laglöshet med utomrättsliga avrättningar,
            tortyr, människohandel och godtyckliga frihetsberövanden. Migrationsverket
            skriver i maj 2007 i ett svar på denna rapport: Migrationsverket
            kan konstatera att säkerhetsläget i Afghanistan har försämrats
            under det senaste året någon förbättring av säkerhetsläget på
            kort eller medellång sikt är emellertid inte att vänta. Dit avvisar
            vi människor!
          </note>
          <note>
            Läget i Afghanistan förvärras ständigt. 2007 är det värsta året
            hittills. Kriget eskalerar och breder ut sig. Terrorhandlingar
            inträffar nästan dagligen, och självmordsbombningarna har ökat
            med 800 procent sedan 2005. Terrorn riktas mot mjuka områden,
            så ingen vet när och vem som ska drabbas. Det är handlingar som
            signalerar att regeringen inte har kontroll. Bomber fälls över
            stora områden i jakt på talibanledare bomber med spridningsradier
            på 900 meter och med förödande kvarlämningar i ett land där 70
            procent av befolkningen lever på mindre än 2 dollar per dag. Civila
            dödas och lemlästas. Vi kan se det varje dag i tv. Dit avvisar
            vi människor!
          </note>
          <note>
            USA ska skicka fler soldater. Sverige vill göra likadant, i alla
            fall enligt tv. Man anser från den militära ledningen att JAS
            borde sättas in för att skydda den svenska styrkan. Hur många
            soldater behövs det i ett land där det inte är krig, enligt regeringen?
            I dag är det 50 000 internationella soldater i Afghanistan.
          </note>
          <note>
            Ni säger att det inte är väpnad konflikt. Vad är det då människor
            dör av? Vad är det då människor flyr ifrån? Vad är det då människor
            lemlästas av? Är det inte svårt att förklara? Känner ni inte att
            det är något fel när man dagligen på tv kan se vad som sker, och
            när vi kan läsa att det finns 50 000 internationella soldater
            där? Vad är det då som gör att människor flyr?
          </note>
          <note>
            Internationella Röda Korset säger något annat det är de som har
            Genèvekonventionens uppdrag att tolka och förtydliga vad som sker
            och UNHCR och Afghanistankommittén säger samma sak: Det är väpnad
            konflikt. Men den regering som säger att den ska lyssna, den hör
            ingenting.
          </note>
          <note>
            Ja, regeringen verkar inte ens lyssna på sig själv. Enligt den
            proposition som ni själva har lämnat ska man delta i ISAF på grund
            av att det är väpnad konflikt i Afghanistan.
          </note>
          <note>
            Tidigare har migrationsministern om utvärderingen av de bestämmelser
            som i dag finns sagt: Att utvärderingen görs innebär naturligtvis
            att det inte finns enskilda frågor som behöver tas upp under mellantiden
            och leda till lagstiftning. Vore det inte bra om migrationsministern
            lyssnade på sig själv och faktiskt medgav att det finns enskilda
            frågor som man behöver ta tag i? Den debatt som har pågått under
            flera månader har väl tydligt visat på att det finns en enskild
            fråga för regeringen att ta tag i. Det riksdagen fattade beslut
            om har inte tillämpats, och därför behöver vi ändra på våra beslut.
          </note>
          <note type="speaker">
            Anf. 97 Statsrådet TOBIAS BILLSTRÖM (m):
          </note>
          <note>
            Herr talman! Jag ska vända mig till samtliga tre som deltar i
            debatten och påpeka att enskilda fall kan jag inte ta upp och
            diskutera här. Det hoppas jag att alla är medvetna om.
          </note>
          <note>
            Den fråga som ni alla tre berör, alltså vilka som ska få skydd
            i Sverige, är något som anges i utlänningslagen. Det är Migrationsöverdomstolen
            som sätter praxis i de här frågorna. Om någonting behöver justeras
            i utlänningslagens skyddsbestämmelser kommer vi förhoppningsvis
            att bättre kunna diskutera detta efter den utvärdering av instans-
            och processordningen som nu pågår. Utvärderingsutredningen ska
            bland annat redovisa om de materiella bestämmelserna är tillräckligt
            preciserade för att vara lämpade för domstolsprövning. Utredningen
            ska lämna sitt slutbetänkande i februari 2009.
          </note>
          <note>
            Jag kan nämna att frivilligorganisationerna och UNHCR redan under
            utredningens gång kommer att kunna lämna sina synpunkter genom
            den referensgrupp där de ingår. Frågan om bestämmelsen om skyddsbehövande
            i övrigt är tillräckligt preciserad av lagstiftningen ryms inom
            utredningens uppdrag, men vilken behandling just denna bestämmelse
            och i synnerhet begreppet inre väpnad konflikt kommer att få är
            en fråga för den särskilde utredaren att avgöra, liksom vilka
            förslag som utredningen eventuellt kommer att leda till.
          </note>
          <note>
            Jag har inte anledning att på detta stadium överväga ny lagstiftning,
            som jag sade till Carina Adolfsson Elgestam, om rätten till skydd
            i Sverige vid sådana generella förhållanden som inre väpnad konflikt.
            Dessutom är det enligt min mening olämpligt att studera denna
            fråga isolerat. Jag vill däremot inte utesluta ett framtida behov
            och detta säger jag också till Ulla Andersson av att åter diskutera
            vilket skydd som bör lämnas vid förhållanden som är starkt individrelaterade
            och det skydd som bör lämnas huvudsakligen på grund av mer generella
            förhållanden i hemlandet, liksom gränsdragningen dem emellan.
          </note>
          <note>
            Det folkrättsliga regelverket på det allmänna humanitärrättsliga
            området definierar inte begreppet väpnad konflikt. Bedömningen
            om väpnad konflikt i folkrättslig mening föreligger eller inte
            får därför ske från fall till fall över tid. Bedömningen kan dessutom
            skilja sig åt mellan olika delar av ett land därav den här problematiken
            och vikten av att praxis nyskapas i domstolarna över tid. Det
            är också hela poängen med den här ordningen. Jag är lite förvånad
            när jag hör en del av inläggen från den här talarstolen, inte
            minst från Ulla Andersson, som helt tycks ha missat poängen att
            det inte är regeringen som avgör detta. Prövningen av asylskälen
            ska ske i domstol och inte i en politisk process. Det var hela
            poängen med den förändring som riksdagen vidtog 2006.
          </note>
          <note>
            Därför blir hela diskussionen om situationen i Afghanistan och
            den politiska utvecklingen lite meningslös. Regeringen har ju
            flyttats utanför processen, vilket också var avsikten.
          </note>
          <note>
            Det verkar också lite märkligt att en del av debattörerna, även
            Bodil Ceballos, helt har glömt bort de tio år av utredningsarbete
            som föregick den förändring som riksdagen faktiskt vidtog. Det
            är på sin plats att understryka behovet av att kunna sin historia
            i de här frågorna. Vi har en mycket lång och trist utveckling
            bakom oss i Sverige på det här området. Vi kunde se hur det just
            var tillfälligheter och den politiska diskussionen som styrde
            vem som fick stanna i Sverige och inte en saklig, opartisk prövning
            i domstol där man får tillbaka en praxis som skapas.
          </note>
          <note type="speaker">
            Anf. 98 FÖRSTE VICE TALMANNEN:
          </note>
          <note>
            Med tanke på det statsrådet sade inledningsvis om enskilda fall
            ska jag be att få uppmärksamma kammaren på att kammaren inte får
            överlägga om lämpligheten eller rättsenligheten av domstols eller
            myndighets avgörande eller handläggning i ett enskilt fall. Under
            debatt i kammaren får en talare inte kritisera en domstols eller
            myndighets avgörande eller handläggning i ett enskilt fall.
          </note>
          <note type="speaker">
            Anf. 99 CARINA ADOLFSSON ELGESTAM (s):
          </note>
          <note>
            Herr talman! Mot bakgrund av detta med enskilda fall antar jag
            ändå att det är helt okej att visa på exempel från det svenska
            samhället för att tydliggöra vad som händer ute i samhället när
            vi sedan som lagstiftare ska fatta beslut. Därför använde jag
            i mitt anförande exemplet med en man som i förra veckan hade blivit
            hämtad. Det handlade inte om någon kritik av det beslut som migrationsdomstolen
            hade fattat.
          </note>
          <note>
            Ministern säger att det pågår en utvärdering av utlänningslagen
            och instansordningen. Den ska vara klar i februari 2009. Jag tror
            inte att alla de afghaner som nu ska lämna Sverige och åka tillbaka
            till Afghanistan känner någon trygghet med det.
          </note>
          <note>
            När så många människor runt om i Sverige på olika sätt protesterar
            mot det som regeringen tolkar är den lagstiftning som ska gälla
            utifrån vad riksdagen har sagt, kan man känna att det kanske hastar
            med den här utvärderingen. Det hastar kanske att ta ett eget initiativ
            och titta på hur bedömning blir när det gäller väpnad konflikt.
            Det känns inte riktigt som om regeringen och migrationsministern
            har tagit till sig det som så många medborgare runt om i landet
            framför om det som dagligen händer i Afghanistan.
          </note>
          <note>
            Man kan inte låta bli att ställa några frågor till ministern.
            Upplever ministern att det är tryggt och säkert i Afghanistan?
            Finns det inga självmordsbombare i Afghanistan? Hur ska vi tolka
            det ministern säger?
          </note>
          <note>
            Utrikesministern från Afghanistan var på besök i Sverige för
            några veckor sedan. Vädjade inte utrikesministern då till Sverige
            att vara återhållsamt med avvisningarna till Afghanistan av humanitära
            skäl eftersom det inte är tryggt och säkert? Har vi som på olika
            sätt har engagerat oss för flyktingar från Afghanistan missuppfattat
            detta med väpnad konflikt? Människor känner att det inte finns
            någon möjlighet till försörjning. I stora delar finns det nästan
            bara knarkhandel, det vill säga handel med opium. Det tillsammans
            med talibaner och självmordsbombare gör att man känner en sådan
            osäkerhet att man inte vill och vågar bo i det land där man är
            född.
          </note>
          <note>
            Det vore intressant om ministern här i kammaren kunde komma med
            ett svar på om det är tryggt och säkert i Afghanistan i dag.
          </note>
          <note type="speaker">
            Anf. 100 BODIL CEBALLOS (mp):
          </note>
          <note>
            Herr talman! Jag vill börja med att säga att den debatt som var
            häromdagen och även nu när vi säger att domstolarna inte tolkar
            lagen såsom den var tänkt inte innebär en kritik mot domstolarna
            vare sig i deras lagskipning eller i något enskilt fall. Det är
            snarare så att vi inte har varit tillräckligt tydliga i vår lagstiftning.
            Därför menade vi att den behöver ändras.
          </note>
          <note>
            Det finns bara två sätt att få en ändring till stånd. Det är
            antingen att Migrationsöverdomstolen fattar ett nytt praxisbeslut
            som utgår ifrån Afghanistan och inte från Serbien och som utgår
            ifrån dagens situation och inte från gårdagens situation eller
            att vi ändrar lagstiftningen om vi upplever att det inte riktigt
            har blivit såsom vi hade tänkt oss.
          </note>
          <note>
            Hur som helst har vi här i kammaren inte legat på latsidan under
            den här veckan. Vi har bjudit in UNHCR, Röda Korset, Migrationsverkets
            generaldirektör och Svenska Afghanistankommittén för att förhöra
            oss mer om hur situationen egentligen är och vad olika organisationer
            gör. UNHCR, Röda Korset och Svenska Afghanistankommittén är väldigt
            överens om hur situationen ser ut och att det inte går att skicka
            tillbaka människor vart som helst i Afghanistan. Migrationsverket
            gör sitt jobb i avvaktan på ny praxis. Det har varit väldigt klart
            och tydligt på de möten som vi har haft.
          </note>
          <note>
            Ministern pratade om den här trepartsöverenskommelsen. Vid ett
            besök här i riksdagen tillsammans med utrikesutskottets ledamöter
            och några andra talade den afghanska utrikesministern om att det
            här avtalet inte var giltigt eftersom alla departement inte hade
            skrivit under det. Jag vet att han inte berättade det för migrationsministern,
            så därför säger jag det här.
          </note>
          <note>
            Jag upplever en viss positionsförändring från ministerns sida
            i förhållande till tidigare när han säger att han inte utesluter
            en ändring framöver.
          </note>
          <note type="speaker">
            Anf. 101 ULLA ANDERSSON (v):
          </note>
          <note>
            Herr talman! Det var Vänsterpartiet som tog initiativ till den
            ordning som vi har i dag. Däremot har inte tillämpningen, precis
            som Bodil Ceballos var inne på, blivit enligt riksdagens intentioner.
            Därför har vi också ett politiskt ansvar att se till att ändra
            det i så fall.
          </note>
          <note>
            Jag tog med mig Migrationsverkets information om utlänningslagen.
            Så här står det där: Svåra motsättningar i hemlandet grund för
            skydd. Till skyddsbehövande i övrigt räknas också personer som
            utan att vara individuellt förföljda behöver skydd på grund av
            inre eller yttre väpnad konflikt eller andra svåra motsättningar
            i hemlandet.
          </note>
          <note>
            Jag tycker att det är väldigt tydligt, men tydligen gör inte
            ministern det. Men jag har ju tidigare påstått att regeringen
            är kluven. Man skickar soldater till Afghanistan, ett land där
            det redan finns 50 000 soldater, för att det är väpnad konflikt,
            men man avvisar människor dit med hänvisning till att det inte
            är väpnad konflikt. Jag tycker att Billström har väldigt mycket
            att förklara, vilket han inte har kunnat göra hittills.
          </note>
          <note>
            Jag skulle också vilja läsa upp vad regeringen skrev i sin proposition
            när man beslutade om att sända styrkor till Afghanistan: Situationen
            i Afghanistan kännetecknas i dag av att landet samtidigt befinner
            sig i minst tre olika konfliktnivåer. I landets södra delar pågår
            en intern väpnad konflikt. Landets östra och västra delar liksom
            Kabul är utsatta för omfattade terrorism och oroligheter. I landets
            centrala och norra delar råder ett instabilt postkonflikttillstånd.
            Sedan fortsätter regeringen att tala om att det här innebär stora
            osäkerheter inför framtiden.
          </note>
          <note>
            Migrationsverket säger självt att 2008 är avgörande för Afghanistans
            framtid. Billström har tidigare sagt att det kan finnas enskilda
            frågor som gör att man måste fatta beslut innan utvärderingen
            kommer. Jag tycker att vi har en tydlig enskild fråga på riksdagens
            bord och har haft så under lång tid. Det är dags att ta sitt ansvar
            och göra någonting åt den enskilda frågan. Det sitter 600700 människor
            och väntar på att regeringen ska ta sitt ansvar.
          </note>
          <note type="speaker">
            Anf. 102 Statsrådet TOBIAS BILLSTRÖM (m):
          </note>
          <note>
            Herr talman! Först och främst ska jag vända mig till interpellanten
            och säga att de afghaner som fått avslag på sina asylansökningar
            har fått det efter en rättssäker prövning. Det var bra att Carina
            Adolfsson Elgestam inledde med att säga att hon tyckte att jag
            var tydlig. Det är min ambition ständigt och jämt här i kammaren
            att vara tydlig när det gäller den ordning som gäller.
          </note>
          <note>
            Därför ser jag inte heller någon anledning till att hasta fram
            några beslut. Det är tvärtom noggrannhet och ingående studier
            som behövs för att man ska göra rätt när man stiftar lagar. Jag
            har fullt förtroende för den utvärderingsutredning som nu är tillsatt
            och som kommer att avlämna sitt besked 2009.
          </note>
          <note>
            I sina inlägg ber Carina Adolfsson Elgestam på nytt om bedömningar
            av säkerhetsläget i diverse länder som regeringen inte ska göra.
            Det är inte upp till mig eller regeringen att uttala oss om dessa
            frågor. Det sker i stället enligt den ordning som är fastställd
            med självständiga myndigheter och domstolar.
          </note>
          <note>
            Sedan har vi frågan om individuella bedömningar av skyddsbehov
            som helt riktigt görs av Migrationsverket och domstolarna. Migrationsöverdomstolen
            har genom dom i ett irakiskt asylärende gett en generell vägledning
            om bestämmelser av skydd på grund av inre väpnad konflikt i utlänningslagen.
            Praxis rörande inre flyktalternativ kommer att bildas i ett afghanskt
            asylärende där Migrationsöverdomstolen har gett prövningstillstånd.
            Migrationsverket har inom verket i ett vägledande beslut från
            den 22 november förra året rörande ett annat ärende än det vi
            diskuterar här funnit att inre väpnad konflikt råder i de södra
            delarna av Afghanistan och att ingen kan utvisas dit. Det tog
            lång tid för Ulla Andersson att komma fram till det i sitt inlägg,
            men det kan vara värt att repetera.
          </note>
          <note>
            Sedan tog Bodil Ceballos upp frågan om återtagandeavtalet med
            Afghanistan. Det är riktigt att Afghanistans utrikesminister tog
            upp frågan om ett tillfälligt stopp för tvångsvisa avvisningar
            från Sverige när han nyligen var här på besök. Han ifrågasatte
            dock inte Afghanistans åtagande enligt trepartsöverenskommelsen
            eller landets skyldighet att återta sina egna medborgare. Från
            svensk sida ställde vi oss positiva till en fortsatt diskussion
            om hur vi ytterligare skulle kunna underlätta för de personer
            som faktiskt återvänder, inte minst självmant. En sådan diskussion
            kommer också att ske under våren.
          </note>
          <note>
            Trepartsöverenskommelsen mellan Sverige, Afghanistan och UNHCR
            gäller till utgången av detta år. Den styr emellertid inte vilka
            som ska få uppehållstillstånd i Sverige eller som i annat fall
            ska lämna landet. Detta styrs av utlänningslagen. I första hand
            eftersträvas naturligtvis att de som ska återvända gör det självmant,
            vid behov med stöd av Migrationsverket på olika sätt.
          </note>
          <note>
            Men regeringen har ingen roll i verkställigheten av detta beslut.
            Jag är förvånad över att såväl interpellanten som Ulla Andersson
            inre riktigt tycks förstå denna ordning, trots att ni själva,
            åtminstone Carina Adolfsson Elgestam, ju är med i det parti som
            låg bakom framtagandet av den nya utlänningslagen och som också
            presenterade den här i riksdagen.
          </note>
          <note>
            Jag tycker att det är viktigt att man har ordningen klar för
            sig. Regeringen strävar ständigt och jämt efter att det ska finnas
            en rättssäker prövning i botten när vi avgör de fall som läggs
            på domstolarnas bord. Ska det kunna ske på ett bra sätt måste
            man också stå upp för de principer som gäller, och då måste man
            kunna göra det även om människor får negativa beslut.
          </note>
          <note>
            Den här debatten och diskussionen hittills har här i kammaren
            visat behovet av att man är ännu mer pedagogisk från regeringens
            sida ännu mer tydlig och klar med vad som gäller i de här frågorna.
            Det har funnits diskussioner om att det skulle finnas bristande
            tilltro. Det botar man bäst genom kunskap, och det tror jag också
            att den här typen av debatter ger upphov till.
          </note>
          <note type="speaker">
            Anf. 103 CARINA ADOLFSSON ELGESTAM (s):
          </note>
          <note>
            Herr talman! Jag blir fortfarande lite konfunderad över vad migrationsministern
            säger, att det är så tydligt att det är domstolen som ska bestämma.
            Jag kan hålla med ministern vad gäller att när vi stiftar lagar
            och skapar rättssäkerhet i landet ska vi inte hasta fram. Men
            om människor skickas tillbaka till ett land där det, åtminstone
            i vissa delar, pågår väpnad konflikt och man samtidigt håller
            på och tittar på en utvärdering kan man inte låta bli att känna
            viss oro för vad som händer med dessa människor som nu blir återförvisade
            till Afghanistan. Det är april 2008 det är ganska långt till februari
            2009.
          </note>
          <note>
            Jag upplever att för oss som lagstiftare och riksdagsledamöter
            är det en del av vårt ansvar när vi ser orättvisor och fel i lagstiftningen
            eller vi upplever att de intentioner som riksdagen har haft inte
            uppfylls ute i vardagen.
          </note>
          <note>
            Vad gäller det som handlar om väpnad konflikt och det som handlar
            om flyktingar från Afghanistan känner jag som politiker att det
            som vi har stiftat en lag om inte riktigt uppfyller det som var
            tanken från riksdagens sida.
          </note>
          <note>
            Fortfarande kvarstår alltså mina frågor till migrationsministern
            om att åtgärder för att flyktingar från Afghanistan ska få en
            möjlig fristad i Sverige behövs, precis som vi behöver se över
            vad vi menar med väpnad konflikt.
          </note>
          <note type="speaker">
            Anf. 104 Statsrådet TOBIAS BILLSTRÖM (m):
          </note>
          <note>
            Herr talman! Carina Adolfsson Elgestam har naturligtvis all rätt
            i världen att ställa frågor här som ledamot. Men jag vill på nytt
            understryka att de som får avslag får det efter prövning i en
            rättssäker ordning med alla möjligheter att lägga fram sin sak
            och med alla möjligheter att få presentera sina sakskäl inför
            lagfarna domare och få lämna sin berättelse om hur de upplever
            sin situation i hemlandet. Till grund för avgörandena i domstol
            ligger länderinformation och de dokument som man vill presentera,
            och man får också möjlighet till muntlig prövning. Jag har, ärligt
            talat, svårt att se att det finns anledning till oro i den delen
            för att processen inte skulle tillgodose alla de krav som kan
            tänkas ställas på det vi kallar rättssäkerhet.
          </note>
          <note>
            Men om det är så att Carina Adolfsson Elgestam känner oro inför
            de här frågorna tror jag att det kanske snarare handlar om det
            som ibland kan vara svårt att acceptera, nämligen att människor
            faktiskt kan få avslag på sin asylansökan och kan få detta oavsett
            vilka lagar riksdagen stiftar.
          </note>
          <note>
            Det är nämligen så att man måste nå upp till skyddsgrunden. Det
            är så att man måste nå upp till de meritvärden, så att säga, som
            är uppställda i lagstiftningen. Och det kommer alltid att finnas
            människor som inte gör det. Här någonstans tror jag att problemet
            egentligen ligger.
          </note>
          <note>
            Jag är beredd att komma tillbaka till riksdagen när utvärderingen
            väl är avslutad om det finns behov och lägga fram propositioner
            här. Men jag tycker att det är viktigt att man faktiskt tar de
            utvärderingar som görs på allvar, att man låter dem som gör dem
            få lov att arbeta färdigt och att man inte hastar fram lagstiftning.
            Den här kammaren har tillräckligt med olyckliga erfarenheter av
            tillfälliga lagar, som den förra regeringen olyckligtvis tog initiativ
            till. Jag har inte för avsikt att fortsätta på den inslagna vägen.
          </note>
          <note>
            Jag konstaterar avslutningsvis att det här har varit en intressant
            debatt. Vi kommer säkert att ha efterföljare till den. Jag tycker
            att det har varit angeläget och viktigt att få presentera regeringens
            syn i de här frågorna.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2007/08:507 om villkor för asylsökande
          </note>
          <note type="speaker">
            Anf. 105 Statsrådet TOBIAS BILLSTRÖM (m):
          </note>
          <note>
            Herr talman! Eva Johnsson har frågat mig vad jag avser att göra
            för att snabbt förbättra situationen för asylsökande med fast,
            varaktig anställning.
          </note>
          <note>
            Först och främst vill jag instämma i Eva Johnssons påstående
            att det är nödvändigt med människor som arbetar för att vi även
            i fortsättningen ska kunna upprätthålla vår välfärd. Den svenska
            befolkningen blir allt äldre, och inom kort kommer många personer
            att lämna arbetslivet. Att allt färre personer i framtiden ska
            skapa ekonomiskt underlag för allt fler kan innebära negativa
            strukturella konsekvenser på arbetsmarknaden och i samhällsekonomin.
            Den demografiska utvecklingen utgör därför en utmaning för den
            framtida tillväxten och välfärden.
          </note>
          <note>
            Det var mot denna bakgrund som regeringen efter en överenskommelse
            med Miljöpartiet de gröna den 27 mars fattade beslut om en lagrådsremiss
            om nya regler för arbetskraftsinvandring. Kortfattat innebär förslaget
            att Sverige öppnar för arbetskraftsinvandring där det finns ett
            behov av arbetskraft. Den grundläggande förutsättningen är att
            det finns ett erbjudande om en anställning och att de erbjudna
            anställningsvillkoren inte får vara sämre än vad som gäller enligt
            svenska kollektivavtal eller vad som är praxis inom yrket eller
            branschen. I remissen finns också ett förslag till en undantagsbestämmelse
            som innebär att asylsökande som fått lagakraftvunnet avslag på
            sin asylansökning under vissa förutsättningar ska kunna söka uppehålls-
            och arbetstillstånd inifrån landet. I lagrådsremissen har gjorts
            bedömningen att det inte finns något behov av några övergångsbestämmelser.
          </note>
          <note>
            Regeringen kommer senare i vår att återkomma till riksdagen med
            en proposition med förslag till nya regler. Jag finner inte skäl
            att här föregripa de ställningstaganden som regeringen kommer
            att göra i propositionen.
          </note>
          <note type="speaker">
            Anf. 106 EVA JOHNSSON (kd):
          </note>
          <note>
            Herr talman! Jag vill naturligtvis börja med att tacka migrationsminister
            Billström för svaret. Det var, kan man säga, kort och koncist,
            men det innebär ju inte att det för den skull var innehållslöst.
          </note>
          <note>
            Regeringen förbereder en proposition om arbetskraftsinvandring,
            precis som vi har fått höra nyss. Förslaget innebär bland annat
            att asylsökande med utvisningsbeslut ska kunna söka arbets- och
            uppehållstillstånd utan att behöva lämna Sverige. Villkoren för
            uppehållstillstånd kommer då bland annat att vara fast och varaktig
            anställning.
          </note>
          <note>
            Jag vill särskilt tacka ministern för lyhördheten gentemot oss
            kristdemokrater i förhandlingarna, som har resulterat i den lagrådsremiss
            som nu är på väg fram till riksdagen.
          </note>
          <note>
            Jag är dessutom den första att gärna och villigt konstatera att
            den lagändring som nu kommer är stärkt och bidrar till att vi
            kommer att undvika framtida fall liknande det i Uppvidinge eller
            fallet med den unge afghanen Reza i Markaryd, eller andra i liknande
            situationer. Det finns många Rezafall i Sverige, och den inslagna
            vägen i sig är ett stort och viktigt steg i rätt riktning vad
            gäller en klok och generös migrationspolitik.
          </note>
          <note>
            Vidare noterar jag med kraft att den tidigare regeringen inte
            förmådde lösa vare sig denna fråga eller många andra frågor. Jag
            konstaterar därför att om Socialdemokraterna fortfarande haft
            makten skulle vi med stor sannolikhet inte ha kommit så här långt.
          </note>
          <note>
            Jag vill emellertid lyfta fram några av de kommande svårigheter
            och utmaningar som vi nu står inför. Vi kan mycket väl komma att
            stå inför den absurda situationen att människor med fasta och
            varaktiga anställningar, och som i alla delar uppfyller kraven
            i den nya lagen, kommer att sändas ut ur landet strax innan lagen
            träder i kraft. Ett tänkbart scenario är att riksdagen beslutar
            om lagändringen i oktober och att lagen träder i kraft först i
            december. Min fråga till migrationsministern blir därför: Vad
            ska vi under tiden göra med det fåtal asylsökande som har fasta
            och varaktiga anställningar?
          </note>
          <note type="speaker">
            Anf. 107 BODIL CEBALLOS (mp):
          </note>
          <note>
            Herr talman! Ministern har redan nämnt att Miljöpartiet är med
            i överenskommelsen om arbetskraftsinvandring. Vi tycker att det
            är ett bra steg för att skapa lagliga vägar till migration. Men
            ministern är säkerligen väl medveten om hur besviken jag personligen
            är över att vi inte lyckades få med fler av dem som redan fått
            avslag. Det är bland annat om en del av dem som även Eva talar
            om. Jag hoppas naturligtvis att vi fortfarande har möjlighet att
            så småningom lösa den situationen.
          </note>
          <note>
            När man tittar på dem som interpellationen handlar om, på dem
            som redan har arbete, visar det sig att det som sticker i ögonen
            på människor i Norrland, i Markaryd och på många andra ställen
            i landet är att man, förutom att utvisa barn och ungdomar, också
            utvisar människor som har jobb, som funnits här i många år, som
            är välintegrerade i samhället. Allmänheten förstår inte att vi
            har en lagstiftning som är så trubbig, som tillåter att så sker.
            Jag hoppas därför att vi fortfarande har möjlighet att komma till
            rätta med de problemen. Eller hur, Eva?
          </note>
          <note>
            Ministern säger att lagen kommer att gälla där det finns behov
            av arbetskraft. Jag talade i dag med en flyktingadvokat i det
            område jag kommer ifrån som säger att 7080 procent av dem som
            de senaste åren varit asylsökande har haft möjlighet att arbeta
            under väntetiden, ända tills Migrationsverket tagit arbetstillståndet
            ifrån dem. Vi har alltså plats för många som vill arbeta i olika
            delar av landet. Att då skicka ut dem är ett stort resursslöseri.
          </note>
          <note>
            Vi har inte heller några stora problem med segregation på mindre
            orter, vilket man kanske har på de större orterna. Vi välkomnar
            att människor flyttar till de norra länen. Vi gör till och med
            reklam för att de ska välja att flytta dit, där vi ju har en befolkningsminskning
            i stället för tvärtom. Människor i mitt hemlän ställer sig avvisande
            till att asylsökande tvingas lämna landet, för vi behöver alla
            dem som väljer att stanna kvar. Jag upplever det som ett tydligt
            budskap från Gävleborg där nyhetsrapporteringen under de senaste
            veckorna verkligen varit späckad med diskussioner om varför vi
            avvisar exempelvis Enayatullah Adel.
          </note>
          <note>
            När vi häromdagen diskuterade denna fråga i kammaren lyfte jag
            fram Kristdemokraternas motion, alltså Eva Johnssons motion, om
            att stoppa avvisningarna av dem som redan har jobb. Tyvärr var
            det endast Miljöpartiet som röstade för den motionen. Jag hade
            hoppats att åtminstone Kristdemokraterna skulle ha gjort det,
            men så blev det inte.
          </note>
          <note>
            I en annan debatt i kammaren deltog ministern; jag var inte med
            eftersom vi hade UNHCR, Röda Korset och Svenska Afghanistankommittén
            på besök. I sitt sista inlägg i den debatten sade ministern att
            alla som vill komma hit och arbeta är välkomna. Därför undrar
            jag varför inte de som redan befinner sig här och jobbar är välkomna
            att stanna kvar. Det är min fråga till ministern. Jag menar att
            vi fortfarande har möjlighet att ta ett steg till. Min uppfattning
            är att även många alliansledamöter vill göra det.
          </note>
          <note type="speaker">
            Anf. 108 GÖTE WAHLSTRÖM (s):
          </note>
          <note>
            Herr talman! Som det sades tidigare hade vi för knappt 14 dagar
            sedan en debatt om bland annat arbetskraftsinvandring. Den dök
            upp i samband med behandlingen av motioner från den allmänna motionstiden
            och det betänkande som utskottet då behandlade. I den debatten
            var statsrådet väldigt tydlig när det gällde frågan om amnesti,
            som han kallade det, för de människor som nu har arbete men som
            hade fått ett avvisningsbeslut; detta skulle verkställas inför
            en eventuell ny lagstiftning. Någon amnesti var regeringen inte
            beredd att ge.
          </note>
          <note>
            Det var i och för sig ett märkligt uttalande, för jag hade samtidigt
            fört en debatt med Kristdemokraterna som utgör 25 procent av regeringsunderlaget,
            och de hade den uppfattning som här framförts av Eva Johnsson,
            nämligen att personer som hade arbete men som fått ett avvisningsbeslut
            skulle få stanna i avvaktan på en eventuell framtida lagstiftning.
          </note>
          <note>
            Denna problematik fanns med i det arbete som utredningen om arbetskraftsinvandring
            genomförde och överlämnade till regeringen i samband med regeringsskiftet.
            Eva Johnsson säger att om Socialdemokraterna suttit vid makten
            hade ingenting hänt. Det var faktiskt Socialdemokraterna som tillsatte
            den utredning som sedan arbetade fram det underlag som nu ligger
            till grund för kommande propositionsbehandling i kammaren vad
            gäller arbetskraftsinvandring.
          </note>
          <note>
            Det intressanta som framkommer med anledning av Eva Johnssons
            interpellation är att hon lyfter fram en frågeställning och säger
            att det är Kristdemokraternas uppfattning, vilket också verifierades
            i debatten för 14 dagar sedan. Då åberopade man olika fall, i
            och för sig enskilda sådana, som grund för ställningstagandet
            att få stanna.
          </note>
          <note>
            Nu visade det sig i den radiodebatt som Eva Johnsson deltog i
            för bara några dagar sedan att i fråga om ett av ärendena uppdagades
            just den situation som jag befarat kunde uppstå i samband med
            den diskussion som komma skall beträffande så kallat spårbyte.
            Det visade sig nämligen att personen som togs upp i den aktuella
            mediedebatten hade endast ca 80 procent av gällande kollektivavtal
            i lön.
          </note>
          <note>
            Frågan om arbetstillstånd är fortfarande lite luddig. Jag har
            inte hunnit kontrollera uppgiften för att få den verifierad, men
            i mediedebatten var det hela i alla fall lite oklart. Här utnyttjas
            alltså personer till att arbeta under avtalsenliga löner, utanför
            kollektivavtalets normer, och med det som grund säger man att
            fast varaktig anställning ska utgöra skäl för att få stanna. Därmed
            finns risken att människor är beredda att sälja sig till ett pris
            under gällande avtal just för att få uppehållstillstånd.
          </note>
          <note>
            Det som statsrådet åberopar ställs sålunda på sin spets, nämligen
            att kollektivavtalsenliga löner ska gälla. Samtidigt kan vi konstatera
            att ett av de första fall som dyker upp i mediedebatten visar
            att det inte räcker och detta åberopas då av Kristdemokraterna
            som just det särfall som visar på grunderna för att göra en annorlunda
            bedömning och skapa en annorlunda lagstiftning.
          </note>
          <note>
            Jag är naturligtvis bekymrad över att detta lyfts fram på det
            viset. Det var en del av det som utredningen om arbetskraftsinvandring,
            KAKI-utredningen, jobbade med. Nu ser vi effekterna. Så fort det
            kom till prövning visade det sig att effekten blir att arbetsgivare
            är beredda att utnyttja enskilda individer som hamnar i beroendeställning
            till lokala arbetsgivare. Det är ett bekymmersamt förhållande
            som jag hoppas att statsrådet nu på samma sätt som för 14 dagar
            sedan markerar.
          </note>
          <note type="speaker">
            Anf. 109 Statsrådet TOBIAS BILLSTRÖM (m):
          </note>
          <note>
            Herr talman! Utan att föregripa de ställningstaganden som regeringen
            kommer att göra i den kommande propositionen vill jag ändå påminna
            Eva Johnsson om en viktig aspekt som jag anser bör finnas med
            vid övervägandena: Den som fått slutgiltigt avslag på sin asylansökan
            måste lämna Sverige. Asylprocessen måste få ett tydligt avslut
            som respekteras och efterlevs. Det är inte bara den naturliga
            innebörden av att en prövning äger rum och att vi inte har fri
            invandring till Sverige. Det är på sikt också nödvändigt för att
            få respekt för asylprocessen. Det handlar på sikt rent av om att
            bevara uppslutningen kring asylrätten.
          </note>
          <note>
            Därför bör vi vara mycket försiktiga med de åtgärder som skulle
            kunna tänkas få bieffekten att de underminerar tilltron till de
            beslut som fattas och vinner laga kraft i asylprocessen i den
            nuvarande instans- och processordningen. Därför tycker jag att
            Eva Johnsson bör fundera över vilka oönskade bieffekter som förslaget
            kan tänkas få.
          </note>
          <note>
            Jag vill vända mig till både interpellanten och Bodil Ceballos.
            Det är klart att det i det enskilda fallet kan ses som orimligt
            och ibland till och med absurt att en person som är i Sverige
            behöver lämna landet för att ansöka om uppehålls- och arbetstillstånd
            från sitt hemland. Å andra sidan måste detta vägas mot upprätthållandet
            av den reglerade invandringen och legitimiteten i asylsystemet.
            Varje ingrepp i det befintliga asylsystemet måste noggrant övervägas
            för att systemet inte ska riskera att urholkas. De överväganden
            som gjorts i lagrådsremissen i förhållande till det så kallade
            spårbytet är av det slaget att de negativa effekterna av ingreppet
            i asylsystemet ska minimeras.
          </note>
          <note>
            Vi måste också komma ihåg, vilket jag tycker att det finns anledning
            att erinra om i denna debatt, att det finns alla möjligheter för
            personer som accepterar våra lagar att ansöka om uppehålls- och
            arbetstillstånd från hemlandet och på så sätt komma till Sverige
            som arbetskraftsinvandrare.
          </note>
          <note>
            Det är ofrånkomligen så att en lagändring alltid gör att vissa
            grupper hamnar i skarven mellan nya och gamla regler. Så är det.
            Om övergångsregler införs kommer en ny skarv mellan övergångsreglerna
            och de nya reglerna ofrånkomligen att infinna sig, vilket gör
            att någon annan grupp faller på den ena eller den andra sidan.
            Enligt mig vore det orimligt och oskäligt att införa en ordning
            där det inte bara lönar sig att inte respektera lag och ordning,
            utan där det byggs hela system på de här grundvalarna.
          </note>
          <note>
            Jag måste också apropå Göte Wahlströms kommentar konstatera att
            en prövning av huruvida det finns kollektivavtalsvillkor ska ske
            i den här modellen. Jag tyckte att jag gjorde det klart i den
            debatt vi hade för ett antal dagar sedan, men jag kan gärna upprepa
            det en gång till här i kammaren, så är den saken utredd. Det är
            nämligen väldigt viktigt att man ser till att de villkor som gäller
            på den svenska arbetsmarknaden upprätthålls. Det vinner vi alla
            på. Det är ingen som önskar någon oreda.
          </note>
          <note>
            Det kan vara värt att notera att den kritik som har framkommit
            från socialdemokratiskt håll mot den så kallade spårbytesmodellen
            i mitt tycke visar att man inte riktigt har förstått hur det här
            egentligen ska fungera. Prövningen av asylansökan ska vara avklarad,
            och ett slutgiltigt besked ska ha meddelats innan ett spårbyte
            kan ske. Det är ingen som tvingas att gå från att vara asylsökande
            till att bli arbetskraftsinvandrare. Det blir ett frivilligt val.
            Man kommer alltid att ha möjlighet att lägga fram sina sakskäl
            i asylfrågan och få dem prövade innan den andra möjligheten aktualiseras.
          </note>
          <note>
            Med tanke på att vissa ledande socialdemokrater, inte minst före
            detta arbetsmarknadsministern Sven-Erik Österberg, tycks ha missförstått
            det här, vilket jag har själv har upptäckt i debatter med honom,
            tycker jag att det kan vara värt att här i debatten klargöra detta
            inför kammaren och Göte Wahlström.
          </note>
          <note type="speaker">
            Anf. 110 EVA JOHNSSON (kd):
          </note>
          <note>
            Herr talman! Samtidigt som jag vill erkänna att vi, precis som
            jag har nämnt tidigare, har kommit långt i våra förhandlingar
            i alliansen och frågan, som jag ser det, har behandlats på ett
            både konstruktivt och framgångsrikt sätt i regeringen är jag inte
            riktigt nöjd.
          </note>
          <note>
            Men först några ord till mina kolleger i oppositionsbänken. Göte
            Wahlström nämnde någonting om alla dessa utredningar som har tillsatts.
            Vi kan erkänna att det var en strid ström av utredningar som på
            något sätt skulle hänvisa till ett konstruktivt regeringsarbete.
            Resultatet var tvivelaktigt och till och med ganska magert. Detta
            är ytterligare ett exempel på det.
          </note>
          <note>
            Det enskilda fallet skulle jag egentligen inte vilja tala om.
            Som lagstiftare tycker jag att vi ska avhålla oss från det. Vi
            pratar om principer. Men eftersom Göte Wahlström tog upp fallet
            om kollektivavtal i Markaryd, som var uppe i debatten och hade
            refererats i medierna i Småland, vill jag gärna understryka att
            det som sades i debatten, som handlade om huruvida kollektivavtal
            fanns i det enskilda fallet, byggde på ett dåligt faktaunderlag.
            I våra lokala medier hade man hänvisat till en fackförening och
            ett kollektivavtal. Det aktuella kollektivavtalet tecknas egentligen
            med däckbranschorganisationen. Det handlar då om helt andra siffror
            när det gäller lönerna.
          </note>
          <note>
            Men naturligtvis välkomnar vi propositionen, inte minst därför
            att vi äntligen får en reglering. Vi får ordning och reda på marknaden
            inom ett område som har varit oreglerat och yvigt. Vi ska äntligen
            strikta upp det. Det tycker jag är mycket bra.
          </note>
          <note>
            Naturligtvis ska vi bedriva en generös flyktingpolitik. Det är
            vi helt ense om. Vi vill det. Men samtidigt välkomnar vi de människor
            vi pratar om, som jobbar, betalar skatt och har arbete. Att avvisa
            dem är ett slöseri med individer och mänskliga resurser. Det är
            min uppfattning.
          </note>
          <note>
            Jag är den första att konstatera att alliansregeringen, sammansatt
            av fyra partier, kan ha lite olika ingångsvärden inom vissa områden.
            I det här sammanhanget är jag mycket angelägen om att påpeka att
            Kristdemokraterna inte på något sätt kommer att lägga hinder i
            vägen om migrationsministern skulle vilja mjuka upp de framtida
            övergångsbestämmelserna för att undvika den absurda situationen
            när människor kommer i kläm på ett så olyckligt sätt.
          </note>
          <note>
            För egen del ser jag, som jag redan antytt, en rad tänkbara scenarier
            som vi riskerar att hamna i. Det får ekonomiska och negativa konsekvenser
            för både enskilda individer och samhället. Min fråga till migrationsministern
            blir därför om ministern delar min analys att vi kan komma att
            stå inför en mycket svår gränsdragningsproblematik i väntan på
            ikraftträdandet av den nya lagen och framför allt om ministern
            är beredd att resonera kring möjligheten att mildra konsekvenserna
            av dessa effekter.
          </note>
          <note type="speaker">
            Anf. 111 BODIL CEBALLOS (mp):
          </note>
          <note>
            Herr talman! Jag vill börja med att instämma i vad Eva alldeles
            nyss sade. Vi kommer inte heller att lägga några hinder i vägen
            ifall migrationsministern skulle vilja mjuka upp detta, så att
            även andra omfattas av de nya bestämmelserna.
          </note>
          <note>
            Jag delar inte Göte Wahlströms oro över spårbytet. Snarare tycker
            jag att spårbytet är väldigt viktigt i den nya lagstiftningen,
            eftersom det innebär att vi i alla fall inte kommer att få fler
            som är tvingade att gömma sig därför att de inte är överens med
            ett beslut. Jag ser att Göte tittar uppåt mot stjärnorna. Visst,
            en del kommer naturligtvis att gömma sig även i fortsättningen,
            eftersom de kanske inte har arbete. Men huvudpunkten är att man
            vid ett avslagsbeslut för det kommer alltid att finnas människor
            som får avslagsbeslut, därför att de inte har skyddsskäl eller
            asylskäl kommer att kunna stanna kvar ändå. Det är oerhört viktigt.
          </note>
          <note>
            Det som jag vill ta upp är den rättssäkra prövningen. Detta har
            jag tagit upp vid flera tillfällen tidigare också.
          </note>
          <note>
            Många i den grupp som vi nu talar om kom när den tidigare lagstiftningen
            gällde, som vi vet inte var rättssäker. Vi var alla överens om
            att vi skulle ändra den för att den inte var rättssäker. De människorna
            är fortfarande kvar.
          </note>
          <note>
            Många av dem är afghaner, irakier och andra som nu ska utvisas.
            De har bott här redan i många år och har också arbetat i många
            år. Vi kan inte hänvisa till en rättssäker prövning i deras fall,
            för de har inte fått den.
          </note>
          <note>
            Det medskick jag vill göra till ministern är att tänka över detta.
            Det kommer alltid att finnas skarvar, och det kommer att bli nya
            skarvar. Ändå kan vi göra någonting för många vars fall prövades
            enligt en gammal lagstiftning som inte var rättssäker.
          </note>
          <note type="speaker">
            Anf. 112 GÖTE WAHLSTRÖM (s):
          </note>
          <note>
            Herr talman! Jag vill säga tre saker till statsrådet.
          </note>
          <note>
            Vi får dagligen i Sverige som fackliga företrädare ta fajten
            för att hålla kollektivavtalen. Arbetsgivare på olika nivåer försöker
            alltid att komma undan till lägre kostnader än vad kollektivavtalet
            ger utrymme för. Den bevakning och prövning som statsrådet lyfte
            fram har brister redan i dag. Det blir inte enklare med det förslag
            som nu läggs fram.
          </note>
          <note>
            I den utredning som lades fram fanns ett annorlunda synsätt.
            Folkpartiet som ingår i regeringen hade en annan uppfattning än
            vad som nu är uppfattningen hos regeringsunderlaget i den lagrådsremiss
            som har lyfts fram.
          </note>
          <note>
            Statsrådet säger att gruppledaren för Socialdemokraterna, arbetsmarknadsutskottets
            vice ordförande Sven-Erik Österberg, har missförstått förslaget.
            Det är inte svårt att missförstå förslagen från regeringen för
            tillfället. De är så spretiga att det innebär problem att förstå
            vad de egentligen handlar om i sin förlängning.
          </note>
          <note>
            När det gäller vad Eva Johnsson säger om enskilda ärenden kan
            vi konstatera att det är en problematik. Kristdemokraterna polisanmälde
            polisen som sedermera gjorde en utredning och konstaterade processerna.
            Kristdemokraterna var väldigt involverade i det. Frågan är vad
            Eva Johnsson som riksdagsledamot kände till av det eventuella
            brott som förelåg vid anställningsförhållandet i det berörda ärendet
            som åberopades.
          </note>
          <note>
            Om jag har siffran rätt memorerad fanns det i februari månad
            12 877 arbetstillståndsundantag beviljade av Migrationsverket.
            För 14 dagar sedan sade vi att alla människor ska ha lika värde.
            Vissa har möjlighet att få ett arbete och andra har det inte.
          </note>
          <note>
            Frågan till Bodil Ceballos är: Har inte alla människor lika värde?
            Är det möjligheten att kunna arbeta som är avgörande, eller är
            det skyddsbehoven? Jag förstår av den tidigare debatten att jag
            inte behöver ställa frågan, utan det är skyddsbehoven som är det
            viktigaste för Miljöpartiet.
          </note>
          <note type="speaker">
            Anf. 113 Statsrådet TOBIAS BILLSTRÖM (m):
          </note>
          <note>
            Herr talman! Det har varit en intressant debatt med många viktiga
            och kloka synpunkter. Ändå måste jag säga att jag inte finner
            någonting som ger mig anledning att ompröva de ställningstaganden
            som regeringen har gett uttryck för i lagrådsremissen.
          </note>
          <note>
            Det är väldigt viktigt att det finns ordning och reda på den
            svenska arbetsmarknaden och att man när man bygger nya system
            för arbetskraftsinvandring ser till att det finns en ordning som
            man kan acceptera.
          </note>
          <note>
            Låt mig börja med att slå fast att någon form av amnesti eller
            godtyckligt utfärdande av uppehålls- och arbetstillstånd inte
            kommer att föreslås från regeringens sida. Vi har ett asylsystem
            som bygger på att det finns en individuell rättssäker prövning
            och att lagakraftvunna beslut ska respekteras.
          </note>
          <note>
            En asylsökandes skyddsskäl ska bedömas individuellt och inte
            vara kopplat till dennes arbetsförmåga. Det ter sig mycket märkligt
            för mig att sända ut signalen att lagakraftvunna beslut inte behöver
            respekteras. I förlängningen ser jag att det alltid lönar sig
            att hålla sig kvar i landet eftersom det förr eller senare kommer
            en särlagstiftning som gör det möjligt att legalisera.
          </note>
          <note>
            Jag är av den uppfattningen att beslut som meddelas av myndigheterna
            ska respekteras. Det vore därför inte en bra ordning att nu gå
            in och skapa den här typen av särlösningar. De människor vi talar
            om har fått sina asylskäl prövade. Det finns synpunkter på hur
            den gamla ordningen fungerade. Men ärendena blev likafullt prövade
            vad gällde skyddsskäl.
          </note>
          <note>
            När det sedan avslutningsvis gäller Göte Wahlström kommentarer
            kan det var värt att notera att det självfallet är viktigt att
            understryka den roll som fackföreningarna har på den svenska arbetsmarknaden
            och att man har bra instrument till sitt förfogande. Det tycker
            jag också att man har.
          </note>
          <note>
            Den grundläggande förutsättningen för att beviljas ett arbetstillstånd
            är att en person från tredjeland ges en lön som är kollektivavtalsenlig
            eller ligger i nivå med vad som är praxis inom yrket eller branschen.
            Fackföreningarna har här en viktig uppgift.
          </note>
          <note>
            Parterna på arbetsmarknaden kommer framöver att ha kvar samma
            roll som de har i dag när det gäller att säkerställa att lön och
            anställningsvillkor i övrigt för dem som arbetar är i enlighet
            med kollektivavtal och praxis på den svenska arbetsmarknaden.
          </note>
          <note>
            Tillsynen av efterlevnaden av dessa lagar kompletteras med aktiva
            parter på arbetsmarknaden. Fackliga organisationer och skyddsombud
            har viktiga uppgifter för att förhindra att människor utnyttjas
            i arbetslivet och för hur till exempel arbetsmiljöarbetet på arbetsplatserna
            ska organiseras och bedrivas.
          </note>
          <note>
            Det tycker jag inte riktigt framgick när man lyssnade på debatten.
            Det var ungefär som att de förändringar som vi nu vidtar på något
            vis skulle jäva eller onödiggöra dessa åtgärder. Det är precis
            tvärtom. Det är ännu viktigare att framhålla att aktiva parter
            på arbetsmarknaden borgar för att det blir ordning och reda.
          </note>
          <note>
            Däremot har vi inte, vilket jag tror Göte Wahlström är medveten
            om, något system med minimilöner eller liknande. Vi har den svenska
            modellen att falla tillbaka på, och den fungerar mycket väl. Vi
            har ingen anledning från regeringens sida att betvivla det. Det
            gäller i synnerhet inte efter de genomgångar som har gjorts och
            som låg till grund för lagrådsremissen. Den kommer att fungera
            som ett utmärkt instrument med de antaganden som man har gjort.
          </note>
          <note>
            Jag kan avslutningsvis konstatera: Nej, det blir ingen särlagstiftning
            i någon riktning. Nej, det blir inte någon anledning till någon
            oro över de förändringar som vidtas. Regeringens politik på detta
            område ligger fast.
          </note>
          <note type="speaker">
            Anf. 114 EVA JOHNSSON (kd):
          </note>
          <note>
            Herr talman! Att ha med Göte Wahlström i debatten är som att
            blanda äpplen, päron, fakta, önsketänkande, dikt och verklighet
            i en osannolik blandning. Jag väljer att helt avstå från att bemöta
            honom. Jag bara konstaterar att jag nästan kunnat tänka mig att
            han skulle välkomna propositionen som äntligen kommer att skapa
            lite ordning och reda i den fruktkorg som Socialdemokraterna lämnade
            efter sig. Men det kanske är för mycket begärt.
          </note>
          <note>
            Vi har i dag debatterat en viktig framtidsfråga. Det handlar
            om framtiden för enskilda individer som har kommit till Sverige
            från andra länder och om Sveriges inställning till dessa våra
            medmänniskor. Det handlar också om nödvändigheten och kompetensförsörjningen
            inom en rad områden i det svenska samhället.
          </note>
          <note>
            Många människor behöver Sverige och den sociala och individuella
            trygghet som fredlig demokrati kan erbjuda. Men Sverige behöver
            också alla dessa nya medborgare. Vi välkomnar dem. Det är en förmån
            att få välkomna människor från andra länder. Vi ska vara tacksamma
            att de vill komma hit till oss i Sverige och bidra med sin kompetens,
            sitt kunnande och sitt engagemang till det svenska samhällsbygget.
          </note>
          <note>
            Det är klart att i min stillsamma förhoppning när jag gick till
            den här debatten fanns någonstans i botten ett litet spirande
            frö. Det var en förhoppning om att migrationsministern kanske
            skulle vara något mer tillmötesgående. Men hoppet är som bekant
            det sista som överger oss kristdemokrater.
          </note>
          <note type="speaker">
            Anf. 115 Statsrådet TOBIAS BILLSTRÖM (m):
          </note>
          <note>
            Herr talman! Jag trodde kanske möjligen att det var tron. Men
            det finns ju naturligtvis också kärleken, om man vill fullständiga
            bilden.
          </note>
          <note>
            Engagemanget är det definitivt inget fel på. Det bör också understrykas
            i den här diskussionen. Det är bra att Eva Johnsson tycker att
            det är så viktigt att slå vakt om de människor som faktiskt försöker
            bygga sig en framtid i Sverige men som på grund av olyckliga omständigheter
            hamnar i skarven mellan två olika system.
          </note>
          <note>
            Som jag redogjort för är detta ett fenomen som alltid kommer
            att uppstå.
          </note>
          <note>
            Jag skulle kunna peka ut många fler exempel på ett antal olika
            politikområden. Ändå tycker jag att jag har varit tydlig med någonting
            i den här debatten, nämligen att för den som får avslag på sina
            ansökningar finns det alla möjligheter för personer som accepterar
            våra lagar och som ställer upp på det regelverk som vi har att
            återvända till hemlandet och därifrån inlämna en ansökan om arbets-
            och uppehållstillstånd. På så sätt kan de komma till Sverige som
            arbetskraftsinvandrare.
          </note>
          <note>
            Ja, jag står fullt ut för det som jag sade i riksdagsdebatten
            för ett tag sedan. Jag tror att det var Bodil Ceballos som refererade
            till det. Till Sverige ska den som vill arbeta och göra rätt för
            sig vara välkommen. Men systemen måste hänga ihop. Systemen måste
            vara logiska. Just av den anledningen och av det skälet vore det
            olämpligt att genomföra de åtgärder som föreslås.
          </note>
          <note>
            Ändå tycker jag att debatten har varit bra. Det har varit utmärkt
            att man har kunnat belysa de olika synsätt som finns på frågan.
            Det är också glädjande att kunna konstatera att vi nu faktiskt
            kunde leverera en proposition höll jag på att säga från regeringen.
            Vi är ju inte riktigt där ännu, utan det är en lagrådsremiss,
            men det blir strax en proposition som Kristdemokraterna också
            har varit anhängare av och tillskyndare till. Det tycker jag visar
            hur viktigt det är att man tar de här frågorna på allvar.
          </note>
          <note>
            Alltnog, herr talman, tackar jag så mycket för debatten och för
            möjligheten att utveckla regeringens politik här i riksdagen.
            Jag tackar också mina meddebattörer för intresset denna sena afton.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2007/08:526 om Raoul Wallenbergs
            Center i Gamla riksarkivet på Riddarholmen
          </note>
          <note type="speaker">
            Anf. 116 Kulturminister LENA ADELSOHN LILJEROTH (m):
          </note>
          <note>
            Herr talman! Gustav Blix har frågat mig om jag är beredd att
            verka för ett nytt kunskapscenter med en bättre permanent utställning
            om brotten mot mänskligheten i totalitära ideologiers namn, till
            exempel i Gamla riksarkivet på Riddarholmen. Vidare har han frågat
            om jag är beredd att verka för att hedra en unik livsgärning genom
            att Forum för levande historia får bära Raoul Wallenbergs namn.
          </note>
          <note>
            Brott mot mänskligheten måste uppmärksammas, oavsett vilken regim
            som utförde de fasansfulla brotten och oavsett var de skedde.
            Genom regeringens uppdrag till Forum för levande historia i december
            2006 vidgas perspektivet så att också kommunismens brott mot mänskligheten
            tydligare omfattas av myndighetens arbete. Forum för levande historia
            fick då i uppdrag att genomföra en informationsinsats om kommunismens
            brott mot mänskligheten i tillägg till det arbete som myndigheten
            gör om nazismen. Forum för levande historia har redovisat en delrapport
            till regeringen i oktober 2007 och inkommer med en slutrapport
            till regeringen senast den 30 juni 2008. Forum för levande historia
            har även i början av mars 2008 presenterat en faktaskrift med
            ett kompletterande elev- och lärarmaterial om brott mot mänskligheten
            under kommunistiska regimer vid ett seminarium på Kulturhuset.
            Forum för levande historia kommer även att ordna ytterligare utställningar
            och lärarseminarier med mera inom området under året.
          </note>
          <note>
            Jag anser, liksom Gustav Blix, att det är mycket viktigt att
            kommunismens brott mot mänskligheten analyseras och diskuteras.
            Regeringen vill, genom sitt uppdrag till Forum för levande historia,
            belysa och informera inte minst den uppväxande generationen om
            kommunismens mörka historia. Med det arbete som Forum för levande
            historia bedriver tror jag att det finns stora förhoppningar om
            att det kan lyckas. Jag ser därför ingen anledning till att för
            närvarande ompröva uppdraget till eller namnet på Forum för levande
            historia. Gamla riksarkivet på Riddarholmen är ett unikt statligt
            byggnadsminne som jag hoppas kan komma till användning på ett
            lämpligt sätt.
          </note>
          <note>
            Jag invigde i februari en utställning om Raoul Wallenberg i S:t
            Petersburg på det politiska museet. Raoul Wallenbergs öde påminner
            oss om en av mänsklighetens mest dystra epoker. Raoul Wallenberg
            stod för sådana värden som mod, bestämdhet och okränkbarhet under
            en period av stora prövningar, när Europa stod framför en vägkorsning
            i sin historia. Wallenberg kämpade för mänsklig dignitet i en
            tid då människoliv var värda nästan ingenting. Han gav bevis på
            att en man kan rädda många liv. Jag är, liksom Gustav Blix, mycket
            angelägen om att unga människor får kunskap om Raoul Wallenbergs
            humanitära gärning och minns hans öde. Jag är övertygad om att
            Raoul Wallenbergs personliga mod ännu tydligare skulle kunna lyftas
            fram som en förebild för ungdomar i samhället i dag.
          </note>
          <note type="speaker">
            Anf. 117 GUSTAV BLIX (m):
          </note>
          <note>
            Herr talman! Tack, statsrådet, för svaret! Jag vill också tacka
            för att statsrådet tar sig tid att debattera denna för mig viktiga
            fråga i denna ändå ganska sena timma.
          </note>
          <note>
            Det gläder mig verkligen att kulturministern i sitt svar ger
            uttryck för samma uppfattning som jag har i alla de tre frågeställningar
            som jag tar upp i interpellationen.
          </note>
          <note>
            För det första är vi helt överens om hur viktigt Forum för levande
            historias uppdrag är. Det handlar om att upplysa inte bara om
            Förintelsen utan också om kommunismens brott mot mänskligheten.
          </note>
          <note>
            För det andra delar statsrådet min förhoppning om att Gamla riksarkivets
            mångåriga tid i malpåse snart ska vara över.
          </note>
          <note>
            För det tredje vill statsrådet som jag se till att unga människor
            får kunskap om Raoul Wallenbergs stora insats och tragiska öde.
          </note>
          <note>
            Detta är jag självfallet väldigt glad över.
          </note>
          <note>
            Däremot tycker jag att det är lite synd att statsrådet inte är
            lika beredd som jag att koppla ihop de tre förslagen och göra
            en som jag tycker ganska bra helhet, som jag har skissat på i
            min interpellation.
          </note>
          <note>
            Jag själv tillhör tillsammans med alla andra som finns i denna
            sal just nu, tror jag en generation där vi själva har kunnat möta
            människor med egna minnen som kan berätta om Förintelsens fasor.
            Själv hade jag under min grundskoletid förmånen att få möta och
            lyssna till Ferenc Göndör, som överlevde Auschwitz.
          </note>
          <note>
            På samma sätt har jag under åren mött en hel del människor som
            har levt under kommunismens ok i ganska många olika länder. För
            egen del är den natt då jag åkte genom gränskontrollen till Östtyskland
            1988 ett av de starkaste minnen jag har. Jag minns de skrämmande
            vakterna som med skällande schäferhundar och laddade automatvapen
            letade efter förbjudna böcker eller människor som bara försökte
            fly till friheten.
          </note>
          <note>
            En dag kommer dock alla dessa människor som kan berätta att vara
            borta. Det är den dagen som vi nu måste förbereda oss för. Detta
            får aldrig hända igen!
          </note>
          <note>
            Sett i detta perspektiv borde alla människor besöka Auschwitz,
            Gulag och Yad Vashem i Jerusalem. Inte minst borde alla skolelever
            göra det. Men tyvärr tror jag att det är lite mer än Anders Borg
            är beredd att betala för. Däremot borde vi klara av att skapa
            ett riktigt bra kunskapscenter här i Stockholm. Det borde vi alla
            i denna sal kunna vara överens om.
          </note>
          <note>
            Herr talman! Jag uppskattar verkligen kulturministerns engagemang
            inte minst för att lyfta fram Raoul Wallenbergs gärning och minne.
            Enligt min mening har vi alltför länge missat detta. Det senkomna
            torg som nu finns här i staden tycker jag lämnar en hel del övrigt
            att önska.
          </note>
          <note>
            Raoul Wallenberg är ett utmärkt exempel på den historia som vi
            behöver hålla levande. Ett sätt att ständigt påminna om detta
            vore att göra som jag föreslår och låta Forum för levande historia
            uppmärksamma honom genom att bära hans namn.
          </note>
          <note>
            Herr talman! Jag har full förståelse för att kulturministern
            här och nu kanske inte är villig att lova vare sig en permanent
            utställningslokal eller ett namnbyte för en statlig myndighet.
            Det hade jag nog i ärlighetens namn inte heller väntat mig.
          </note>
          <note>
            Jag hoppas dock att mitt förslag med tiden ska vara ett litet
            frö som kan få fäste och växa till vacker verklighet. Till dess
            hoppas jag att få höra lite mer från kulturministern. Har hon
            några andra förslag på hur vi ytterligare kan lära unga människor
            om brott mot mänskligheten och om Raoul Wallenbergs öde? Eller
            har hon några andra konkreta planer för hur det ståtliga Gamla
            riksarkivet äntligen ska komma till användning igen? Med detta
            ser jag fram emot kulturministerns svar på dessa frågor.
          </note>
          <note type="speaker">
            Anf. 118 Kulturminister LENA ADELSOHN LILJEROTH (m):
          </note>
          <note>
            Herr talman! Tack, Gustav Blix, för att du tar upp frågan. Jag
            har ingenting emot att diskutera den även om timmen är sen. Så
            är det; ett politiskt intresse finns 24 timmar om dygnet.
          </note>
          <note>
            Vi är eniga om att Forum har ett viktigt uppdrag, inte minst
            när det gäller att informera om nazismen. Det var skrämmande när
            det blev uppenbart hur dålig kunskap som fanns hos många elever,
            men även hos vuxna människor, om vår historia inte minst om Förintelsen.
            Lika skrämmande är det att många unga människor inte har kunskap
            om kommunismens brott mot mänskligheten, som pågår än i dag.
          </note>
          <note>
            Även jag har besökt Auschwitz. Det var en på många sätt minnesvärd
            resa, inte minst därför att jag gjorde den i sällskap med ett
            par personer som hade överlevt lägren där men också i sällskap
            med unga människor som en gång tidigare hade bekänt sig till nazismen
            men som nu har tagit steget ut och arbetar för demokrati och humanism.
            Den resan önskar jag nästan att fler skulle få uppleva, för den
            innehöll många dimensioner.
          </note>
          <note>
            Jag tycker att Forum för levande historia fungerar bra som kunskapscenter.
            Jag tycker att de har goda ambitioner med det uppdrag som regeringen
            gav, dels i regeringsförklaringen, dels i december 2006 om att
            också informera om kommunismens brott mot mänskligheten. Här kan
            vi verkligen tala om att skolan har misslyckats med sitt uppdrag.
            Det är också därför Forum har detta viktiga uppdrag.
          </note>
          <note>
            Gustav Blix talade om Raoul Wallenbergs gärning. Jag talade själv
            på Förintelsedagen den 27 januari på Raoul Wallenbergs torg. Även
            Eskil Frank som är chef för Forum för levande historia var med.
            Dessa brott kan på flera sätt också kopplas ihop, för totalitära
            regimer göder i någon mening varandra. Det var väl inte en slump
            att Stalin och Hitler inledningsvis fann varandra.
          </note>
          <note>
            När det handlar om vad som ska ske med Gamla riksarkivet, denna
            ståtliga byggnad från slutet av 1800-talet ute på Riddarholmen
            som nu stått tom i tio år, vet jag att det en gång i tiden faktiskt
            fanns planer på att lägga Forum för levande historia där ute.
            Nu har de bra lokaler på Stora Nygatan, och det finns väl ingen
            anledning att i dag flytta dem, men även jag det kanske jag skulle
            ha sagt inledningsvis tycker att det hade varit intressant om
            man hade gett Forum namnet Raoul Wallenbergs Center. Det finns
            en klar koppling till både nazismen och kommunismen.
          </note>
          <note>
            Men det har kommit till min kännedom att det finns andra intressanta
            planer för Gamla riksarkivet. Det är inte för tidigt, om jag säger
            så. Vad det talas om i dag är ett eventuellt barnkulturhus, och
            det är spännande nog. Ingenting är ännu beslutat, men jag har
            förstått att det kommer att ske en förstudie och att det finns
            intressenter på såväl statligt håll som i kommunen. Skulle det
            bli så är jag den första att välkomna det!
          </note>
          <note type="speaker">
            Anf. 119 GUSTAV BLIX (m):
          </note>
          <note>
            Herr talman! Tack, kulturministern för svaret och för det glädjande
            beskedet att något kan vara på väg med Gamla riksarkivet. Det
            tycker jag var särskilt roligt.
          </note>
          <note>
            Jag delar helt kulturministerns syn på hur viktigt Forum för
            levande historias uppdrag är. Jag tycker också att de löser uppgiften
            allt bättre. Jag har själv sett den utställning man nu har om
            kommunismens brott, och jag tror att den tillsammans med lärarhandledningen
            och andra insatser under åren kommer att spela stor roll för att
            komma till rätta med de stora och allvarliga kunskapsbrister som
            finns bland svenska ungdomar och också äldre när det gäller kommunismens
            brott.
          </note>
          <note>
            Jag tror i och för sig att det är viktigt att Forum också har
            en levande historia, att man inte bara tittar tillbaka på kommunismens
            och nazismens brott, utan ständigt för en pågående dialog, både
            om andra övergrepp mot mänskligheten som kolonisationen och slaveriet
            och om de tragiska händelser vi har kunnat följa i närtid till
            exempel på Balkan och i Rwanda.
          </note>
          <note>
            Jag tror också att vi kan använda Forum för en ständig dialog
            om vad som händer nu. Till och med i denna dag sker fruktansvärda
            övergrepp. Man behöver bara nämna Darfur för att de flesta människor
            ska rysa. Tyvärr är detta fortfarande dagsaktuella frågor.
          </note>
          <note>
            Det är också viktigt för att vi ska lära oss att ingripa i tid.
            Världen kan göra skillnad, och vi kan förebygga eller i värsta
            fall sätta stopp för blodbaden.
          </note>
          <note>
            Jag tror ändå att vi borde göra mer för att vaccinera mot att
            detta någonsin händer igen. Jag tycker att alla svenska skolelever
            borde erbjudas möjligheten till ett studiebesök på en permanent
            utställning om detta. Varför inte en heldag i vår vackra huvudstad
            där man besöker riksdagen det tycker jag är rimligt. Det är en
            vacker byggnad men framför allt en viktig institution för att
            främja svensk demokrati. Varför inte slottet, Vasamuseet och andra
            viktiga och fina kulturinstitutioner i Stockholm men inte minst,
            en modern pedagogisk och permanent utställning om brott mot mänskligheten
            och gärna en utställning även om Raoul Wallenberg.
          </note>
          <note>
            Min förhoppning är att regeringen med tiden kommer att dela min
            uppfattning och sätta upp som sin och Sveriges ambition att högtidlighålla
            Raoul Wallenbergs hundraårsdag den 4 augusti 2012 med en invigningsfest.
            Det tycker jag vore ett utmärkt sätt att ta nya steg mot framtiden
            och också hylla hans minne. Om det sedan blir i Gamla riksarkivet
            eller någon annanstans är inte det viktiga, men jag tycker att
            det vore välkommet om vi kunde göra något bra även med denna ståtliga
            byggnad.
          </note>
          <note>
            Med det vill jag tacka kulturministern för att hon har svarat
            på min fråga och deltagit i denna debatt. Jag vill önska henne
            lycka till framöver, inte minst med arbetet i denna för mig och
            många andra så viktiga fråga.
          </note>
          <note type="speaker">
            Anf. 120 Kulturminister LENA ADELSOHN LILJEROTH (m):
          </note>
          <note>
            Herr talman! Jag har läst den här rapporten väldigt ingående
            och till skillnad från en del andra som har varit aktiva i debatten
            på senare tid glatt mig åt att det är ett omsorgsfullt och omfattande
            arbete. Jag ser fram emot att följa det vidare.
          </note>
          <note>
            Vi har många elever som besöker riksdagen. Jag tror nästan att
            samtliga skolelever under sin skoltid någon gång får besöka Stockholm
            och Sveriges riksdag. Men det hindrar inte att man kanske skulle
            kunna koppla ihop det med ett besök på Armémuseum som kan beskriva
            krigets fasor och ett besök på Forum för levande historia och
            andra institutioner som också håller demokratin levande även om
            vi inte talar om det för skolorna. Det är ju så att om vi inte
            kan vår historia har vi heller ingen framtid.
          </note>
          <note>
            Det finns ingen begränsning i vare sig tid eller rum för Forum
            för levande historias uppdrag. Det kan tyvärr vidgas till att
            omfatta mycket, mycket mer. Gustav Blix nämnde Darfur och slaveriet.
            Det får bli en senare fråga om Forum ska få ett vidgat uppdrag.
          </note>
          <note>
            För dagen är jag glad över att kommunismens brott mot mänskligheten
            också är synliga och att vi förhoppningsvis får möjlighet att
            högtidlighålla Raoul Wallenbergs hundraårsdag 2012.
          </note>
          <note>
            Därmed tackar jag Gustav Blix för den här diskussionen, och jag
            är övertygad om att vi inte har sett slutet på denna verksamhet
            ännu.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2007/08:522 om ryska exporttullar
          </note>
          <note type="speaker">
            Anf. 121 Statsrådet EWA BJÖRLING (m):
          </note>
          <note>
            Herr talman! Gunnar Andrén har frågat mig vilka åtgärder regeringen
            tänker vidta för att tydliggöra för Rysslands statsledning att
            Rysslands exporttullar på träprodukter måste betraktas som ett
            oblygt och etiskt förkastligt sätt att skydda den egna industrin
            och ytterst exportera arbetslöshet till Sverige och Finland.
          </note>
          <note>
            Jag vill inledningsvis understryka att jag delar interpellantens
            oro över de effekter som de ryska exporttullarna kan få för svensk
            skogsindustri, särskilt för den världsledande massaindustrin.
            Som Gunnar Andrén också anger har regeringen därför inte heller
            förhållit sig passiv till det ryska agerandet.
          </note>
          <note>
            Jag har själv sedan jag tillträdde varit starkt engagerad i denna
            fråga och haft flera samtal med kommissionär Peter Mandelson om
            den. Kommissionen, som förhandlar för Sveriges räkning med Ryssland,
            har full förståelse för Sveriges intressen. Dessa kontakter har
            löpande koordinerats med Finland, vars handels- och utvecklingsminister
            Paavo Väyrynen jag också haft nära kontakt med. Efter den senaste
            utvecklingen i förhandlingarna skrev jag även ett brev till min
            ryska motsvarighet Elvira Nabiulina.
          </note>
          <note>
            Regeringen har vid ett stort antal tillfällen tydliggjort den
            svenska inställningen för Ryssland senast i samband med kabinettssekreterarens
            möte med Rysslands vice utrikesminister den 18 mars. Dessförinnan
            har såväl statsministern som Sten Tolgfors, Maud Olofsson och
            Carl Bildt tagit upp saken med ryska regeringsföreträdare.
          </note>
          <note>
            Den svenska inställningen borde alltså vara välbekant för den
            ryska regeringen, och vi kommer självfallet att fortsätta ta upp
            saken i våra officiella kontakter med Ryssland. Nämnas bör att
            vi för ungefär ett år sedan fick beskedet att tullarnas införande
            skulle skjutas upp till 2011. Detta löfte infriades inte, något
            som vi förstås reagerade starkt på.
          </note>
          <note>
            Den svenska och finska skogsindustrin har under de senaste åren
            kunnat förlita sig på leveranser av virke från Ryssland. Men nu
            hotar alltså dessa leveranser att upphöra till skogsnäringen som
            ju är en av våra mest framgångsrika basnäringar och på vissa områden
            världsledande. Det är helt naturligt för Ryssland att vilja höja
            förädlingsgraden i exporten. Vad vi från svensk sida inte håller
            med om är metoden man valt. Tullhöjningar är inte förenliga med
            frihandelstänkande och ger dessutom uttryck för den oförutsägbarhet
            och instabilitet som vi ännu kan se i Ryssland.
          </note>
          <note>
            Den svenska skogsindustrin har vuxit sig stark genom att utsättas
            för hård konkurrens på en öppen marknad, och jag är övertygad
            om att en sådan politik skulle gynna även Ryssland.
          </note>
          <note>
            Tack vare den starka ryska tillväxten och svenska företags starka
            ställning i Ryssland tillhör Sverige år efter år de tio största
            direktinvesterarna. Den starka ryska tillväxten gynnar därmed
            även Sverige handelshinder och besvärligt investeringsklimat till
            trots. Många av de hinder som företagen möter på den ryska marknaden
            blir dock lättare att handskas med om Ryssland blir medlem i WTO.
            Därför är jag övertygad om att ett ryskt WTO-inträde kommer att
            ha starkt positiva effekter inte bara för Ryssland utan även för
            alla länder som har ekonomiskt utbyte med Ryssland däribland Sverige.
            Jag vet att svenska företag delar denna uppfattning.
          </note>
          <note>
            Eftersom de ryska exporttullarna på virke strider mot EU:s överenskommelse
            med Ryssland om villkoren för ett ryskt inträde i WTO är det inom
            ramen för WTO-förhandlingarna som denna fråga måste lösas. Det
            är också WTO-regelverket som kan låsa fast lösningen och ge den
            tillförlitlighet och stadga på längre sikt. I nära samråd med
            regeringen driver EU-kommissionen dessa förhandlingar för Sveriges
            och andra medlemsstaters räkning. I nuläget utgör virkestullarna
            den största kvarvarande frågan i dessa förhandlingar. EU är angeläget
            om att avsluta förhandlingarna snart. Men först måste vi komma
            överens om virkestullarna. Det är en fråga där Sverige och Finland
            är de största intressenterna. Då de svenska och finska skogsindustrierna
            är tätt sammanflätade är det en självklarhet att samordna vårt
            agerande med Finland. Tillsammans väger vi också tyngre gentemot
            Ryssland och i Bryssel.
          </note>
          <note>
            Den 1 april genomfördes ytterligare en höjning av tullarna, vilket
            förstås är en besvikelse. Ansträngningarna att komma till en överenskommelse
            med Ryssland fortsätter dock.
          </note>
          <note type="speaker">
            Anf. 122 GUNNAR ANDRÉN (fp):
          </note>
          <note>
            Herr talman! Jag vill tacka statsrådet för svaret på min interpellation.
            Det är långt, innehållsrikt och utförligt och, som jag kan se
            det, alldeles korrekt.
          </note>
          <note>
            Jag vill ställa en annan fråga än jag de jag har ställt tidigare.
            Var slutar detta? Det är det som är det intressanta. Vi har här
            en mycket speciell situation. Tullar brukar länder införa för
            att förhindra import. I det här fallet förhåller det sig på det
            rakt motsatta sättet. Ett land i vår närhet inför exporttullar.
            Man lägger skatt på varor som andra länder, i första hand Sverige
            och Finland, vill köpa av ryska skogsägare. Det är en mycket egendomlig
            situation.
          </note>
          <note>
            Vi kan också se att den ryska statsledningen i flera omgångar
            har höjt denna exporttull från 2 euro till 5 euro och sedan till
            10 euro och nu till 15 euro per kubikmeter, och den kommer att
            höjas till 50 euro per kubikmeter. Det är en betydande exporttull
            om den skulle höjas till 50 euro.
          </note>
          <note>
            Därför vill jag ställa frågan till kammarens ärade ledamöter:
            Hur kommer detta att sluta?
          </note>
          <note>
            Det är ingen oväsentlig fråga. I Sverige är det 72 000 personer
            som direkt sysselsätts av eller inom skogsindustrin. Det är ännu
            fler i Finland. Vi har en nettoexport på en bra bit över 100 miljarder
            kronor. Det är fråga om mycket stora värden och kapitalinsatser
            och mycket stort svenskt kunnande som står på spel. Jag kan räkna
            upp orter som är enormt beroende av detta: Väja, Klippan, Lessebo,
            Skutskär, Bengtsfors, Grycksbo, Ortviken, Iggesund och många andra.
            Till och med i Blekinge finns det orter som är beroende av detta.
          </note>
          <note>
            Vilka åtgärder vi måste vidta kan man alltid diskutera. Men ingen
            regering kan åse att ett annat land i den goda strävan från deras
            sida att förädla värdet av sin egen skog, som statsrådet säger,
            i praktiken försöker exportera arbetslöshet. För det är, herr
            talman, vad det ytterst är fråga om, nämligen att exportera arbetslöshet
            till den svenska skogsindustrin. Det är svenska och finländska
            arbetare som ska göras arbetslösa genom de ryska exporttullarna.
          </note>
          <note>
            Jag vill fortsätta fråga statsrådet hur hon tror att detta kommer
            att sluta om förhandlingarna mellan Ryssland och WTO kommer att
            stranda på denna fråga. Jag tror att det är många företagsledare,
            tjänstemän och arbetare i vårt land som vill ha en utsaga om hur
            detta kommer att sluta.
          </note>
          <note>
            Det är naturligtvis inte helt beroende av import från Ryssland,
            absolut inte, men det är en icke oväsentlig del av import som
            vi använder. Är det någon fråga som är viktig under denna dag
            är det denna fråga. Hur kommer detta att sluta?
          </note>
          <note type="speaker">
            Anf. 123 Statsrådet EWA BJÖRLING (m):
          </note>
          <note>
            Herr talman! Det är en mycket svår fråga som Gunnar Andrén ställer
            till mig om hur detta kommer att sluta. Det vet ingen i dag. Vad
            vi vet och vad vi ser är att Ryssland väldigt mycket vill skydda
            sin egen skogsindustri och därmed också höjer sina tullar.
          </note>
          <note>
            Den höjning som vi har sett från den 1 april till 15 euro är
            en höjning som de svenska och finska skogsindustrierna kan tänkas
            att fortsatt leva med. Men om det höjs till 50 euro från den 1
            januari 2009 blir situationen ohållbar. Då blir det ett mycket
            allvarligt läge, precis som Gunnar Andrén säger, inte minst för
            den svenska regeringen eftersom vår största prioritering handlar
            om att driva arbetslinjen och att skapa möjligheter till fler
            arbeten. Detta är något som kommer att gå tvärtemot det.
          </note>
          <note>
            Visserligen finns det diskussioner om att köpa virke på annat
            håll än från Ryssland, men det skulle fördyra mycket för både
            svensk och finsk skogsindustri.
          </note>
          <note>
            Jag ser fortfarande positivt på fortsatta goda förhandlingar
            med Ryssland. Senast jag talade med Peter Mandelson väcktes ändå
            små förhoppningar om att Ryssland återigen har satt sig vid förhandlingsbordet
            och börjat diskutera detta. Man inser även där att situationen
            är ohållbar; den kommer inte att kunna fortsätta på detta sätt.
          </note>
          <note>
            Men jag tror också att det ganska mycket handlar om hur det ser
            ut inrikespolitiskt i Ryssland. Den minister som är min motsvarighet
            ser vårt problem, det är jag övertygad om, och pläderar för fortsatta
            förhandlingar för att kunna ha olika förhandlingsmandat för att
            sänka tullarna. Men jag tror att den hårdare linjen befinner sig
            ett steg högre upp, så att säga, och där värnar man helt enkelt
            Rysslands inrikespolitik i stort.
          </note>
          <note>
            Vi ser också rent generellt en utveckling som går i helt fel
            riktning vad gäller Ryssland i dag. Vi ser inte en tydligare utveckling
            mot demokrati. Vi ser inte en tydligare utveckling mot mer transparens
            och mindre korruption. Vi ser något som är precis tvärtom. I mer
            generella termer, inte bara för skogsindustrin utan för svenska
            företagare som över huvud taget är aktiva i Ryssland, är även
            det en allvarlig situation.
          </note>
          <note>
            Jag försöker fortfarande att tänka positivt. Jag samarbetar med
            min finländska kollega, och jag stöttar och pushar kommissionen
            i frågan för att också fortsatt ha ett starkt förhandlingsmandat.
          </note>
          <note type="speaker">
            Anf. 124 GUNNAR ANDRÉN (fp):
          </note>
          <note>
            Herr talman! Den svenska regeringen har skött dessa förhandlingar
            på ett bra sätt. Det är klokt att man samarbetar med Finland,
            som är större importör av ryskt virke än Sverige är. Fyra femtedelar
            av den finländska importen kommer från det näraliggande Ryssland.
            Det är fråga om mycket stora värden också för Ryssland. Det är
            klokt.
          </note>
          <note>
            När ett land vill gå med i WTO och självt bryter så uppenbart
            på ett område genom att införa exporttullar, kan man förvänta
            sig att resten av världssamfundet de länder som inte redan är
            med i WTO inte kommer att vara totalt passiva.
          </note>
          <note>
            Har statsrådet diskuterat en sådan extrem åtgärd jag medger gärna
            detta för frihandlare som att vidta motåtgärder i fråga om andra
            strategiska varor inom WTO för att klargöra allvaret i situationen?
            Som sökande till WTO kan man inte införa exporttullar på det sättet
            som Ryssland är på väg att göra.
          </note>
          <note>
            För Finland är situationen svårare det måste man ha klart för
            sig men den är likväl allvarlig för oss. Sverige är världens för
            närvarande tredje största exportör av papper, likaså av sågade
            trävaror. Sverige är den fjärde största exportören av pappersmassa
            i världen. Jag nämner dessa saker, herr talman, för att understryka
            allvaret i att det är fråga om många svenska arbetsplatser som
            ytterst kan komma att hotas av den politik som Ryssland har slagit
            in på.
          </note>
          <note>
            Jag delar också statsrådets uppfattning om att man kan förmoda
            att det finns inrikespolitiska argument bakom det som sker på
            andra områden. Jag fick i min hand en artikel som var publicerad
            den 7 mars i år. Där framgår att Ryssland skärper regler för utländskt
            ägande. Det gällde utländska investeringar i strategiska näringssektorer,
            som man väntar sig ska träda i kraft den 1 januari 2009. Det handlar
            om industrisektorer som mineral- och bränsleutvinning. Också detta,
            herr talman, ligger i samma riktning, nämligen att man försöker
            skydda utvecklingen av den egna industrin genom att exportera
            arbetslöshet till andra länder. Jag har med tydlighet framfört
            att detta är någonting som vi i Sverige har all anledning att
            reagera skarpt mot. Vi behöver ha jobben kvar i om jag får nämna
            andra orter Hallstavik, Ortviken, Timrå och Iggesund.
          </note>
          <note type="speaker">
            Anf. 125 Statsrådet EWA BJÖRLING (m):
          </note>
          <note>
            Herr talman! Det har inte diskuterats förhandlingar angående
            andra strategiska varor inom WTO. Jag ska i stället berätta om
            ytterligare en komplikation som har uppstått den senaste tiden.
            Det handlar inte om kommissionens agerande för svensk och finsk
            räkning gentemot Ryssland i förhandlingar utan det handlar om
            ökad protektionism inom EU.
          </note>
          <note>
            Flera länder har nu uttalat sig till kommissionen om varför de
            fokuserar så starkt på den här frågan för två länder, det vill
            säga Sverige och Finland, och varför de inte ser att det finns
            flera andra frågor där Ryssland också bedriver en felaktig politik.
            Det gäller framför allt höjning av tullar på metallskrot, som
            flera andra europeiska länder är beroende av. Därmed vill man
            inte ge fullt mandat till kommissionär Peter Mandelson att enbart
            fokusera på virkestullar. Nu börjar det också röra sig inom EU.
            Det finns flera andra frågor som man också borde fokusera sig
            på. Man kan inte enbart tycka att det är virkestullsfrågan som
            är viktig att lösa inför en vidare WTO-förhandling. Det finns
            mycket annat som ska ligga i paketet.
          </note>
          <note>
            Förutom att vi ska oroa oss för Ryssland ska vi också oroa oss
            för andra EU-länders agerande. De kommer dessutom in i ett sent
            skede då denna fråga över huvud taget inte har nämnts tidigare,
            trots att detta har pågått under lång tid. Det vet både Gunnar
            Andrén och jag.
          </note>
          <note>
            Det är oroväckande precis som Gunnar Andrén säger att man skärper
            regler för utländskt ägande i Ryssland. Jag tog upp i mitt tidigare
            inlägg hur vi ser att Ryssland går i helt fel riktning i dag.
            Där måste Sverige vara mer aktivt för att Ryssland ska gå i rätt
            riktning, att Ryssland utvecklas till en modern, framgångsrik
            och demokratisk stat i framtiden. Det ligger i allas vårt intresse,
            inte minst säkerhetspolitiskt. Ryssland är faktiskt en av våra
            närmaste grannar.
          </note>
          <note>
            Den rätta vägen att gå här handlar om ökade kontakter och ökad
            export till Ryssland. Under 2007 ökade vi vår export med 27 procent,
            vilket också vittnar om det goda rykte Sverige och svenska varor
            har i Ryssland.
          </note>
          <note>
            Det är den vägen vi måste vandra för att vara med och påverka
            Moskva. Vi måste inom EU hålla en enad position gentemot Moskva,
            baserad på engagemang och samarbete med Ryska federationen där
            så är möjligt. När man är riktigt goda partner lyssnar man tydligare
            på kritik. Man lyssnar också bättre på klara och tydliga budskap,
            inte minst när det gäller att respektera mänskliga rättigheter,
            om Ryssland agerar på ett oacceptabelt sätt, till exempel gentemot
            grannländer.
          </note>
          <note type="speaker">
            Anf. 126 GUNNAR ANDRÉN (fp):
          </note>
          <note>
            Herr talman! Jag hade möjligtvis tänkt mig att gå upp och tacka
            statsrådet för svaret i detta inlägg, men när hon nu kommer med
            nya oroande uppgifter om utvecklingen på flera områden och i det
            stora hela vill jag ta tillfället i akt att till kammaren säga
            följande. I år den 1 oktober är det 25 år sedan jag i Grünewaldsalen
            i Konserthuset i Stockholm hörde Bengt Westerberg säga, när han
            blev partiordförande i mitt lilla parti, att få saker skulle gagna
            freden så mycket i vår del av världen som om Sovjetunionen blev
            demokratiskt.
          </note>
          <note>
            Jag skulle vilja anknyta till detta. Statsrådet Björling diskuterade
            utvecklingen i det nuvarande Ryssland. Få saker skulle gagna Sverige,
            Finland och många andra stater, framför allt det ryska folket,
            så mycket som om Ryssland kunde implementera mer av det vi kallar
            marknadsekonomi och frihandel. De har varit den hävstång som har
            lyft vårt land från fattigdom. Jag är övertygad om att ökad handel
            på lika villkor, i stället för att vidta protektionistiska åtgärder,
            som har varit Tsarrysslands, Sovjetunionens och Rysslands sätt,
            kan lyfta ett folk till välstånd.
          </note>
          <note>
            Jag tror att det är alldeles fel väg. Jag tror att frihandel,
            svenska investeringar och andra länders investeringar är vägen
            för att lyfta upp stora delar av den ryska befolkningen till det
            välstånd som vi här i Sverige skulle må väldigt bra av att detta
            land också hade.
          </note>
          <note type="speaker">
            Anf. 127 Statsrådet EWA BJÖRLING (m):
          </note>
          <note>
            Herr talman! Tack, Gunnar Andrén, för en bra diskussion! Jag
            vill avsluta med att säga att Sverige ser fram emot förhandlingarna
            om ett nytt rättsligt ramverk mellan EU och Ryssland. Det ramverket
            ska då basera sig på gemensamma värden såsom demokrati, respekt
            för mänskliga rättigheter, öppen marknadsekonomi och rättsstatens
            principer.
          </note>
          <note>
            När Ryssland väl också har blivit medlem i WTO kan man inleda
            förhandlingar med Ryssland om upprättande av ett frihandelsområde,
            någonting som vi naturligtvis ser väldigt positivt på. Jag kommer
            att fortsätta att arbeta aktivt med den här frågan.
          </note>
          <note>
            Det som jag berättade i mitt tidigare inlägg, om hur en del andra
            EU-länder nu agerar, är också ett tydligt tecken på att vi liberala
            medlemsstater inom EU måste agera mycket tydligare tillsammans.
            Protektionisterna talar i dag med en enad stark röst, har god
            kontakt med varandra och vet precis vilka vägar man ska gå för
            att försöka förhindra ökad frihandel.
          </note>
          <note>
            Vi behöver bli mycket starkare. Jag kommer att vara väldigt aktiv
            i den här frågan tillsammans med Storbritannien för att få samman
            en grupp av EU:s mer liberala medlemsländer, för att vi ska kunna
            ha en starkare röst i den här frågan och kunna agera mer enat
            inom EU i frihandelsfrågan.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2007/08:527 om minskad marknadsföring
            och färre investeringar
          </note>
          <note type="speaker">
            Anf. 128 Statsrådet EWA BJÖRLING (m):
          </note>
          <note>
            Herr talman! Carina Adolfsson Elgestam har frågat mig om jag
            avser att följa upp konsekvenserna för svensk konkurrenskraft
            av de genomförda nedskärningarna av investeringsfrämjandet samt
            om jag avser att verka för att investerings- och exportfrämjandets
            anslag återställs till 2006 års nivå.
          </note>
          <note>
            För att vi i vårt land ska bibehålla ett effektivt och konkurrenskraftigt
            investeringsfrämjande är förutsättningen att vi fokuserar på de
            sektorer där Sverige är attraktivt. Jämförelser med fem andra
            länders investerings- och exportfrämjande pekar på att Isa (Invest
            in Sweden Agency) och Exportrådet presterar bra i internationellt
            perspektiv; man har genomtänkt struktur, noggrann styrning och
            resultatuppföljning. Isa och Exportrådet bidrar i hög grad till
            att Sverige och svenskt näringsliv kan möta globaliseringens möjligheter.
            Vidare har både Isa och Exportrådet identifierat ett antal sektorer
            där Sverige har särskilda styrkor.
          </note>
          <note>
            Regeringen gav 2007 en oberoende konsult i uppdrag att se över
            de statligt finansierade export- och investeringsfrämjande åtgärderna.
            Rapporten lämnades till regeringen i juni 2007. Utredarna menade
            att de export- och investeringsfrämjande åtgärderna i stor utsträckning
            bedrivs på ett professionellt sätt och motsvarar de behov som
            marknaden har. Vidare konstaterades att tillfälliga satsningar
            som i viss mån är styrda av politiska beslut och inte av marknadens
            behov kan göra det svårt att planera långsiktigt, vilket i sin
            tur kan leda till att verksamheten blir lidande. En given slutsats
            är därför att stabil finansiering är viktig för planeringen.
          </note>
          <note>
            En ny generaldirektör tar inom kort över Isa. Som myndighet hanterar
            Isa bland annat förfrågningar och ger stöd i etableringsprocessen
            till framför allt mindre och medelstora företag och innehar genom
            sina informationstjänster och rådgivning till företag en framträdande
            plats för att öka utländska investerares kunskap om Sverige.
          </note>
          <note>
            Min ambition är givetvis att exportfrämjandet och Exportrådet
            ges goda och långsiktiga förutsättningar att bidra till att framför
            allt små och medelstora företag kan stärkas i sin internationalisering.
            Som ett exempel på stöd i exportfrämjandet kan nämnas Exportrådets
            nya kontor i Mumbai i Indien som jag invigde förra veckan. I budgetpropositionen
            för 2008 tillförs därför exportfrämjandet 85 miljoner kronor för
            innevarande år. Detta innebär att exportfrämjandet kommer att
            bibehållas på samma nivå som 2007. Detta ger främjandet avseende
            export och investeringar möjlighet till en långsiktig planering
            av sina resurser.
          </note>
          <note>
            Jag vill också ta tillfället i akt att påpeka att när regeringen
            tillträdde var den beräknade nivån för exportfrämjandet endast
            148 miljoner kronor för 2007. Detta motsvarar mer än en halvering
            jämfört med 2006. Anledningen till denna neddragning är lämpligen
            en fråga till interpellantens partikollega Thomas Östros. Regeringen
            vidtog genast åtgärder för att minska effekten av en sådan drastisk
            nedskärning genom att tillföra anslaget 75 miljoner kronor för
            2007. I samband med vårpropositionen har regeringen tillfört anslaget
            75 miljoner kronor även för 2008. Dessutom har 70 miljoner kronor
            avsatts fram till 2010 för att klara statens del av Sveriges deltagande
            i världsutställningen i Shanghai 2010, en världsutställning som
            kommer att stärka svenskt näringslivs möjligheter i Kina.
          </note>
          <note>
            Det samlade näringslivsfrämjandet som berör export, import, investeringar
            och turism behöver vidareutvecklas. Detta kräver ökad samverkan
            mellan ett antal politikområden, till exempel miljöpolitik, näringspolitik
            och biståndspolitik tillsammans med handelspolitik. Det svenska
            näringslivet ska dra nytta av utrikesförvaltningens globala nätverk
            och kompetens, där arbetet sker i nära samverkan med aktörer som
            Exportrådet, Invest in Sweden Agency (Isa) och övriga främjandeorganisationer.
          </note>
          <note type="speaker">
            Anf. 129 CARINA ADOLFSSON ELGESTAM (s):
          </note>
          <note>
            Herr talman! Tack för svaret, ministern!
          </note>
          <note>
            Det är ett mycket intressant svar i en väldigt viktig fråga för
            Sverige i en alltmer globaliserad värld och där konkurrensen hårdnar.
            Men det är några saker jag inte blir riktigt klok på i svaret
            från ministern.
          </note>
          <note>
            Det vi kan vara överens om är vilken betydelse främjandeinsatser
            har i ett globalt perspektiv och att det är viktigt att Sverige
            finns med på marknader runt om i vår värld.
          </note>
          <note>
            Men det som jag blev lite konfunderad över och tänkte börja med
            är att ministern hänvisar till x miljoner på x ställen i svaret.
          </note>
          <note>
            Det görs också en hänvisning till en före detta minister. Jag
            trodde inte, herr talman, att det här i kammaren var före detta
            ministrar som ska stå till svars när interpellanter ställer frågor
            till regeringen, utan jag trodde att det var regeringen.
          </note>
          <note>
            När det gäller de här miljonsummorna kan man få en bild av att
            regeringen satsar ganska rejält på investeringsfrämjandet. Jag
            tänker just nu främst på Isa. Sanningen är väl snarare att Isa,
            Invest in Sweden Agency, har fått besparingar på omkring 20 procent.
            Det har betytt att man har fått göra neddragningar på personalsidan
            med ungefär 10 procent av medarbetarna.
          </note>
          <note>
            I någonting som är så pass viktigt, vilket handelsministern och
            jag nog kan vara överens om, som främjandeverksamhet i en global
            värld känns det lite märkligt att ministern försöker få svaret
            till att man gör satsningar.
          </note>
          <note>
            Jag kan tydliggöra detta. År 2006 hade Isa, Invest in Sweden
            Agency, 96 miljoner till sitt förfogande. År 2008 har de 78 miljoner.
            För mig är det mindre pengar. Det betyder att man har fått en
            neddragning. På det sättet blir det kanske lite svårare att nå
            marknaderna och jobba.
          </note>
          <note>
            Just vad det gäller att få investerare till vår svenska marknad
            handlar det också för Isa och dess uppdrag om att få utländska
            investerare att vilja göra investeringar i Sverige. Det betyder
            oerhört mycket, inte minst för den industri som finns i Sverige
            och som behöver komma ut på en global marknad. Då blir det lite
            märkligt när någonting som är så betydelsefullt får mindre pengar.
          </note>
          <note>
            Det vore bra om ministern kunde återkomma och förklara det här
            lite närmare, med tanke på betydelsen av Europa. Eftersom man
            har fått minskade anslag hos Isa får man faktiskt lämna över det
            till marknaden för att koncentrera sig på marknader som ligger
            lite längre bort.
          </note>
          <note>
            Rent strategiskt för Sveriges del i en alltmer globaliserad värld
            undrar jag: Är det den rätta vägen att gå, att vi från svensk
            sida bara ska koncentrera oss på marknader som USA, Japan, Kina
            och Indien? Det är det som de facto gäller nu. Det vore bra om
            ministern kunde återkomma och säga om detta är rätt eller inte.
          </note>
          <note type="speaker">
            Anf. 130 Statsrådet EWA BJÖRLING (m):
          </note>
          <note>
            Herr talman! Jag kan börja med att säga att vi, när budgeten
            för 2006 beslutades, inte befann oss i regeringsställning. Det
            var därför jag kommenterade detta.
          </note>
          <note>
            Jag tycker vidare att den svenska regeringen satsar rejält på
            investeringsfrämjande, precis som vi också tidigare har gjort.
            Det är en väldigt viktig fråga. Jag håller med Carina Adolfsson
            Elgestam om det. Men vi ser också när vi gör internationella jämförelser
            att Sverige står sig väldigt väl jämfört med andra länder. Det
            finns bland annat en jämförelse med Danmark, Storbritannien, Irland,
            Frankrike och Nederländerna. Där ser vi att vårt export- och investeringsfrämjande
            står sig alldeles utmärkt. De här mätningarna indikerar också
            hög kundnöjdhet och god måluppfyllelse när det gäller aktiviteter
            som främjar ökade investeringar till Sverige.
          </note>
          <note>
            Självklart kan man på ett sätt också säga att man skulle kunna
            ha oändliga resurser till ett större investeringsfrämjande och
            ett större exportfrämjande för svensk del. Samtidigt tycker andra
            länder att det här är någonting som i stället kan hanteras av
            marknaderna själva.
          </note>
          <note>
            Jag tror snarare att det är en kombination där Isa utgör en väldigt
            viktig del för att hjälpa till att marknadsföra Sverige och för
            att hjälpa till att presentera en god Sverigebild, för att attrahera
            utländska investerare. Men det är en del i hur vi marknadsför
            Sverige.
          </note>
          <note>
            En annan väldigt viktig del handlar om hur det ser ut på våra
            ambassader ute i världen. Var finns Exportrådet representerat?
            Hur ser det ut när vi representerar ute i världen? Har vi med
            oss företagsdelegationer? Vilken tydlig Sverigebild är det vi
            representerar?
          </note>
          <note>
            Det finns i dag väldigt många olika sätt att marknadsföra sig
            på.
          </note>
          <note>
            Jag tror också att det är väldigt viktigt att specifikt inrikta
            sig på vissa områden därför att vi ser en hårdare konkurrens i
            en alltmer globaliserad värld. Vi vet att Sverige är ett litet
            land. Vi vet att vi är väldigt profilerade och också väldigt duktiga
            på just IT, telekom, bioteknik, miljöteknik och högteknologi,
            rent generellt. Andra områden som kommer är hälsovård och utbildning.
            Inom dessa områden ser vi att vi har en god chans ute i världen.
            Då får vi profilera oss på dessa områden.
          </note>
          <note>
            Sverige kommer aldrig att ha resurser som gör att vi kan finnas
            precis överallt, utan vi måste identifiera marknader som är intressanta
            ur ett svenskt perspektiv. Det handlar om svensk export men också
            om att vi kan hitta goda partner som sedan vill investera i Sverige.
          </note>
          <note>
            Isa är väldigt duktigt på det här. Isa har också identifierat
            Indien som ett väldigt viktigt område.
          </note>
          <note>
            Jag var i Indien förra veckan och ägnade mig bland annat åt exportfrämjande.
            Men det fanns också en representant för Isa där för att attrahera
            utländska investeringar till Sverige. Där såg vi också på ett
            väldigt tydligt sätt hur bra Isa kan jobba när vi är specialiserade
            och vet i vilken riktning vi vill gå.
          </note>
          <note type="speaker">
            Anf. 131 CARINA ADOLFSSON ELGESTAM (s):
          </note>
          <note>
            Herr talman! Näringsutskottet har också besökt Indien. Det vi
            har tagit del av visar mycket tydligt vilken framtida marknad
            det delvis finns i Indien. Men det finns också pengar i Indien
            som visar att de kan göra investeringar på andra kontinenter,
            exempelvis Europa. Det är klart att vi gärna skulle se att de
            gör investeringar i Sverige.
          </note>
          <note>
            Det är just därför det är så viktigt med Isa. Det som är intressant
            och som jag tror är viktigt att ha med sig under resans gång när
            vi diskuterar främjandeinsatser är att Exportrådet i viss utsträckning
            kan ta betalt för sina tjänster medan Isa inte kan det. De lever
            på intäkterna. Det är därför det är så viktigt att de får ett
            ekonomiskt stöd. Det är där skiljelinjen går mellan Exportrådet
            och Isa. Det här är väldigt viktigt, tycker jag, med tanke på
            att det är en alltmer globaliserad värld.
          </note>
          <note>
            Jag upplevde nu att ministern mycket tydligt markerade att det
            är marknaden som ska styra. Det är marknaden som ska klara av
            detta. Därför är det förmodligen helt rätt, enligt regeringen,
            att våra storstäder tillsammans ska klara det som handlar om investeringsfrämjande
            i Europa. Och Isa ska klara det som ligger lite längre bort. Just
            nu är man inriktad på USA, Japan, Kina och Indien. Det är viktiga
            marknader, och som vi kan se kan det finnas de som är beredda
            att göra investeringar i Europa och i Sverige. Men en investerare
            sitter inte bara och följer någon form av utveckling via någon
            dator, utan det handlar om att ha säljare som kan tala med människor.
            Det är väl just därför som det också är viktigt att vi har Invest
            in Sweden Agency och att det får möjlighet att finnas runt om
            i vår värld.
          </note>
          <note>
            Med anledning av marknaden kan jag inte låta bli att referera
            till hur Moderaterna i en reservation under förra mandatperioden
            tydligt markerade i fråga om utgiftsområde 24. Man ansåg att anslaget
            för exportfrämjande verksamhet, 39:3, borde kunna minskas snabbare
            än vad regeringen föreslagit mot bakgrund av Sveriges just då
            mycket betydande handelsbalansöverskott. Mot bakgrund av det fanns
            det alltså anledning, ansåg Moderaterna, att låta marknaden styra
            mer och att göra kraftiga neddragningar.
          </note>
          <note>
            Det var en vision som man från Moderaternas sida hade redan under
            den förra mandatperioden. Det är väl det som vi ser konsekvenserna
            av nu. Det handlar om budget och hur många miljoner som går till
            exportfrämjande och investeringsfrämjande verksamhet.
          </note>
          <note>
            Jag vill ändå komma tillbaka till min frågeställning: Ser inte
            ministern att det finns vissa bekymmer med de kraftiga neddragningar
            som såväl Exportrådet som investeringsfrämjandet har fått under
            de senaste två åren?
          </note>
          <note type="speaker">
            Anf. 132 EVA-LENA JANSSON (s):
          </note>
          <note>
            Herr talman! Jag hade inte anmält mig till den här debatten från
            början, men när statsrådet Björling börjar prata om att man måste
            hushålla när man har ont om pengar är det klart att jag funderar
            lite.
          </note>
          <note>
            Statens finanser är godare än på många år. Efter ett bra genomfört
            arbete av den socialdemokratiska regeringen sitter nu den borgerliga
            regeringen med ett stort överskott. Man sänker skatterna med 65
            miljarder, och så pratar man om att det gäller att hushålla med
            de få resurser man har.
          </note>
          <note>
            Ja, det är viktigt att hushålla med pengarna, men det är också
            viktigt att satsa på saker som kan innebära pengar till Sverige.
          </note>
          <note>
            Vi socialdemokrater har i höstbudgeten anslagit mer pengar till
            marknadsföring av Sverige än vad den borgerliga majoriteten har
            gjort.
          </note>
          <note>
            Bland annat skulle de pengarna satsas på Visit Sweden. Eftersom
            både jag och handelsministern deltog i Turistriksdagen vet vi
            att de inte är nöjda med den borgerliga regeringens anslag. Man
            tycker att det är för lite pengar.
          </note>
          <note>
            Visit Sweden är en av de organisationer som samverkar med Isa,
            Exportrådet och så vidare. Man måste försöka hitta samarbetsytor.
            Då är det klart att när Isas nuvarande generaldirektör säger att
            vi lämnar Europa tomt blir i alla fall vi socialdemokrater i näringsutskottet
            bekymrade. Det tror jag Carina Adolfsson Elgestam har gett uttryck
            för här.
          </note>
          <note>
            Det jag också tycker är viktigt att redovisa är att vi har bestämt
            oss nu från Socialdemokraterna att satsa 50 miljoner kronor för
            att i samverkan med svensk idrottsrörelse försöka få stora evenemang
            till Sverige, vilket i sig skulle kunna vara ett sätt att marknadsföra
            vårt land.
          </note>
          <note>
            I svaret till Carina Adolfsson Elgestam skriver handelsministern:
            Min ambition är givetvis att Exportfrämjandet, och så vidare,
            ges goda långsiktiga förutsättningar. Min fråga är: Vad har regeringen
            för ambitioner? Till sist är det i alla fall, herr talman, Anders
            Borg som är finansminister som ska bestämma hur mycket pengar
            handelsministern har på sitt bord, hur mycket näringsministern
            har på sitt bord och så vidare. Jag har en fråga till handelsministern:
            Delar regeringen dina ambitioner?
          </note>
          <note>
            Vi har nu lämnat Europa. Det är i alla fall vad Isa har angett
            till oss i näringsutskottet. Så jag skulle vilja veta lite mer.
            Hur ser du på möjligheten att satsa vidare på marknadsföring av
            Sverige?
          </note>
          <note type="speaker">
            Anf. 133 Statsrådet EWA BJÖRLING (m):
          </note>
          <note>
            Herr talman! Först ska jag börja med att kommentera Carina Adolfsson
            Elgestam och att marknaden ska klara allt detta själv. Det var
            inte riktigt det jag sade. Det finns andra länder där marknaden
            helt och hållet ska klara detta själv, det vill säga utan någon
            Invest in Sweden Agency. I Sverige tycker vi fortfarande att det
            är väldigt viktigt att ha ett Isa, men vi tycker fortfarande också
            att marknaden måste vara den som styr var någonstans vi ska befinna
            oss. Marknaden avgör bäst vilka områden vi kan satsa inom och
            också inom vilka länder.
          </note>
          <note>
            Även om Isa nu har gjort en tydlig profilering på Kina, Indien,
            USA och Japan, som Carina Adolfsson Elgestam så riktigt påpekade,
            betyder inte det att Isa inte finns någon annanstans i världen.
            Isa har representanter som följer med och är rörliga i många andra
            länder. Det ska vi inte glömma.
          </note>
          <note>
            Jag tror också att man har gjort en väldigt bra prioritering
            genom att finnas på marknader längre bort och inte främst på den
            europeiska marknaden, eftersom Sverige nu är medlem i Europeiska
            unionen, och vi har täta kontakter inom Europa. Vi ser också ökade
            investeringar från olika länder till olika länder. Vi ser ökad
            export.
          </note>
          <note>
            Det är en av mina vardagsuppgifter att underlätta för export
            och import inom EU för att underlätta för gemensamma investeringar.
            Inte minst gäller det större projekt. Ett exempel är större energiprojekt
            i Östersjön. Det sköter sig ganska bra för att vi själva har väldigt
            goda kontakter. Företagen känner också att det är lätt att vara
            inom EU i dag. Det är längre bort som man behöver en tydligare
            hjälp.
          </note>
          <note>
            Man ska inte heller glömma det viktiga arbete som Exportrådet
            bedriver på 62 platser runt om i världen. Exportrådet bidrar inte
            bara med att få ut svenska företag på export. När man kommer ut
            på export genererar detta ofta en ökad kännedom om Sverige. Man
            ger en positiv bild av Sverige och attraherar därigenom också
            indirekt ökade utländska investeringar. Man ökar helt enkelt nyfikenheten
            på Sverige.
          </note>
          <note>
            Till Eva-Lena Jansson ska jag säga väldigt kort att jag håller
            med om att vi har goda finanser just nu, och vi för en ansvarsfull
            budget. Men det var inte så att den borgerliga regeringen kom
            till makten vid ett dukat bord. Vi kom till UD med ungefär 85
            miljoner i underskott som är ett långvarigt underskott som har
            pågått under många år. Det är en av de saker som vi kommer att
            bringa reda i nu, därför att vi vill föra en ansvarsfull budget.
          </note>
          <note>
            Det innebär vissa neddragningar inom olika områden som vi har
            på UD. Det innebär vissa neddragningar av ambassader och generalkonsulat.
            Det innebär minskade resurser inom flera av våra områden. Men
            det handlar för oss om att ta ansvar, att föra en klok budget.
          </note>
          <note>
            Det finns flera olika sätt att bedriva marknadsföring på. Vi
            ska inte enbart fokusera på Isa utan se helheten, var vi befinner
            oss ute i världen.
          </note>
          <note type="speaker">
            Anf. 134 CARINA ADOLFSSON ELGESTAM (s):
          </note>
          <note>
            Herr talman! Nu blir jag lite förvånad igen när jag hör handelsministern.
            Jag tänkte börja med att när ni, det vill säga den borgerliga
            regeringen, tog över regeringsmakten fattades det en massa pengar
            på UD bland annat. Därav måste ni göra den kraftiga neddragningen
            för både Exportrådet och Invest in Sweden Agency.
          </note>
          <note>
            Jag kan inte låta bli att sätta det mot att regeringen har sänkt
            skatterna med ca 65 miljarder kronor, vill jag minnas ungefär,
            i dagsläget. Man kunde ha använt bara några miljoner av det till
            att behålla lite mer personal i något så viktigt som Exportrådet
            och Isa, för det spelar så stor roll i en konkurrensutsatt global
            värld. Eller? Lite grann så kan jag känna.
          </note>
          <note>
            Regeringen blir tvingad att göra neddragningar på ambassader.
            Spelar inte det också stor roll för såväl export som investeringsfrämjande?
            Det jag har lärt mig under det lilla som jag har varit ute och
            rest på olika kontinenter i vår värld är att just en ambassad
            är en dörröppnare till väldigt många affärer. Blir inte det ytterligare
            ett hot mot Sverige och konkurrensen och möjligheten till såväl
            export som investeringar för att Sverige ska klara sig långsiktigt
            med tillväxt och sysselsättning?
          </note>
          <note>
            Jag känner att ministern i alla fall markerade tydligt att det
            finns ett behov av att ha Isa kvar. Det gläder mig. Vi kan väl
            återkomma och fortsätta att diskutera den här viktiga frågan.
            Tack för svaret och debatten!
          </note>
          <note type="speaker">
            Anf. 135 EVA-LENA JANSSON (s):
          </note>
          <note>
            Herr talman! Jag tackar för att statsrådet ville svara på mina
            frågor kring pengarna. Men jag uppfattade fortfarande inte riktigt
            hur mycket pengar man egentligen tyckte det var viktigt att vi
            använde i marknadsföring av Sverige och vilka regeringens ambitioner
            var kontra handelsministerns. Att handelsministern hade ambitioner
            framgick av svaret, men jag har inte uppfattat att regeringen
            har de ambitionerna.
          </note>
          <note>
            Jag hänvisar bland annat till att vi, trots att vi naturligtvis
            måste förhålla oss till de skattesänkningar som den borgerliga
            regeringen nu genomför, ändå lyckades mäkta med att faktiskt lägga
            mer pengar på marknadsföring av Sverige, vilket den här regeringen
            har valt att inte prioritera. Vi har också bestämt oss för, precis
            som jag sade tidigare, att satsa 50 miljoner i samverkan med svensk
            idrottsrörelse för att försöka få stora evenemang till Sverige,
            vilket i sin tur faktiskt kan marknadsföra Sverige och bidra till
            flera investeringar.
          </note>
          <note>
            Om den nuvarande generaldirektören på Isa har sagt att vi lämnar
            Europa och vi vet att det finns länder i Europa som är några av
            dem som får mest investeringar i dag är det viktigt att inte lämna
            det området där en stor del av vår handel pågår. Jag skulle vilja
            veta: Delar regeringen handelsministerns ambitioner? I så fall,
            var är pengarna någonstans?
          </note>
          <note>
            Jag tycker att det är anmärkningsvärt att man när man ändå plockar
            bort 25 procent på Isa fortfarande säger att man har ambitioner.
            De är i alla fall begränsade. Så långt har jag kommit, herr talman.
          </note>
          <note type="speaker">
            Anf. 136 Statsrådet EWA BJÖRLING (m):
          </note>
          <note>
            Herr talman! Jag tycker att det är positivt med sänkt skatt.
            Det tror jag att väldigt många människor i Sverige också tycker.
            Den här regeringens ambition är att det ska löna sig tydligare
            att arbeta. Vi vill också få fler människor i arbete. Det är vår
            huvudprioritering.
          </note>
          <note>
            Jag är stolt över vårt arbete och att vi har lyckats med att
            sänka skatter. Jag hoppas också att det arbetet kommer att fortsätta.
          </note>
          <note>
            Till Eva-Lena Jansson vill jag säga att regeringen har precis
            samma ambitioner som jag. Anders Borg ingår i samma regering.
          </note>
          <note>
            Avseende Isa och helheten när det handlar om export och investeringsfrämjande
            vill jag kort säga att det handlar om samarbete. Där vi tvingas
            lägga ned en ambassad eller ett generalkonsulat kan i stället
            Exportrådet öppna. Vi kommer att kunna ha en fortsatt svensk närvaro.
            Det är denna kombination som vi också måste se över världen det
            finns ambassader på en del ställen, generalkonsulat, exportråd
            och Invest in Sweden Agency, och det sker dessutom täta besök
            av ministrar, statssekreterare, svenska företag och olika former
            av delegationer. Detta är viktigt och avgörande för framtiden.
          </note>
          <note>
            Jag måste kort också kommentera att även om Socialdemokraterna
            hade för avsikt att satsa vid en eventuell valvinst återstod trots
            allt en hel del förhandling med samarbetspartierna. Där är ni
            inte överens. Avseende 2008 är ni inte heller överens. Visst,
            det finns ett socialdemokratiskt förslag, men ni har inte gjort
            det tillsammans med de andra än. Det skulle jag vilja se.
          </note>
          <note>
            Vi instämmer inte heller i den mörka bild som målats upp av Isa
            tidigare. Vi ser i stället att Sverige har en hög ambitionsnivå.
            Samtidigt måste Isa förstå att man i globaliseringens namn kommer
            att tvingas inse att gamla konkurrensfördelar kan ersättas av
            nya.
          </note>
          <note>
            Överläggningen var härmed avslutad.
          </note>
          <note>
            19 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            20 § Bordläggning
          </note>
          <note>
            Anmäldes och bordlades
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 7 april
          </note>
          <note>
            Patrik Björck
          </note>
          <note>
            Lars Johansson
          </note>
          <note>
            Carina Moberg
          </note>
          <note>
            Börje Vestlund
          </note>
          <note>
            Eva-Lena Jansson
          </note>
          <note>
            den 8 april
          </note>
          <note>
            Marie Granlund
          </note>
          <note>
            Marie Granlund
          </note>
          <note>
            Hillevi Larsson
          </note>
          <note>
            Mats Pertoft
          </note>
          <note>
            Mats Pertoft
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 15 april.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 7 april
          </note>
          <note>
            Jan Emanuel Johansson
          </note>
          <note>
            Jan Emanuel Johansson
          </note>
          <note>
            Krister Hammarbergh
          </note>
          <note>
            Alice Åström
          </note>
          <note>
            Carina Hägg
          </note>
          <note>
            Catharina Bråkenhielm
          </note>
          <note>
            den 8 april
          </note>
          <note>
            Carina Hägg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 15 april.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 8 april
          </note>
          <note>
            Eva Sonidsson
          </note>
          <note>
            Peter Hultqvist
          </note>
          <note>
            Ann-Christin Ahlberg
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 15 april.
          </note>
          <note>
            24 § Kammaren åtskildes kl. 22.42.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
