<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--97</head>
          <docDate when="2007-04-16">2007-04-16</docDate>
        </div>
      </front>
      <body>
        <div>
          <note n="64678d1f">
            ﻿
          </note>
          <note n="d0b8dae3">
            Riksdagens protokoll
          </note>
          <note n="396abfd6">
            2007/08:97
          </note>
          <note type="date" n="cba63406">
            Onsdagen den 16 april
          </note>
          <note n="ca26a9e6">
            Kl. 09:00 - 18:05
          </note>
          <note n="d8dbdbee">
            1 § Justering av protokoll
          </note>
          <note n="08ffea63">
            Justerades protokollet för den 10 april.
          </note>
          <note n="66bfae49">
            2 § Anmälan om fördröjda svar på interpellationer
          </note>
          <note n="5114e8b7">
            Till riksdagen hade inkommit följande skrivelser:
          </note>
          <note n="67ac9608">
            Interpellation 2007/08:549
          </note>
          <note n="21ea9e62">
            Interpellation 2007/08:549 Inkomstprövat barnbidrag
          </note>
          <note n="4faeeef1">
            Interpellationen kommer att besvaras tisdagen den 22 april 2008.
          </note>
          <note n="9df3c6b3">
            Skälet till dröjsmålet är redan inbokade engagemang.
          </note>
          <note n="9a644e86">
            Marianne Jenryd
          </note>
          <note n="cc100ff0">
            Interpellation 2007/08:553
          </note>
          <note n="3f2916ed">
            Interpellation 2007/08:553 Förbättrad tolkservice för döva, hörselskadade
            och döva med synskada
          </note>
          <note n="5cc2363a">
            Interpellationen kommer att besvaras den 22 april 2008.
          </note>
          <note n="45bba757">
            Skälet till dröjsmålet är sedan tidigare inbokade engagemang.
          </note>
          <note n="9a644e86">
            Marianne Jenryd
          </note>
          <note n="7646b4bc">
            Interpellation 2007/08:554
          </note>
          <note n="c837dfc9">
            Interpellation 2007/08:554 Åtgärder mot felaktig förskrivning
            av läkemedel
          </note>
          <note n="4faeeef1">
            Interpellationen kommer att besvaras tisdagen den 22 april 2008.
          </note>
          <note n="9df3c6b3">
            Skälet till dröjsmålet är redan inbokade engagemang.
          </note>
          <note n="9a644e86">
            Marianne Jenryd
          </note>
          <note n="a1191c42">
            Interpellation 2007/08:555
          </note>
          <note n="f8c76bf6">
            Interpellation 2007/08:555 Sveriges förhållande till ESK-rättigheterna
          </note>
          <note n="c9b3e433">
            Interpellationen kommer att besvaras fredagen den 9 maj 2008.
          </note>
          <note n="0aba1447">
            Skälet till dröjsmålet är utlandsresor samt utländska besök.
          </note>
          <note n="8998219c">
            Inga Eriksson Fogh
          </note>
          <note n="a4471478">
            Interpellation 2007/08:560
          </note>
          <note n="98c5e2c7">
            Interpellation 2007/08:560 Åtgärder mot lönedumpning
          </note>
          <note n="63f3c3bb">
            Interpellationen kommer att besvaras tisdagen den 13 maj 2008.
          </note>
          <note n="931407f9">
            Skälet till dröjsmålet är tjänsteresa.
          </note>
          <note n="0075c05e">
            Catharina Nordlander
          </note>
          <note n="7115eead">
            Interpellation 2007/08:561
          </note>
          <note n="cded87fa">
            Interpellation 2007/08:561 Lavalmålet och svenska kollektivavtal
          </note>
          <note n="63f3c3bb">
            Interpellationen kommer att besvaras tisdagen den 13 maj 2008.
          </note>
          <note n="931407f9">
            Skälet till dröjsmålet är tjänsteresa.
          </note>
          <note n="0075c05e">
            Catharina Nordlander
          </note>
          <note n="65b4715e">
            Interpellation 2007/08:562
          </note>
          <note n="67b636d4">
            Interpellation 2007/08:562 Lagändringar med anledning av Lavalmålet
          </note>
          <note n="63f3c3bb">
            Interpellationen kommer att besvaras tisdagen den 13 maj 2008.
          </note>
          <note n="931407f9">
            Skälet till dröjsmålet är tjänsteresa.
          </note>
          <note n="0075c05e">
            Catharina Nordlander
          </note>
          <note n="8879644d">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="6fde8dff">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note n="ab07d45a">
            KOM(2008)78
          </note>
          <note n="93f9eac6">
            KOM(2007)807
          </note>
          <note n="8b5c49d9">
            KOM(2008)40
          </note>
          <note n="cb70599d">
            4 § Hänvisning av ärenden till utskott
          </note>
          <note n="8e35b220">
            Föredrogs och hänvisades
          </note>
          <note n="3d6bf694">
            5 § Förnyad bordläggning
          </note>
          <note n="86e87b6d">
            Föredrogs och bordlades åter
          </note>
          <note n="574d1dee">
            6 § Barn och föräldrar
          </note>
          <note n="bd6c052b">
            Föredrogs
          </note>
          <note type="speaker" n="2a8fa43f">
            Anf. 1 HILLEVI LARSSON (s):
          </note>
          <u who="Q3375042" xml:id="i-76e9ee5d1008bbb2-0" n="7ac1a5fa">
            <seg n="ae9f5a19">
              Herr talman! Det här är ett väldigt stort och viktigt område.
              Jag tror att vi alla är överens om att barnets bästa i alla situationer
              är prioriterat. Vi socialdemokrater vill yrka bifall till två
              reservationer. Jag vill säga det nu innan jag glömmer det. Det
              är reservation nr 7 om föräldrars underhållsskyldighet och reservation
              nr 8 om föräldraskap vid assisterad befruktning.
            </seg>
            <seg n="802d1fb8">
              Jag börjar med föräldrars underhållsskyldighet. Enligt socialtjänstlagen
              har föräldrarna ett försörjningsansvar för barn upp till 20 års
              ålder. Tyvärr gäller inte detta i praktiken för alla föräldrar.
              Det gäller inte när den ena föräldern har underhållsskyldighet
              gentemot barnet. Då är underhållsskyldigheten kopplad till skolgång.
              Det är många ungdomar som hoppar av skolan i förtid, inte minst
              gymnasiet. Då står den andra föräldern, den som så att säga är
              huvudförälder, vårdnadshavaren, med hela det ekonomiska ansvaret.
            </seg>
            <seg n="f6dca675">
              I praktiken är det många ensamstående mammor som står med detta
              ansvar. Många gånger har de redan en dålig ekonomi. Vi vet ju
              hur det ser ut med lönediskriminering och kvinnor som har svårighet
              att få heltidsanställningar. Allt det leder till en svår ekonomisk
              situation. Har man då mer än ett barn blir det så klart ännu tuffare.
            </seg>
            <seg n="71ccc594">
              Som arbetsmarknadsläget ser ut för ungdomar är det väldigt många
              som är arbetslösa. Har de samtidigt hoppat av skolan det kan även
              bero på att man faktiskt inte har beviljats studiemedel av olika
              anledningar står den ena föräldern helt plötsligt med hela ansvaret.
              Det vill vi ändra på. Vi tycker att det är båda föräldrarnas skyldighet
              att faktiskt ta ett ekonomiskt ansvar för barnet upp till 20 års
              ålder.
            </seg>
            <seg n="6f1a7317">
              Det går visserligen att få försörjningsstöd, alltså socialbidrag,
              men det är mycket svårt att få det i praktiken så länge barnet
              bor kvar hemma. Med tanke på bostadssituationen är det inte heller
              det lättaste för ungdomar att flytta hemifrån. Man är också ofta
              restriktiv med att tillåta detta så länge det finns åtminstone
              en förälder som till nöds kan ta det ekonomiska ansvaret.
            </seg>
            <seg n="e3433521">
              Det här leder till en väldigt svår ekonomisk situation för de
              ensamstående föräldrarna, inte minst mammorna, och deras barn.
              Vi kräver att den förälder som är underhållsansvarig ska vara
              det tills barnet uppnått 20 års ålder. Det ska alltså inte vara
              kopplat enbart till skolgång, som är fallet i dag.
            </seg>
            <seg n="cae93cbe">
              Den andra reservationen handlar om föräldraskap vid assisterad
              befruktning. Här har riksdagen tagit ställning för att två kvinnor
              på samma sätt som en man och en kvinna ska få möjlighet till assisterad
              befruktning. Skillnaden är att man förutsätter att mannen i ett
              heterosexuellt förhållande ska räknas som far till barnet och
              ta det föräldraskapet. Men man har haft ett lite annat tillvägagångssätt
              när det gäller två kvinnor, trots att det är uppenbart att två
              kvinnor som lever i registrerat partnerskap eller som sambor båda
              vill vara föräldrar om den ena av dem genomgår assisterad befruktning.
              Det är självklart.
            </seg>
            <seg n="0028213d">
              Där vill vi ta bort de skillnader som har funnits. Det är ganska
              små skillnader, men ändå skillnader som faktiskt är diskriminerande.
              Det gäller om inseminationen har skett utomlands eller i egen
              regi som det kallas, alltså att man sköter det själv hemma med
              en villig donator. Här har en utredning arbetat och kommit fram
              till att de här skillnaderna måste bort. Det måste bli precis
              samma regler för heterosexuella som för homosexuella.
            </seg>
            <seg n="84eb6021">
              Dessutom vill vi poängtera att samma regel som gäller i dag för
              insemination för heterosexuella självklart ska gälla fullt ut
              också för homosexuella. Det innebär att barnet från 18 års ålder
              ska få tillgång till uppgifter om vem som är donator, alltså den
              biologiska pappan i det här fallet. Det kan beviljas undantag
              om barnet självt aktivt kontaktar myndigheterna.
            </seg>
            <seg n="516947ae">
              Den tredje reservationen vi har gäller adoptioner. Det har visat
              sig att man dömer mycket olika i olika delar av landet. Det finns
              registrerade partner som inte har beviljats närståendeadoption,
              alltså adoption av barn som redan finns. Det tycker vi är väldigt
              olyckligt. På vissa håll har man beviljat det, på andra håll har
              man inte beviljat det.
            </seg>
            <seg n="c917f536">
              Detta utgår från prejudikat, vägledande rättsfall, precis som
              all annan lagstiftning i landet. Men skillnaderna är så pass stora
              att vi faktiskt måste se problemet, och frågan är om det inte
              finns kvarvarande diskriminering på en del håll i landet, trots
              de lagar vi har.
            </seg>
            <seg n="2e87b364">
              Vi vill slå ett slag för att det måste bli en jämlik tillämpning
              över hela landet. Detta är också i barnens intresse. Barnen vill
              självklart ha en nära och god kontakt med dem som de anser vara
              sina föräldrar, oavsett om det är kvinnor i ett samkönat par,
              män i ett samkönat par eller en man och en kvinna. Det ska inte
              finnas någon skillnad där.
            </seg>
            <seg n="d8ba6aba">
              Vi har också ett antal särskilda yttranden. Det första gäller
              utvärdering av vårdnadsreglerna. Vi har nyligen ändrat vårdnadsreglerna
              med syfte att stärka barnperspektivet. Där har man speciellt poängterat
              att är det så att ett barn riskerar att fara illa, bli misshandlat
              eller utsatt för övergrepp, måste detta vägas in när det gäller
              vårdnaden. Det gäller även om det är en närstående, till exempel
              mamman som riskerar att utsättas för övergrepp av pappan. Tidigare
              var huvudregeln gemensam vårdnad till varje pris. Det ändrade
              man.
            </seg>
            <seg n="1fdc92af">
              Det är viktigt att tillämpningen av de nya reglerna blir bra.
              Det är verkligen barnets bästa som domstolarna ska ha för ögonen.
              De nya reglerna har trätt i kraft relativt nyligen, och regeringen
              har sagt att man kontinuerligt ska utvärdera reglerna. Därför
              vill vi följa arbetet och se hur utvärderingen går. Självklart
              återkommer vi framöver vid behov.
            </seg>
            <seg n="9c687e91">
              Vi har även ett särskilt yttrande om beslutsfattande vid gemensam
              vårdnad. Där har det tyvärr funnits fall där barnet har hamnat
              mellan stridande föräldrar. Den ena föräldern kan ha nekat barnet
              vård. Det kan gälla till exempel vård för psykiska problem. Det
              kan till och med ha varit fråga om att neka till hälsoundersökningar.
              Det finns till och med något fall där den ena föräldern har haft
              misstankar mot den andra föräldern för att ha begått övergrepp
              mot barnet men det har inte kunnat kontrolleras eftersom den andra
              föräldern har förhindrat att barnet får vård och därmed kan undersökas.
              Här har också regeringen sagt att man tänker återkomma under hösten.
              Därför har vi ingen reservation, utan vi avvaktar. Självklart
              går barnets intresse av att få vård före föräldrarnas stridigheter.
            </seg>
            <seg n="3e2dd2d5">
              Avslutningsvis har vi frågan om adoption. Adoptionsreglerna är
              förlegade. En ensamstående kan ansöka om och få adoptera. Däremot
              kan ett sambopar inte göra det. Det här visar att reglerna behöver
              förnyas och förändras. Allt fler väljer att inte gifta sig utan
              i stället leva som sambor. Att de på förhand ska vara utestängda
              från att ansöka om att få adoptera är olyckligt. Sedan finns en
              25-årsregel och allt möjligt annat. Regeringen har aviserat en
              översyn, och vi avvaktar det arbetet. Frågan är viktig, och vi
              hoppas att det händer något där.
            </seg>
          </u>
          <note type="speaker" n="250b7306">
            Anf. 2 LISELOTTE OLSSON (v):
          </note>
          <u who="Q4971176" xml:id="i-e1394a727e24149b-0" n="44b4bde5">
            <seg n="2747747a">
              Herr talman! Jag vill börja med att yrka bifall till reservationerna
              1 och 10.
            </seg>
            <seg n="e3c93108">
              I det här betänkandet har Vänsterpartiet överlägset flest reservationer.
              Det visar att vi tycker att det finns mycket att göra på området
              barn och föräldrar.
            </seg>
            <seg n="9d8d8887">
              Tillsammans med den förra regeringen ändrade vi vårdnadslagstiftningen.
              Det främsta syftet med ändringen var att barn inte ska behöva
              leva med eller umgås med den förälder som utsätter barnet för
              övergrepp eller misshandel. Vänsterpartiet har inför arbetet med
              lagändringen tagit del av en mängd domar och utredningar från
              vårdnadstvister där barnets bästa har blivit totalt bortglömt.
              Ambitionen med den lagändring som trädde i kraft för två år sedan
              var att ändra på detta. Det borde vara viktigt för alla lagstiftare,
              tingsrätter, socialtjänst och även föräldrar och barn som hamnar
              i dessa vårdnadstvister att få veta om och hur den nya lagen fungerar.
              Räcker de ändringar som har gjorts eller måste fler ändringar
              göras för att de barn som riskerar att fara illa ska tas på allvar
              i vårdnadstvister?
            </seg>
            <seg n="69fbbe64">
              Vi bad RUT titta på hur statistiken ser ut för tiden efter det
              att den nya vårdnadslagstiftningen hade trätt i kraft. Det har
              visat sig att det inte finns någon statistik. Det finns ingen
              tillgänglig statistik att räkna med. Domstolsverket för inte statistik
              över utgången i mål. Där går det inte att hitta någonting. Socialstyrelsen
              och Barnombudsmannen säger att det inte heller finns några uppgifter
              om utgången. Barnombudsmannen har regelbunden kontakt med de juridiska
              fakulteterna vid Sveriges universitet och upplyser om att inte
              heller dessa har någon statistik avseende domstolarnas tillämpning
              av de nya reglerna.
            </seg>
            <seg n="e8c0d9f5">
              Det här tyder på att det verkligen behövs en översyn av lagen.
              Tyvärr har majoriteten i utskottet valt att avstyrka vårt krav
              på utvärdering. Majoriteten gör det med motiveringen att man utgår
              från att regeringen följer utvecklingen och vid behov återkommer
              till riksdagen. Det är exakt samma argument som användes i fjol
              för att avslå den motion vi då hade om utvärderingen. I praktiken
              betyder detta att vi inte kommer att få veta. Vi kommer inte att
              få någon information om hur lagen efterlevs eftersom statistiken
              bevisligen inte finns och regeringen inte gör något för att rätta
              till det. Detta går direkt ut över barn och även över kvinnor
              som lever i förhållanden där de är utsatta för våld från närstående
              män. Jag önskar verkligen att lagen ska undersökas och kollas
              upp så att vi kan se hur den har fungerat i praktiken.
            </seg>
            <seg n="b171508a">
              Herr talman! Frågan om beslutsfattande vid gemensam vårdnad har
              varit föremål för en utredning som Vänsterpartiet var med och
              tillsatte före valet. Utredningen var klar i somras, och i den
              finns förslag som vi har skrivit om och yrkar på i vår motion.
              Vänsterpartiet och utredningen menar att bland annat en av vårdnadshavarna
              ska kunna tilldelas rätt att fatta beslut på egen hand när det
              gäller barnens tillgång till hälso- och sjukvård, tandvård, insatser
              enligt socialtjänsten i enlighet med lag om stöd och service,
              förskola, skolgång med mera. Utredningsbetänkandet har remissbehandlats.
              Jag undrar om någon från regeringssidan vet om det kommer någon
              proposition i frågan.
            </seg>
            <seg n="58603bc9">
              Det är viktigt att få till stånd dessa förändringar eftersom
              dagens reglering gör att en av föräldrarna kan blockera barnens
              tillgång till hälso- och sjukvård, precis som Hillevi Larsson
              sade i sitt anförande. Att föräldrarna inte är överens ska inte
              gå ut över barnet. Vet ni på högersidan vad som händer i frågan?
            </seg>
            <seg n="379a9f35">
              Herr talman! Jag tänkte lyfta fram en reservation till i dag,
              nämligen den om föräldraskap vid assisterad befruktning. Den frågan
              har, liksom beslutsfattande vid gemensam vårdnad som jag pratade
              om alldeles nyss, varit föremål för en utredning. Utredningen
              kom i januari i fjol, och där föreslås, precis som Vänsterpartiet
              vill i motionen, att föräldraskap vid assisterad befruktning bör
              regleras på samma sätt för samkönade par som för olikkönade par.
              Utredningens förslag ligger helt i linje med våra önskemål. Jag
              hoppas även där att regeringen kommer att lägga fram lagförslag
              för att genomföra det utredningen och Vänsterpartiet vill. Det
              är viktigt att regeringen ser till att lagförslaget inte drar
              ut på tiden.
            </seg>
            <seg n="357d50a5">
              Kvinnor som lever i samkönade relationer kommer att fortsätta
              att åka utomlands för att få behandling. De kommer att fortsätta
              att utföra inseminationer i hemmet. Som det ser ut i dag riskerar
              de barn som tillkommer på det sättet att stå utan två juridiska
              vårdnadshavare. Vet ni hur långt det arbetet har kommit?
            </seg>
            <seg n="c3ac47e2">
              Herr talman! Jag vill även säga några ord om Miljöpartiets motion
              om att utreda möjligheten till fler än två vårdnadshavare. Det
              är en bra och framsynt motion, och vi har valt att stödja den.
              Samhället, familjelivet, våra normer och värderingar förändras.
              Det som för ett tiotal år sedan var omöjligt är i dag både möjligt
              och accepterat. Det finns i dag många olika familjekonstellationer.
              Att göra det möjligt för fler än två att vara vårdnadshavare skulle
              innebära en tryggare situation för barnen som lever i sådana förhållanden.
              I motionen från Miljöpartiet läggs fram krav på en utredning.
              Jag menar inte att vi genast ska säga ja till fler än två vårdnadshavare,
              men jag önskar att riksdagen är så framsynt att man skulle våga
              gå på linjen att tillsätta en utredning för att se vad fler än
              två vårdnadshavare skulle betyda.
            </seg>
          </u>
          <note type="speaker" n="f5ed45a9">
            Anf. 3 JAN LINDHOLM (mp):
          </note>
          <u who="Q5956750" xml:id="i-b5f8c2bff7476dea-0" n="1cb834df" next="i-f96255dd64c89e5e-0">
            <seg n="5bec8900">
              Herr talman! I civilutskottets betänkande Barn och föräldrar
              behandlar utskottet 20 motionsyrkanden från allmänna motionstiden.
              De tar upp frågor om vårdnad, umgänge, underhållsskyldighet, faderskap
              och ett antal andra frågor. Majoriteten i utskottet avstyrker
              samtliga yrkanden med hänvisning till att regeringen har satt
              i gång olika sorters utredningar på i stort sett alla områden
              som berörs i betänkandet. Majoriteten vill inte föregå vad regeringen
              kommer fram till.
            </seg>
            <seg n="d2cf0a46">
              Att majoritetspartierna aldrig vågar ha en åsikt i riksdagen
              utan att först invänta vad regeringens ställningstagande blir
              är beklagligt. Jag kan inte uppfatta det på annat sätt än att
              man väljer att degradera riksdagens roll i det demokratiska systemet.
              Jag menar att det är rimligt, herr talman, att riksdagen med sina
              349 känselspröt ut i landet åtminstone vid några tillfällen snappar
              upp idéer bättre än vad regeringen gör. Det är inte ett nederlag
              eller en prestigeförslut för en regering om riksdagen någon gång
              ibland även vågade formalisera den verklighet som jag tror finns.
            </seg>
            <seg n="8bc28f87">
              Det är rimligt att de folkvalda i en demokrati vid vissa tillfällen
              begär av den verkställande makten att den utreder vissa frågor
              eller särskilt beaktar vissa problem som riksdagen uppmärksammar.
            </seg>
            <seg n="10790b93">
              Jag hoppas att det går till på det sättet inom majoritetspartierna
              skam vore det väl annars. Den formella demokratin skulle må bra
              av att det här ibland synliggjordes. Vi har nu drygt ett och ett
              halvt års erfarenhet av hur majoritetspartierna hanterar arbetet
              i riksdagen, och jag tror att historikerna kommer att beskriva
              det som en mörk period för vår demokrati.
            </seg>
            <seg n="869a58d2">
              Desto ljusare är det att konstatera att regeringen i sin vårbudget
              signalerar stora satsningar på infrastruktur. Jag utgår från,
              herr talman, att det betyder att vi snart kommer att få se en
              byggstart av dubbelspåret mellan Falun och Borlänge.
            </seg>
            <seg n="eca8ff44">
              I betänkandet behandlas vikten av att regeringen ständigt följer
              upp hur de nya vårdnadsreglerna tillämpas av domstolarna och socialtjänsten.
              Jag tycker att utskottet mycket kunde ha valt att låta riksdagen
              uttrycka det alldeles självklara i den begäran, till exempel genom
              att till viss del bifalla de nu aktuella tre motionerna även om
              de spretar lite. Jag förstår att man inte vill tillstyrka alltför
              preciserade krav från motionärerna, men jag tror att det hade
              sett väldigt bra ut för den här mandatperiodens historieskrivning,
              oavsett vad regeringens uppföljning kommer att visa sig innehålla.
              En riksdag utan en åsikt i en så självklar fråga är knappast någonting
              som bidrar till att utveckla demokratin och knappast någonting
              som lockar människor till politiken.
            </seg>
            <seg n="674d15fe">
              Krav på att FN:s barnkonvention ska införas i svensk lag har
              föreslagits ett antal gånger från Miljöpartiets sida, utan någon
              framgång. I detta betänkande behandlas en s-motion där man vill
              införliva den europeiska konventionen om barnets rättigheter i
              svensk lagstiftning. Här väntas ett förslag från regeringens sida,
              såvitt man kan se i betänkandet. Eftersom det föreslås i motionen
              att riksdagen ska efterfråga det som regeringen uppenbarligen
              redan arbetar med kan jag inte se på vilket sätt det hade varit
              något problem för majoriteten i riksdagen att efterfråga det förslag
              regeringen jobbar med.
            </seg>
            <seg n="5b2f908a">
              Man skulle kunna välja att påstå att motionen därmed till viss
              del är bifallen och därmed ge riksdagen den i mitt tycke självklara
              rollen i den process som ändå pågår. Oavsett om vi som förtroendevalda
              tillhör majoritetsunderlaget eller om vi inte gör det har vi ett
              gemensamt intresse att vårda riksdagen som en arena för en levande
              dialog och en del i processen i lagstiftningsarbetet. Att då,
              som jag uppfattar det, ha en uttalad strävan att göra riksdagens
              roll så osynlig som möjligt i detta arbete gagnar knappast demokratin.
            </seg>
            <seg n="d81614c2">
              Att barn inte ska drabbas av att vårdnadshavare eller föräldrar
              är osams tror jag att vi alla är överens om. Vi är också medvetna
              om att det tyvärr kan vara så att barn ofta drabbas när det är
              så olyckliga omständigheter. Extra olyckligt kan det säkert vara,
              som framställs i en av motionerna, om barn har särskilda behov.
            </seg>
            <seg n="74aa4220">
              Jag menar att det är viktigt att sådana frågor tas upp i riksdagen,
              att vi ständigt bevakar att barns bästa gäller i den praktik ute
              i verkligheten som vi lagstiftar om. Det är klart att det finns
              skillnader i hur man från olika partiers sida vill garantera att
              barn inte kommer i kläm. Även här väljer majoriteten att parkera
              frågan i väntan på ett förslag från regeringen. Jag tycker att
              det är synd.
            </seg>
            <seg n="c0838a88">
              Det är självklart en fråga som är svår. Oavsett var man från
              regeringens sida sätter ned foten i den här frågan tror jag att
              det kommer att bli svåra diskussioner. Hur man än gör vägval i
              sådana här frågor finns det risk att det dyker upp nya problem.
            </seg>
          </u>
          <note n="6c6d000f">
            Herr talman! Jag vill yrka bifall till tre reservationer, nr
            3, nr 8 och nr 10 i detta betänkande.
          </note>
          <u who="Q5956750" xml:id="i-f96255dd64c89e5e-0" n="1cb834df" prev="i-b5f8c2bff7476dea-0">
            <seg n="1ec1ae62">
              I reservation 3 stöds förslaget i en miljöpartimotion om att
              regeringen ska utreda om det kan vara så att det skulle gynna
              barns bästa att under vissa omständigheter få ha fler än två vårdnadshavare.
            </seg>
            <seg n="4b9bbc0a">
              Familjen är inte i dag vad den självklart ansågs vara men kanske
              inte alltid var en gång i tiden. I vår globaliserade värld blir
              barn till i relationer mellan människor med olika kulturer och
              olika normer. Familjebildning är olika saker i olika kulturer,
              och varaktigheten i familjebildningarna är inte alltid en självklar
              sak. På många håll i moderna västerländska samhällen har det blivit
              allt vanligare att vuxna lever ensamma och även ensamma tar ansvaret
              för barn.
            </seg>
            <seg n="d786a59e">
              Vi blir alltmer rörliga på en global nivå. Allt fler växer upp
              och utbildar sig i mer än ett land, för att sedan vara yrkesverksamma
              i mer än ett land och kanske pensionera sig på en tredje plats
              på jorden. Det är därför inte ovanligt att det är andra vuxna
              än släktingar, morföräldrar och farföräldrar som barnet i fråga
              kan se som de vuxna som man litar på, tyr sig till och upplever
              som sin familjebild. Även barnens nätverk har med åren blivit
              mycket mer komplexa i vårt moderna samhälle.
            </seg>
            <seg n="1158d5be">
              I vårt gamla och mer stationära samhälle var det oftast mindre
              komplicerat att hantera de problem som uppstår när en vårdnadshavare
              går bort. Då fanns det släktband och sociala nätverk som oftast
              var ganska gemensamma. I dag är de sociala nätverken och den verklighet
              som barnet lever i många gånger något helt annat än det som kan
              relateras till släkt.
            </seg>
            <seg n="f4e7b364">
              Jag menar därför att lagstiftningen inte har hängt med i den
              utveckling som familjebegreppet har genomgått under de senaste
              åren. För mig är det uppenbart att barnets bästa i vissa fall
              skulle kunna stärkas och att barnet skulle kunna få fler vårdnadshavare
              än två.
            </seg>
            <seg n="6dac32ea">
              Jag stannar där i argumentationen, herr talman.
            </seg>
          </u>
          <note type="speaker" n="7d8aafba">
            Anf. 4 ANTI AVSAN (m):
          </note>
          <note n="f9176766">
            Herr talman! I betänkandet Barn och föräldrar behandlas 20 motionsyrkanden
            från den allmänna motionstiden. De rör i huvudsak rättsförhållandet
            mellan barn och föräldrar. Huvuddelen av frågorna har vid upprepade
            tillfällen varit föremål för ingående behandling av både lagutskottet
            och civilutskottet, senast våren 2007 i civilutskottets betänkande
            CU8.
          </note>
          <u who="Q574782" xml:id="i-dd94f61073c94daf-0" n="ceeb1cc0">
            <seg n="32eac92c">
              Jag ska kommentera vissa av motionsyrkandena, och jag börjar
              med utvärdering av de nya vårdnadsreglerna.
            </seg>
            <seg n="3c591454">
              Jag konstaterar att de senaste större ändringarna i vårdnadsreglerna
              beslutades av riksdagen våren 2006 och trädde i kraft den 1 juli
              2006. Civilutskottet har våren 2007 avstyrkt ett motsvarande motionsyrkande.
              Liksom förra våren utgår vi nu från att regeringen kontinuerligt
              kommer att följa och utvärdera utvecklingen på området utan att
              det behövs något formellt tillkännagivande från riksdagen.
            </seg>
            <seg n="f8ebec8c">
              Allmänt kan man säga att det viktigaste är att vårdnadsreglerna
              alltid tar sikte på att barnets bästa sätts i centrum, och det
              är så det måste fungera i verkligheten. Vårdnadsreglerna får inte
              heller ge utrymme för föräldrar att vid tvister på grund av egna
              känslor, hämndlystnad eller annat sätta sina egna intressen före
              barnets.
            </seg>
            <seg n="b4732028">
              När det sedan gäller beslutsfattandet vid gemensam vårdnad är
              det den som har vårdnaden om ett barn som ansvarar för barnets
              person och som också har rätt och skyldighet att bestämma i frågor
              som rör barnets personliga angelägenheter. Har barnet två vårdnadshavare
              beslutar dessa gemensamt.
            </seg>
            <seg n="29b10ff0">
              Det krävs alltså normalt gemensamma beslut i frågor som rör vårdnaden.
              Det finns vissa undantag, när någon inte är närvarande, sjuk eller
              förhindrad att delta i sådana beslut som gäller barnet. Av naturliga
              skäl kan man inte förutsätta att föräldrarna ska kunna vara med
              i precis alla beslut som rör barnet dagligdags.
            </seg>
            <seg n="769bd30e">
              En utredare har analyserat vilka nackdelar som kan uppkomma för
              barnet vid gemensam vårdnad när vårdnadshavarna inte kan enas
              i olika frågor. De överväganden som utredaren har gjort finns
              i betänkandet Beslutanderätt vid gemensam vårdnad m.m. Betänkandet
              har remissbehandlats och är föremål för beredning inom Regeringskansliet,
              och vi anser då att vi inte ska föregripa det pågående utredningsarbetet.
            </seg>
            <seg n="66031bfe">
              Jag går sedan över till frågan om fler än två vårdnadshavare.
              Där är grundregeln i föräldrabalken att barn står under vårdnad
              av båda föräldrarna eller en av dem om inte rätten har anförtrott
              vårdnaden åt en eller två särskilt förordnade vårdnadshavare.
            </seg>
            <seg n="f769ce2b">
              På talan av socialnämnden får rätten besluta om umgänge mellan
              barnet och någon annan än en förälder. Det är också viktigt att
              komma ihåg. Andra personer kan ha kontakt med barnet om det är
              för barnets bästa. När man bedömer om en sådan tala ska föras
              ska man särskilt beakta barnets behov av umgänge med mor- och
              farföräldrar och andra som står barnet särskilt nära.
            </seg>
            <seg n="9794fd57">
              Jag noterar att man i reservationen från Vänsterpartiet och Miljöpartiet
              har skrivit att många barn kommer till genom insemination mellan
              två homosexuella par, mellan en man och två kvinnor eller mellan
              en kvinna och två män. I sådana fall kan det finnas fler än två
              vuxna personer som betraktar sig som förälder till barnet.
            </seg>
            <seg n="2cadd569">
              Med nuvarande regler är det väl uppenbart hur det är i det andra
              exemplet. Vi har ju möjligheter till dna-analys och kan ta reda
              på vilken av de två männen som är förälder till barnet.
            </seg>
            <seg n="465436b0">
              En annan fråga som uppkommer är: Om två vuxna vårdnadshavare
              har svårt att fatta beslut, hur skulle det då bli med flera vårdnadshavare?
              Är det majoritetsbeslut som gäller om det är tre vårdnadshavare?
              Om det skulle finnas fyra, är det då någon som ska ha utslagsröst?
              Jag tror inte att man har tänkt färdigt här.
            </seg>
            <seg n="d55df090">
              Lagutskottet har vid flera tillfällen behandlat och avstyrkt
              motsvarande motionsyrkanden. Det skedde bland annat våren 2006.
              Civilutskottet hade ingen annan uppfattning våren 2007. Inte heller
              nu finns det skäl att föreslå någon ändring av de ställningstaganden
              som riksdagen har gjort tidigare.
            </seg>
            <seg n="8d8e03d6">
              Föräldrars underhållsskyldighet regleras i föräldrabalken, precis
              som de flesta regler som vi debatterar här i dag. Bestämmelsen
              innebär att föräldrarnas underhållsskyldighet upphör när barnet
              fyller 18 år. Går barnet i skolan efter den tidpunkten är föräldrarna
              underhållsskyldiga under den tid skolgången pågår men längst till
              dess barnet fyllt 21 år.
            </seg>
            <seg n="e203934b">
              Samtidigt finns en rätt till bistånd enligt socialtjänstlagen,
              som är subsidiär i förhållande till föräldrabalken. Enligt socialtjänstlagen
              finns rätt till bistånd endast om den biståndssökandes behov inte
              kan tillgodoses på annat sätt, till exempel genom fullgörande
              av föräldrarnas underhållskyldighet enligt föräldrabalken. Om
              den underhållsskyldigheten har upphört för ett barn efter fyllda
              18 år och barnet har hoppat av gymnasiet får man bedöma behovet
              utifrån den bidragssökandes egen ekonomiska förmåga och den faktiska
              familjesituationen efter att föräldrarnas underhållsskyldighet
              har upphört. Det avgörande blir om det har skett en sådan förändring
              i barnets faktiska ekonomiska situation att den berättigar till
              bistånd.
            </seg>
            <seg n="481d8d72">
              Vad som är väsentligt här är också att ett barn blir myndigt
              när det fyller 18 år. Vad Hillevi Larsson har framfört här i dag
              innebär en rätt för myndiga personer till försörjning från föräldrarna
              oavsett om de går i skolan eller arbetar. Man kan fundera på om
              det är bra. Det har under lång tid funnits en ganska klar uppfattning
              om att om man inte går i skolan ska man börja arbeta och göra
              rätt för sig. Det finns betänkligheter med det förslaget. Enligt
              den gällande ordningen är problemet kanske inte riktigt så som
              motionärerna har gjort gällande. Hur som helst är vi inte beredda
              att föreslå någon ändring i föräldrabalken i syfte att gå motionärerna
              till mötes.
            </seg>
            <seg n="a234509d">
              När det gäller föräldraskap vid assisterad befruktning finns
              en hel del att säga. Det har överlämnats ett utredningsbetänkande
              som heter Föräldraskap vid assisterad befruktning . Det betänkandet
              överlämnades i januari 2007. Där föreslår utredaren att föräldraskapet
              vid assisterad befruktning med donerade ägg och spermier ska regleras
              på samma sätt för samkönade par och för olikkönade par. Det föreslås
              också att man ska reglera annat än sådant som är reglerat i dag,
              nämligen insemination inom ramen för sjukvården. Man ska enligt
              utredaren också införa en form av föräldraskapspresumtion motsvarande
              den nuvarande faderskapspresumtionen.
            </seg>
            <seg n="4ab1f2cf">
              Utredningsbetänkandet har remissbehandlats och är nu föremål
              för beredning inom Regeringskansliet. Civilutskottets majoritet
              anser att riksdagen bör avvakta resultatet av det fortsatta beredningsarbetet,
              precis som i de flesta andra fall som vi har berört här.
            </seg>
            <seg n="13505ecd">
              Slutligen ska jag säga något om behandlingen av adoptionsärenden.
              Beslut om tillstånd till adoption fattas av allmän domstol. Domstolen
              får ge sitt tillstånd bara om adoptionen är till fördel för barnet.
              Dessutom krävs att den som vill adoptera barnet har uppfostrat
              det eller vill uppfostra det, eller att det annars med hänsyn
              till det personliga förhållandet mellan den sökande och barnet
              finns särskild anledning till adoptionen. En enhetlig rättstillämpning
              säkerställs liksom på många andra områden genom prejudicerande
              avgöranden. Prejudikaten är vägledande vid domstolarnas prövning
              av adoptioner.
            </seg>
            <seg n="0c52747c">
              Vad som är väsentligt här är att det handlar om en prövning av
              omständigheterna i det enskilda fallet. Då måste utgången bli
              olika. Man kan utgå från att omständigheterna inte är identiska
              i två fall. Kan det vara så att skillnaderna ligger där och inte
              i var man bor? Det kanske fordras mer analys här. Det finns inte
              någon anledning att ändra gällande ordning på den här punkten.
            </seg>
          </u>
          <note n="d33d4724">
            Herr talman! Jag vill avslutningsvis yrka bifall till civilutskottets
            förslag i betänkandet, vilket innebär avslag på samtliga motionsyrkanden.
          </note>
          <note type="speaker" n="40761655">
            Anf. 5 HILLEVI LARSSON (s) replik:
          </note>
          <u who="Q3375042" xml:id="i-76e9ee5d1008bbb2-1" n="7ac1a5fa">
            <seg n="c642783b">
              Herr talman! Om man är 18 år och myndig och kan försörja sig
              ska man givetvis göra det. Men problemet med föräldrars underhållsskyldighet
              gäller de fall där deras barn inte har någon försörjning. Då gäller
              försörjningsansvaret ett par år till, och en ensamstående förälder
              kan drabbas mycket hårt av det. Ofta är det en ensamstående mamma
              med dålig ekonomi.
            </seg>
            <seg n="a9c7b440">
              Vi tycker att huvudregeln i de fallen ska vara att pappan eller
              den andra föräldern vem det nu är faktiskt fortsätter att betala
              underhåll. Har man kunnat göra det under så många år kan man troligtvis
              göra det ett par år till. Det här handlar om de fall där det blir
              svårt med försörjningen. Det gäller inte de fall där ungdomen
              har hittat ett arbete. Jag förstår inte varför försörjningsansvaret
              ska falla på den ena föräldern medan den andra föräldern går helt
              fri.
            </seg>
            <seg n="03795fc6">
              När det gäller assisterad befruktning redovisas här att man avvaktar
              regeringens arbete i frågan. Det vore ändå intressant att höra
              vad alliansen eller åtminstone Moderaterna tycker i den här frågan.
              Den är principiellt väldigt viktig. Lika lite som en kvinna i
              ett förhållande med en annan kvinna är biologisk förälder till
              ett inseminerat barn hos den andra kvinnan, lika lite är mannen
              i ett heterosexuellt förhållande biologisk far till barnet. Det
              är precis samma situation. Därmed blir det en diskriminering.
              I det ena fallet förutsätter man automatiskt föräldraskap för
              mannen men inte för kvinnan i det lesbiska förhållandet.
            </seg>
          </u>
          <note type="speaker" n="14c1faea">
            Anf. 6 ANTI AVSAN (m) replik:
          </note>
          <u who="Q574782" xml:id="i-8dda53a57ab282e4-0" n="ceeb1cc0">
            <seg n="99d0f53b">
              Herr talman! Frågan om underhållsskyldighet och självständighet
              kan jag koppla till reglerna om underhållsbidrag mellan makar.
              Vi har sådana regler i äktenskapsbalken. Enligt reglerna kan en
              make ha rätt till underhållsbidrag från den andra maken i samband
              med äktenskapsskillnad. I princip tillämpas dessa regler aldrig,
              för man utgår från att den make som har skilt sig inte ska vara
              beroende av den andra maken och att samhället har möjlighet att
              ge stöd, till exempel genom försörjningsstöd enligt socialtjänstlagen.
              Den typen av resonemang är överförbara också på situationen med
              förlängd underhållsskyldighet gentemot barn.
            </seg>
            <seg n="67318846">
              När ett barn blir myndigt får nämligen barnet ett antal olika
              rättigheter men också skyldigheter. Det är inte längre självklart
              att man då ska leva på sina föräldrar om man inte går i skolan.
              Arbetar barnet ska barnet också bidra till hushållet, om man tittar
              på vad som gäller. Det finns alltså ett ansvar, och de flesta
              barn har ett intresse av att faktiskt bli vuxna och ta ett ansvar.
            </seg>
            <seg n="9b2292fd">
              Därför tror jag att det här kanske inte är så bra i vissa situationer,
              särskilt när vi vet hur det ser ut. Det finns en möjlighet att
              klara den situationen. Det finns en möjlighet att få försörjningsstöd.
            </seg>
            <seg n="67aacc8d">
              Sedan kan jag bara säga beträffande assisterad befruktning att
              det finns skäl att återkomma till vad vi tycker i den frågan.
              Det finns säkert en mängd olika praktiska problem som också uppmärksammas
              i samband med remissbehandlingen. Vi får, som sagt var, återkomma.
            </seg>
          </u>
          <note type="speaker" n="318871e6">
            Anf. 7 HILLEVI LARSSON (s) replik:
          </note>
          <u who="Q3375042" xml:id="i-76e9ee5d1008bbb2-2" n="7ac1a5fa">
            <seg n="b50787f4">
              Herr talman! Jag tycker inte att man kan jämföra underhållsstöd
              till ett barn med underhållsstöd till en make. Vi lever i ett
              modernt samhälle där makarna ändå är fria, självständiga parter.
              Men när det gäller barn har man faktiskt ett speciellt ansvar,
              tycker jag. Kan man ha ansvar upp till 18-årsåldern, kan man ha
              det till 20-årsåldern eller till och med tills barnet är 21 år.
              I dag har i praktiken den som är ensamstående förälder det ansvaret
              upp till den åldern; det har däremot inte den andra föräldern.
              Det är faktiskt ett dubbelt ansvarstagande, som jag ser det.
            </seg>
            <seg n="461a6a85">
              Det är också så att det är speciella villkor för att man ska
              få socialbidrag. Om barnet till exempel fortfarande bor hemma
              för att barnet helt enkelt inte hittar någon lägenhet kan det
              bli väldigt svårt. Då faller ändå ansvaret på den ensamstående
              föräldern. Det är också väldigt restriktivt när det gäller hur
              man beviljar att ungdomar ska få flytta hemifrån för att de inte
              kan försörja sig. Ofta faller det ändå på den ensamstående föräldern
              att ta det ekonomiska ansvaret.
            </seg>
            <seg n="0c37e054">
              Så länge det är på det sättet måste man ändå se också den andre
              förälderns ansvar i denna situation. Det rör sig ändå bara om
              att förlänga den här underhållsskyldigheten ett par år. Jag tycker
              inte att det skulle vara speciellt betungande. Det skulle underlätta
              den ekonomiska situationen för väldigt många, både ensamstående
              föräldrar och ungdomar i den här situationen. Sedan är det självklart
              så att det här faller bort om man får ett jobb och en inkomst.
              Det ligger i sakens natur.
            </seg>
            <seg n="4217f188">
              När det gäller assisterad befruktning tycker jag att det vore
              väldigt välgörande om man kunde få ett klart ställningstagande.
              Det är nämligen en principiellt väldigt viktig fråga. Att bara
              lämna över det här till en utredning hos regeringen känns lite
              oroväckande, för det måste hända något här.
            </seg>
            <seg n="624b7184">
              Avslutningsvis gäller det adoptionsärenden. Det handlar då om
              hur vår lagstiftning tillämpas. Det gäller hela den nya lagstiftningen
              om barn. Där borde man även kunna titta på tillämpningen av närståendeadoptioner
              för homosexuella.
            </seg>
          </u>
          <note type="speaker" n="17c45297">
            Anf. 8 ANTI AVSAN (m) replik:
          </note>
          <u who="Q574782" xml:id="i-8dda53a57ab282e4-1" n="ceeb1cc0">
            <seg n="d5df87a3">
              Herr talman! När det gäller det praktiska problemet att en ensamstående
              förälder faktiskt försörjer ett barn som har slutat skolan och
              inte arbetar kan jag tänka mig ett antal olika invändningar och
              komplikationer som anknyter till vårdnadsregler och annat.
            </seg>
            <seg n="81d95787">
              Det är antagligen på det sättet, kan man tro, att den ensamstående
              föräldern har varit ensamstående också tidigare och haft barnet
              boende hos sig. Och den andra föräldern, som med Hillevi Larssons
              exempel ska vara underhållsskyldig, finns på något annat håll.
            </seg>
            <seg n="a61996cb">
              Jag kan tänka mig invändningar om att den förälder som är boendeförälder
              inte motiverar barnet tillräckligt mycket för skolgång eller motiverar
              barnet att ta ett arbete när barnet inte går i skolan. Jag kan
              alltså se en mängd praktiska svårigheter som kanske skulle föranleda
              ytterligare detaljeringar när det gäller de förslag som finns
              om beslutsfattandet.
            </seg>
            <seg n="a3ab0e3d">
              Har man barnet boende hos sig när barnet fortfarande är barn
              eller har blivit vuxen har man faktiskt också ett ansvar. Föräldraansvaret
              finns kvar, även om det inte är formellt, även efter det att barnet
              har fyllt 18 år.
            </seg>
            <seg n="e5723b21">
              Dessutom finns det då incitament för dem som kanske inte är så
              framåt att faktiskt klara sig i alla fall ett par år till utan
              att vare sig gå i skolan eller arbeta.
            </seg>
            <seg n="74281ea2">
              När det gäller assisterad befruktning kommer det naturligtvis
              klara ställningstaganden så småningom.
            </seg>
            <seg n="35a2148f">
              Sedan gällde det då adoption. Skulle det vara ett särskilt problem
              med tillämpningen av de reglerna jämfört med andra regler som
              tillämpas i domstol? Om man tittar på de olika ärendekategorier
              som finns i domstol ser man att det är åtskilliga hundra. Är det
              problem med just den här ärendekategorin? Jag har lite svårt att
              tro det.
            </seg>
          </u>
          <note type="speaker" n="89099ea3">
            Anf. 9 MARIA KORNEVIK JAKOBSSON (c):
          </note>
          <u who="Q4959537" xml:id="i-ab4428f992c16a37-0" n="374b5ab6" next="i-83f7a05efae4db9d-0">
            <seg n="e826fd8f">
              Herr talman! Det är i föräldrabalken som rättsförhållanden mellan
              barn och föräldrar regleras. Denna lagstiftning har under de senaste
              årtiondena genomgått en betydande förändring och då till det bättre
              vad det gäller regelverket när föräldrar separerar och sedan inte
              kan komma överens om hur barnet ska ha det.
            </seg>
            <seg n="43c27a6f">
              Det är klart att det är frestande att hålla med om att allt som
              rör barn ska samlas i en barnbalk för att man ska vara säker på
              att barnets bästa och barnets behov går före föräldrarnas behov.
              Det dåvarande lagutskottet ansåg att det inte skulle vara något
              annat än en tom gest att döpa föräldrabalken till barnbalk och
              att balkens nuvarande benämning gick utmärkt att förena med barnperspektivet,
              som redan då ansågs prägla den.
            </seg>
            <seg n="94a345b1">
              Nu är det framför allt barnperspektivet som har stärkts i lagstiftningen.
              Det är barnets bästa som ska vara avgörande för beslut om vårdnad,
              boende och umgänge. Vad som är bäst för barnet är tyvärr oftast
              det som tvistande föräldrar är oense om.
            </seg>
            <seg n="5bb0ecd0">
              Det är viktigt att socialnämnden och domstolen är på det klara
              med uppdraget att sätta barnet främst. Det är faktiskt här som
              det kan uppstå en svag punkt om inte alla berörda är klara över
              det nya perspektivet. Det är också viktigt för barnet att man
              inte generaliserar utan att man ser det enskilda fallet och utgår
              från det barn och det fall som man har framför sig.
            </seg>
            <seg n="a0eb9a6a">
              Herr talman! Centerpartiet utgår från att regeringen kontinuerligt
              kommer att följa och utvärdera utvecklingen av de nya vårdnadsreglerna.
            </seg>
            <seg n="8e688084">
              Den som har vårdnaden om ett barn ansvarar för barnet och har
              rätt och skyldighet att bestämma i frågor som rör barnets angelägenheter.
              Har barnet två vårdnadshavare ska dessa enligt föräldrabalken
              utöva rättigheter och skyldigheter mot barnet tillsammans. Det
              kan vara självklart för de allra flesta, men i några få fall har
              den ene föräldern inte alls barnet i fokus utan använder barnet
              som ett redskap för att nå och komma åt den andre föräldern.
            </seg>
            <seg n="04c8097f">
              Därför är det mycket bra att regeringen i juli 2006 satte till
              en särskild utredare som fick i uppdrag att bland annat analysera
              vilka nackdelar som kan uppkomma för ett barn vid gemensam vårdnad
              när vårdnadshavarna inte kan enas i frågor som rör barnen.
            </seg>
            <seg n="22e053b5">
              Utredaren överlämnade i juli 2007 sitt betänkande Beslutanderätt
              vid gemensam vårdnad m.m. I detta föreslås bland annat att en
              av vårdnadshavarna ska kunna tilldelas rätt att fatta beslut på
              egen hand när det gäller barnets tillgång till hälso- och sjukvård
              samt tandvård och förskola och andra frågor som kan uppstå som
              är viktiga för barnet. Barnets andra vårdnadshavare ska då inte
              kunna motsätta sig beslut som fattas av vårdnadshavaren med självständig
              beslutanderätt. Det här gäller också när den här vårdnadshavaren
              ska flytta. Man kan sätta många käppar i hjulen. Enligt förslaget
              ska vårdnadshavarna i övrigt fortfarande vara likställda.
            </seg>
            <seg n="9f7b44af">
              Om föräldrarna bestämmer sig för att separera och sedan inte
              kommer överens kan det få mer än en konsekvens för barnet, till
              exempel att barnet nekas att träffa halvsyskon, mor- eller farföräldrar
              eller någon annan som är betydelsefull för barnet. Man plockar
              sönder barnets sociala nätverk, och det är oftast en stor förlust
              för barnet.
            </seg>
            <seg n="610fa24d">
              Socialnämnden får rätten, enligt föräldrabalken, att besluta
              om umgänge mellan barn och någon annan än en förälder. Vid bedömningen
              ska socialnämnden särskilt beakta barnets behov av umgänge med
              sina mor- och farföräldrar eller andra som står nära barnet, till
              exempel halvsyskon. Och barn som växer upp med en samkönad relation
              ska självklart också ha precis samma rätt att träffa den andra
              föräldern.
            </seg>
          </u>
          <note n="302d9462">
            Herr talman! Vad gäller föräldraskap vid assisterad befruktning
            pågår det ett beredningsarbete. Utredaren överlämnade sitt betänkande
            i januari 2007.
          </note>
          <u who="Q4959537" xml:id="i-83f7a05efae4db9d-0" n="374b5ab6" prev="i-ab4428f992c16a37-0">
            <seg n="9e52368d">
              Utredaren föreslår att föräldraskapet vid assisterad befruktning
              med donerat ägg och sperma ska regleras på samma sätt för samkönade
              som för olikkönade par. Den kvinna som är moderns registrerade
              partner ska enligt förslaget automatiskt anses vara barnets förälder,
              en föräldraskapspresumtion motsvarande den som vi har nu, faderskapspresumtionen.
            </seg>
            <seg n="fc6c1b37">
              Utredningsbetänkandet har remissbehandlats, och enligt uppgift
              från Justitiedepartementet är betänkandet föremål för beredningsarbete
              inom Regeringskansliet.
            </seg>
            <seg n="c142a548">
              Till sist, herr talman, några ord om adoption. Att ogifta sammanboende
              par tillåts adoptera barn på samma villkor som övriga känns angeläget,
              riktigt angeläget. Regeringen har gett en särskild utredare i
              uppdrag att göra en allmän översyn av reglerna om adoption. Behovet
              av åtgärder för att stärka barnperspektivet ska utredas liksom
              frågor gällande internationell adoption för sambor och samtycke
              till adoption. Uppdraget ska redovisas i juli 2009. Det gör att
              vi får avvakta resultatet av det pågående arbetet.
            </seg>
            <seg n="8294a2ef">
              Med det vill jag yrka bifall till förslaget i betänkandet och
              avslag på reservationerna.
            </seg>
          </u>
          <note type="speaker" n="d2bb8840">
            Anf. 10 JAN ERTSBORN (fp):
          </note>
          <u who="Q5718617" xml:id="i-419d7c4f571e3726-0" n="54dfe73b">
            <seg n="8fdec3ca">
              Herr talman! Jag ska välja ut några av de frågor som vi har uppe
              i det här betänkandet. Men låt mig först yrka bifall till förslaget
              i betänkandet och avslag på samtliga reservationer.
            </seg>
            <seg n="b5609be8">
              Den första frågan jag tänkte ta upp var utvärderingen av de nya
              vårdnadsreglerna som nu har varit i kraft i lite drygt ett och
              ett halvt år. Redan efter ett halvår begärdes det utvärdering,
              och nu begärs det igen utvärdering. Då undrar man naturligtvis
              vad det var som Socialdemokraterna och Vänsterpartiet inte fick
              med i propositionen. Det var ju de som hade makten och skrev propositionen.
              Eller vad är det man söker?
            </seg>
            <seg n="a1302399">
              LiseLotte Olsson söker uppenbarligen statistik. Det kunde vi
              förstå av hennes anförande. Men kan man göra så att man säger
              att vårdnadsreglerna blir rätt tillämpade för att ett visst antal
              mål döms till gemensam vårdnad och ett annat antal döms till enskild
              vårdnad? Det kan man naturligtvis inte göra. Jag förstår inte
              vad man ska ha den statistiken till.
            </seg>
            <seg n="e593c44b">
              Vad man ska göra när man ska titta på hur de nya reglerna har
              fungerat hittills är naturligtvis att gå in och titta i domstolarna
              och se hur de har tillämpat de här reglerna. Jag trodde först
              när jag såg det att det inte skulle finnas några domar att ta
              fram, men det är tvärtom så att det finns en dom från Högsta domstolen,
              vår prejudikatinstans i det här landet. Domen är från den 31 maj
              2007 om förutsättningarna för enskild vårdnad eller gemensam vårdnad.
            </seg>
            <seg n="87843f6f">
              Domen är, enligt min uppfattning, mycket välskriven, och den
              citerar propositionen och förarbetena som vi fattade beslut om
              här 2006. Där finns tillämpningen av de nya vårdnadsreglerna.
              Jag har ingen anledning att känna mig upprörd över hur Högsta
              domstolen har tillämpat dem, för jag tycker att de har tillämpat
              dem precis på det sätt som vi antog våren 2006 när vi fastställde
              den här nya lagstiftningen med barnperspektivet som det avgörande.
            </seg>
            <seg n="5c236482">
              Det är väl lämpligt att ledamöterna i civilutskottet tar del
              av den domen och funderar en stund över hur rättstillämpningen
              ser ut. Domen är ju prejudicerande. Den ska landets övriga domstolar
              följa.
            </seg>
            <seg n="375f8663">
              Jag hade tänkt säga lite beträffande motionen och reservationen
              om mer än två vårdnadshavare, men det har sagts tillräckligt mycket
              egentligen. Jag ställer mig bara frågan: Är den motionen tänkt
              ur barnets perspektiv? Ett barn som lever med samkönade föräldrar,
              två mammor, kanske har det tillräckligt svårt ändå i vissa ögonblick
              i livet än att få ytterligare en mamma eller pappa. Jag tror att
              man måste se det ur barnets perspektiv. Då kommer man fram till
              att vi ska se till att barn som lever i samkönade förhållanden
              ska vara så likställda med dem i övriga familjer som det är möjligt.
            </seg>
            <seg n="e01499e3">
              Den tredje saken jag tänkte ta upp var kravet på fortsatt underhållsskyldighet
              efter fyllda 18 år i de situationer där ungdomar hoppar av gymnasieutbildningen.
              Men vad är det fråga om? Det är naturligtvis ett misslyckande
              i skolan. Vi behöver förändra gymnasiet. Det är utbildningspolitik
              det handlar om. Vi ska se till att de avhoppen inte alls blir
              den mängd som det har varit fråga om nu under en följd av år.
              Det kommer ju att ske avsevärda förändringar när det gäller gymnasiet.
            </seg>
            <seg n="9255a841">
              Det är väl inte meningen att ungdomar som har fyllt 18 år ska
              hoppa av gymnasiet och sedan sitta hemma hos mamma framför datorn
              och spela dataspel? De ungdomar som väljer att hoppa av gymnasiet
              måste naturligtvis in i någon annan typ av sysselsättning, en
              annan utbildning eller ett arbete. Det måste vara samhällets inställning.
            </seg>
            <seg n="3f0f46cd">
              Den fjärde saken jag tänkte ta upp är adoptionsärenden. Det är
              en mycket märklig motion som har lämnats in som talar om att vi
              behöver nationella regler om adoption. Det måste innebära att
              vi i dag har regler som inte gäller över hela nationen Sverige.
              Jag har inte kunnat hitta några sådana regler. Men jag tog med
              mig lagboken hit i dag för att i alla fall efter debatten ge mina
              motståndare en möjlighet att visa vad det är för lagstiftning
              som gäller i Götaland men inte i Dalarna. För det är faktiskt
              så det står.
            </seg>
            <seg n="5bf6db80">
              Mina vänner, det handlar ju om att man ska tillämpa samma lag
              över hela landet. Det är våra domstolar skyldiga att göra i alla
              ärenden, om det gäller rattfylleri, vårdnad, underhåll, adoption
              eller vad det än är. Jag förstår över huvud taget inte den motionen,
              och jag förstår definitivt inte att ledamöterna i civilutskottet
              kan ställa sig bakom den motionen.
            </seg>
            <seg n="03629a0c">
              Avslutningsvis vill jag uttrycka en sympati för den motion som
              Agneta Berliner har lämnat in om en möjlighet att kunna häva en
              adoption när adoptivföräldrarna eller en av dem har gjort sig
              skyldig till ett mycket grovt brott mot adoptivbarnet. Det är
              min förhoppning att den tillsatta utredningen som har i uppdrag
              att göra en översyn av adoptionsreglerna beaktar den motionen
              och ser över den frågan. Jag har ingen bestämd uppfattning om
              hur man ska lösa frågan, men jag vill gärna att man ser över den.
            </seg>
          </u>
          <note type="speaker" n="f6a2a5a5">
            Anf. 11 HILLEVI LARSSON (s) replik:
          </note>
          <u who="Q3375042" xml:id="i-76e9ee5d1008bbb2-3" n="7ac1a5fa">
            <seg n="e0b26a9c">
              Herr talman! Det blev lite upprepning av tidigare debatt, men
              jag kunde inte låta bli att reagera över exemplet med strulpellen
              eller strulfian som hoppar av gymnasiet och sitter hemma och spelar
              dataspel.
            </seg>
            <seg n="f4c77c52">
              Även om man går ut gymnasiet kanske man slutar när man är 19
              år. Då är det ett år kvar då man kanske inte får försörjning.
              Det kan också vara så att man hoppar av gymnasiet för att man
              har så svåra sociala problem att man inte klarar skolgång. Det
              kan vara väldigt många bidragande faktorer.
            </seg>
            <seg n="61633eaa">
              Det behöver inte bara vara att man har varit lat i skolarbetet,
              utan man kan ha svåra psykiska problem, det kan vara drogrelaterade
              problem, det kan vara att man inte trivs i utbildningen eller
              helt enkelt att man har inlärningssvårigheter. Det kan vara väldigt
              mycket som samverkar.
            </seg>
            <seg n="68517442">
              Men kontentan av det hela är att om inte samtliga ungdomar går
              kvar i gymnasiet tiden ut faller ansvaret på den ensamstående
              föräldern. Jag är säker på att oavsett hur vi utvecklar skolsystemet
              kommer det alltid att vara en och annan som hoppar av i förväg
              eller som får problem av olika slag.
            </seg>
            <seg n="f7b89174">
              Det här tar inte bort problemet för den ensamstående förälder
              som ändå står där med försörjningsansvaret. Det tar heller inte
              bort ansvar, tycker jag, från den andre föräldern. Kanske har
              den andre föräldern till och med bidragit till barnets problem
              genom att inte ta sitt fulla föräldraansvar. Kanske har det bidragit
              till att barnet mår dåligt och har svårt att klara sin situation.
              Oavsett vilket har vi inte villkoret på andra områden när det
              gäller försörjningsansvar för barn. Om barnet misslyckas får väl
              den här ungdomen stå sitt kast, och den ensamstående föräldern
              får stå sitt kast. Det är ett märkligt tänkesätt.
            </seg>
            <seg n="4a5b2eef">
              När det gäller det här med nationella regler är det kanske ett
              olyckligt sätt att uttrycka sig, men vi tycker att det är viktigt
              att tillämpningen är likvärdig i hela landet för adoptionsärenden.
            </seg>
          </u>
          <note type="speaker" n="810a1bf8">
            Anf. 12 JAN ERTSBORN (fp) replik:
          </note>
          <u who="Q5718617" xml:id="i-419d7c4f571e3726-1" n="54dfe73b">
            <seg n="5576ebb1">
              Herr talman! Om jag börjar med adoptionsreglerna är det naturligtvis
              så att om man tycker att tingsrätten kommer till ett felaktigt
              resultat måste man överklaga och gå vidare inom domstolsväsendet
              och på det viset få till stånd ett prejudikat i likhet med det
              alldeles utmärkta prejudikat som jag nyss relaterade till beträffande
              vårdnaden.
            </seg>
            <seg n="d40308e3">
              När det gäller underhållsskyldigheten har det länge varit en
              livlig debatt i den här kammaren om att myndighetsåldern är 18
              år och att vi inte ska införa några andra myndighetsåldrar i det
              här landet. Ungdomarna själva är väldigt måna om att det ska vara
              18 år, och de blir mycket irriterade när det i några sammanhang
              finns andra regler om högre ålder.
            </seg>
            <seg n="b9fc2943">
              Varför man nu skulle införa en underhållsskyldighet som skulle
              gå längre än 18 års ålder eller gymnasieskolans utgång, som lagreglerna
              i dag säger, har jag väldigt svårt att förstå. Även om jag är
              medveten om att det säkert finns situationer som den Hillevi Larsson
              beskriver en ensamstående mamma som sitter med en 19-åring som
              varken går i skolan eller arbetar måste det ändå vara en skyldighet
              för denna 1819-åring att ta sig själv i kragen och göra någonting.
              Samhället måste faktiskt ha detta som utgångspunkt.
            </seg>
            <seg n="b27fe2b0">
              Det vore inte någon hjälp att kunna gå till domstol och få ut
              ett underhållsbidrag från den andra föräldern, ett bidrag som
              i många fall kanske inte betalas. I så fall blir resultatet att
              vi får ändra i reglerna om underhållsstöd hos Försäkringskassan
              också, så samhället får betala den vägen. Det är inte lösningen
              på det problem som skisseras.
            </seg>
          </u>
          <note type="speaker" n="3bf63114">
            Anf. 13 HILLEVI LARSSON (s) replik:
          </note>
          <u who="Q3375042" xml:id="i-76e9ee5d1008bbb2-4" n="7ac1a5fa">
            <seg n="eb0f568f">
              Herr talman! Då är det väldigt märkligt att den här ensamstående
              föräldern ändå i praktiken har försörjningsansvar för den unga
              över 18 år. Så ser det nämligen ut i verkligheten. Det är bara
              i speciella fall som den här unga människan får socialbidrag och
              kanske flyttar hemifrån. Ansvaret faller alltså väldigt tungt
              på föräldrarna, och faller det på den ena föräldern, varför ska
              det då inte falla på den andra?
            </seg>
            <seg n="33fd2df1">
              I annat fall får vi ändra reglerna så att dessa unga människor
              blir utsparkade hemifrån vid 18 års ålder, vare sig de kan försörja
              sig eller inte. Men så tillämpar vi inte reglerna i dag. Det ska
              självklart också mycket till för att föräldrar ska sparka ut sina
              barn i den situationen.
            </seg>
            <seg n="25b1866f">
              Den svåraste tiden i livet när det gäller att få ett arbete är
              kanske när man kommer direkt från gymnasieskolan. Ofta är det
              en inkörsperiod innan man får ett arbete. Det är just därför ungdomar
              ofta har så stora problem de blir diskriminerade på arbetsmarknaden,
              och det tar också tid att bygga upp erfarenheter som underlättar
              att få ett arbete. Ofta tar det ett antal år innan man kommer
              in på arbetsmarknaden. Det är inte som förr i tiden, när ungdomar
              började jobba när de var 1415 år. Nu är det snarare vid 2530 års
              ålder man kan få ett långvarigt fast arbete, men inte ens då är
              det någon garanti.
            </seg>
            <seg n="97b734a5">
              Jag tycker alltså att man måste bestämma sig: Antingen tar man
              bort båda föräldrarnas försörjningsansvar, vilket man inte har
              gjort, eller så ser man till att de delar på ansvaret, vilket
              de i praktiken inte gör. Det är väldigt många ensamstående pappor
              men framför allt ensamstående mammor som tar detta tunga försörjningsansvar
              och som har en väldigt svår ekonomisk situation.
            </seg>
            <seg n="883a9765">
              När det gäller adoptionsreglerna tycker jag avslutningsvis att
              när vi nu ska utvärdera de nya reglerna som vi har antagit om
              barns bästa kan vi utvärdera det här också.
            </seg>
          </u>
          <note type="speaker" n="345863fd">
            Anf. 14 JAN ERTSBORN (fp) replik:
          </note>
          <u who="Q5718617" xml:id="i-419d7c4f571e3726-2" n="54dfe73b">
            <seg n="186b0004">
              Herr talman! Hillevi Larsson är själv egentligen inne på rätt
              spår. Det är inte fråga om att ändra reglerna om underhållsskyldighet
              i föräldrabalken. Om det finns en sådan stark belastning på boendeföräldern
              och vi därför ska ändra någonting är det reglerna i socialtjänstlagen,
              om de nu gör att boendeföräldern får en för stark skyldighet att
              hjälpa sina barn.
            </seg>
            <seg n="50f1ddfd">
              Nu är det också så att det finns väldigt många föräldrar som
              med varmt hjärta hjälper sina barn boendeföräldrar förstås men
              också pappor som inte bor med sina barn men ändå hjälper till
              efter 18 års ålder.
            </seg>
            <seg n="a3b088d5">
              Hur stort problemet är vet jag inte, och det tror jag inte någon
              vet. Men är det något som ska angripas i detta sammanhang är det
              i så fall socialtjänstlagen och reglerna om hur vi ska hjälpa
              ungdomar som inte fullföljer gymnasieutbildningen. Det är det
              som ska ske, inte någon legal underhållsskyldighet i föräldrabalken.
            </seg>
          </u>
          <note type="speaker" n="08fedb0e">
            Anf. 15 JAN LINDHOLM (mp) replik:
          </note>
          <u who="Q5956750" xml:id="i-3dd0b4df501557a5-0" n="1cb834df">
            <seg n="84c40a64">
              Herr talman! Jag tyckte att Jan Ertsborns anförande hade en lite
              tråkig underton, där han försökte skylla det 18-åriga barnets
              misslyckande med försörjning på den föräldern hos vilken barnet
              bor och att det skulle vara en anledning till att den andra föräldern
              skulle slippa dela på underhållsansvaret. Jag tyckte att det var
              lite jobbigt att höra det resonemanget.
            </seg>
            <seg n="5c77ba73">
              Men det var inte därför jag begärde ordet, utan det gällde detta
              med fler än två vårdnadshavare. Jan Ertsborn sade att det inte
              skulle vara skrivet från perspektivet om barnets bästa, därför
              att det skulle vara så normalt som möjligt om nu barnen bodde
              ihop med två föräldrar av samma kön.
            </seg>
            <seg n="c51f6ca2">
              Det är inte självklart att det är det som är situationen. I väldigt
              många fall bor barn ihop med en förälder; i de flesta fall kanske
              två föräldrar av olika kön. Även i de fallen kan i dag barnets
              skyddsnät vara väldigt svagt när den ena föräldern av någon anledning
              försvinner. Det traditionella sättet att se på barnets behov av
              stöd är uppbyggt på ett gammalt samhällssystem där man har nära
              till släkt. Den verkligheten lever vi inte i i dag, utan det kan
              finnas andra människor i barnets närhet som barnet själv uppfattar
              som den man rimligtvis borde få ha som alternativ vårdnadshavare
              i en sådan situation. Det är den möjligheten vi vill utreda. Observera
              att vi vill utreda vi har inte ett förslag.
            </seg>
            <seg n="2f31f296">
              Är Jan Ertsborn rädd för att se hur det ser ut i verkligheten?
            </seg>
          </u>
          <note type="speaker" n="4b973368">
            Anf. 16 JAN ERTSBORN (fp) replik:
          </note>
          <u who="Q5718617" xml:id="i-419d7c4f571e3726-3" n="54dfe73b">
            <seg n="854acc7a">
              Herr talman! Det är mig främmande att stå här i talarstolen och
              lägga en börda på en mamma som har en 19-årig son sittande hemma.
              Det har jag definitivt inte gjort. Det måste bero på en grav missuppfattning
              från Jan Lindholms sida om han uppfattade mig på det viset.
            </seg>
            <seg n="45758168">
              När det gäller frågan om fler än två vårdnadshavare är det naturligtvis
              alltid en risk att man i min ålder inte ser verkligheten. Det
              blir man ofta beskylld för när man kommit upp lite i åren. Men
              jag tror att jag ser tillräckligt av verkligheten genom alla de
              kontakter jag har för att ändå försöka förstå den här situationen.
            </seg>
            <seg n="aa3e8e12">
              Vi har i Folkpartiet under en lång tid haft vår inställning klar
              när det gäller möjligheten för homosexuella att fungera som föräldrar
              på samma sätt som heterosexuella. På den punkten har jag ingen
              som helst avvikande mening. Men vad jag menar att man skulle ha
              tänkt på när man lade fram den här motionen är att det är barnets
              situation det gäller. Jag tror inte att det är någon fördel för
              barnet i någon situation att helt plötsligt och lagligt få tre
              eller fyra vårdnadshavare. Jag tror inte på det, och jag tror
              detta så starkt att jag inte tycker att det finns tillräcklig
              anledning att sätta i gång en utredning som inte alls har någon
              prioritet i förhållande till alla andra utredningar som vi i den
              här riksdagen diskuterar, som inte minst oppositionen kräver att
              vi ska tillsätta och som regeringen tillsätter i mycket stor utsträckning.
            </seg>
            <seg n="9d6413e6">
              Jag ser svårigheter och komplikationer, och jag tycker att vi
              bör lägga den här frågan till handlingarna.
            </seg>
          </u>
          <note type="speaker" n="dd7b74e0">
            Anf. 17 JAN LINDHOLM (mp) replik:
          </note>
          <u who="Q5956750" xml:id="i-3dd0b4df501557a5-1" n="1cb834df">
            <seg n="3f766438">
              Herr talman! Jag är tacksam för förtydligandet från Jan Ertsborns
              sida att det inte var avsikten att lägga någon ökad skuld på den
              förälder som barnet bor hos. Jan Ertsborn använde väldigt tydligt
              som argument i sitt anförande att det kunde vara den förälderns
              bristande intresse för barnets utveckling och framtid som låg
              bakom att barnet inte kom ut på arbetsmarknaden. Det var mycket
              tydligt i anförandet, jättebra att det är tillrättalagt att det
              inte var avsikten att säga det.
            </seg>
            <seg n="6b7d3fd4">
              Jag förstår att det från majoritetens sida inte finns något prioriterat
              intresse att ta reda på hur svagt barnets skydd kan vara i dag.
              Det är beklagligt att man inte vill ta till sig möjligheten att
              ta reda på hur barnets bästa skulle kunna stärkas i de fall där
              fler vårdnadshavare än två skulle kunna bidra till det.
            </seg>
          </u>
          <note type="speaker" n="b638e7ed">
            Anf. 18 JAN ERTSBORN (fp) replik:
          </note>
          <u who="Q5718617" xml:id="i-419d7c4f571e3726-4" n="54dfe73b">
            <seg n="6ba69759">
              Herr talman! Jag förstår om Jan Lindholm känner av att allianspartierna
              och allianspartiernas företrädare är ett sammansvetsat gäng som
              diskuterar och pratar sig fram till många olika lösningar. Men
              att citera fel person i debatten här i kammaren kan i varje fall
              inte jag acceptera. Det som Jan Lindholm nu tog upp har yttrats,
              såvitt jag kommer ihåg, men inte av mig. Jag tycker att vi kan
              kräva av varandra i debatten att vi ska få veta vem som säger
              vad.
            </seg>
            <seg n="662ac520">
              Jag vidhåller min uppfattning beträffande underhållsskyldigheten
              den är bra utformad i dag och ska förbli så. Jag vidhåller också
              att vi inte bör tillsätta en utredning i frågan om fler vårdnadshavare.
            </seg>
          </u>
          <note type="speaker" n="fc353ec8">
            Anf. 19 YVONNE ANDERSSON (kd):
          </note>
          <u who="Q4935945" xml:id="i-8d918d27c19afe1c-0" n="5d11e61e">
            <seg n="0549e576">
              Herr talman! Jag skulle vilja ha som rubrik på det här betänkandet
              Trygghet för våra barn. Betänkandet tar upp ett antal motioner
              som rör relationen mellan föräldrar och barn. Det rör utvärdering
              av nya vårdnadsregler, adoption, underhållsskyldighet, gemensam
              vårdnad och beslutsfattande i samband med det. Det rör talerätt
              i mål av faderskap och så vidare.
            </seg>
            <seg n="b6689610">
              Vi kristdemokrater har många gånger uttalat att det är barnperspektivet
              som vi vill driva så som vi har uppfattat det utifrån FN:s barnkonvention.
              Vi menar att det i varje fråga ska beslutas så att det är bäst
              för barnet. Att döma av den debatt som här förevarit finns inget
              parti som inte tycker att det är viktigt att utgå från barnperspektivet,
              det bästa för barnet, inte så som vi vuxna upplever det utan som
              barnet upplever det.
            </seg>
            <seg n="5f31a140">
              Varför har vi då alla dessa problem och diskussioner omkring
              allt som ska göras? Det handlar mycket om att vi inte har haft
              barnperspektivet redan innan de här lagarna behöver träda i kraft
              och de här situationerna uppträder. Därför kan jag inte låta bli
              att i den här debatten nämna att vi mer borde fokusera på vad
              en fungerande familj innebär. Vad innebär det att ha barnperspektivet
              redan från början? Jag hävdar principen att varje förälder har
              ansvar för det barn som man har bidragit till att ha kommit till
              världen och att varje barn har rätt till sin mamma och sin pappa.
            </seg>
            <seg n="45d7c10a">
              I vårt samhälle finns fortfarande kärnfamiljen kvar. De allra
              flesta barn lever i dag tillsammans med sina båda biologiska föräldrar.
              Familjen bemöter behovet av kärlek och intimitet. Familjen hålls
              samman av uppgifter som rör ansvaret för och omsorgen om barnen
              och familjen som helhet. I en familj finns utrymme för både upplevelser
              och arbetsdelning. Familjerna kan se olika ut men karakteriseras
              av närhet och gemenskap.
            </seg>
            <seg n="ebb5aada">
              Herr talman! Familjen har stor betydelse för att trygga barnen.
              Det folk vill tala om när de mår dåligt är just sin familj. Vad
              har de fått av sin familj sedan barndomsår och så vidare? Vad
              har de inte fått, och vad skulle de vilja ha?
            </seg>
            <seg n="1ef3922d">
              Barnen tycker jag ska få leva med båda sina föräldrar. Det måste
              vara idealbilden. Det är barnens allra viktigaste miljö.
            </seg>
            <seg n="bcb06232">
              En familj som är stabil och som ser och bekräftar barnet som
              egen person är en viktig förutsättning för psykisk hälsa för våra
              barn och ungdomar. Därför menar jag familjens grundläggande roll
              som identitetsskapare inte kan ersättas men kompletteras. Kärlek,
              värme och ömhet i en familj är de främsta indikatorerna på att
              barnen har det bra.
            </seg>
            <seg n="4635872d">
              Men arbetslivets villkor, stress och otrygghet fortplantas lätt
              i en familj, och då blir inte familjen den trygga värld som många
              önskar att den ska vara. Bristen på tid blir ett allt större skuldkonto,
              och många separationer anses bero på bristen på tid för varandra
              och familjen. Därför behöver vi ge familjer stöd och förutsättningar
              för att hålla samman.
            </seg>
            <seg n="271c50ac">
              Det blir inte alltid så som vi har tänkt oss. Av skilda anledningar
              bryts familjen upp, och barn får inte den tillgång till föräldrar
              som man hade tänkt sig från början. Vi vet att när det nya lilla
              barnet har kommit till vill alla föräldrar ytterst ta det största
              och bästa ansvar för att det lilla barnet ska må så bra som möjligt.
            </seg>
            <seg n="a6f033a1">
              En familj byggs inte av sig själv. Där vill jag hävda med viss
              skärpa att vi tror att allt ska gå av sig självt. Men det kräver
              arbete och ett ansvarstagande att bygga en familj. Det ansvarstagandet
              tror jag att vi mer och mer måste tala om och tala om vikten av
              att ta ansvar som förälder.
            </seg>
            <seg n="bf67a5d0">
              När det inte blir så som vi har tänkt oss får samhället hjälpa
              till och skapa förutsättningar för att barnet ska bli så tryggt
              som möjligt. Där har vi nu alla de lagar som vi håller på att
              bereda och som vi försöker ordna till så att vi skapar en situation
              som gör det tryggt för barnet. Men lagen har också en normerande
              funktion som jag tycker alltför ofta förbises. Därför är det viktigt
              att i lagstiftningen alltid vara tydlig med att det allra bästa
              är att reda ut ansvarstagandet.
            </seg>
            <seg n="b5c7641a">
              Grundprincipen att en förälder alltid har ansvar för sitt barn
              tycker jag är viktig. Den får vi inte lämna. På samma sätt har
              ett barn alltid rätt till sina biologiska föräldrar.
            </seg>
            <seg n="acb8a673">
              Flera av de ärenden som tas upp i betänkandet bereds nu i Regeringskansliet.
              Där kommer de olika principerna att skärskådas. Jag tror att det
              är jätteviktigt att vi inväntar de beredningar som görs på kloka
              grunder med utredningar som bas.
            </seg>
            <seg n="599cf7f6">
              Därför yrkar jag avslag på samtliga reservationer och bifall
              till förslaget i betänkandet. Jag vill sluta mitt anförande med
              att säga att tryggheten för våra barn är vårt ansvar.
            </seg>
          </u>
          <note type="speaker" n="d49862cc">
            Anf. 20 LISELOTTE OLSSON (v) replik:
          </note>
          <u who="Q4971176" xml:id="i-e1394a727e24149b-1" n="44b4bde5">
            <seg n="84ffc176">
              Herr talman! Det är en sak jag undrar över i Yvonne Anderssons
              anförande. Hon pratar väldigt varmt om familjen. Kärnfamiljen
              är grunden för barnets trygghet och så vidare. Jag skulle vilja
              ha ett klart besked: Vad tycker Yvonne Andersson och hennes parti
              om de andra familjekonstellationer som trots allt finns i dag
              i Sverige och i världen?
            </seg>
            <seg n="d3667f49">
              Det finns barn i de här familjekonstellationerna. Tror inte Kristdemokraterna
              att barnen i de familjerna, i de förhållandena får tillräckligt
              mycket kärlek, ömhet, värme och respekt för att kunna bli bra
              människor och leva ett bra liv?
            </seg>
            <seg n="53b17ce0">
              Det låter som att grunden för att vi senare ska fungera som vuxna
              är just att vi växer upp med en biologisk mamma och en biologisk
              pappa. Vi vet, både du och jag, att så ser det inte ut i dag.
              Varför ska vi inte kunna acceptera och respektera andra familjeformer
              just för barnens skull? Lever jag som barn i en familj med till
              exempel två mammor är jag som barn precis lika mycket värd. Mina
              mammor är precis lika mycket värda som en vanlig mamma och pappa.
              Min familj är precis lika mycket värd som en vanlig kärnfamilj.
            </seg>
            <seg n="7bbee309">
              Jag undrar vad Kristdemokraterna egentligen tycker om dessa familjer
              som ni anser inte hör hemma i kärnfamiljstanken.
            </seg>
          </u>
          <note type="speaker" n="046ee337">
            Anf. 21 YVONNE ANDERSSON (kd) replik:
          </note>
          <u who="Q4935945" xml:id="i-8d918d27c19afe1c-1" n="5d11e61e">
            <seg n="055eeb2d">
              Herr talman! Eftersom jag trodde att LiseLotte Olsson skulle
              ta upp precis den frågan med sin bas i en lång rad av förutfattade
              meningar om Kristdemokraterna har jag skrivit ned vad jag faktiskt
              sade, nämligen: Kärnfamiljen finns kvar som verklighet och som
              ideal fortfarande i vårt samhälle, därför att fortfarande lever
              de flesta med båda sina biologiska föräldrar. Sedan sade jag så
              här: Familjer kan se olika ut men karakteriseras av närhet och
              gemenskap.
            </seg>
            <seg n="dc2ddd27">
              Jag har inte klassat kvaliteter i olika familjer. Däremot lyfte
              jag fram en grundprincip som också barnkonventionen har lyft fram.
              Jag tycker att den var lite tydlig i programmet Spårlöst , som
              jag såg på tv för lite sedan, där barn letar efter sina föräldrar.
            </seg>
            <seg n="c44d1b67">
              Vad jag sade var att det finns en önskan hos varje barn och en
              rätt för varje barn att få möta sina biologiska föräldrar i den
              mån detta är möjligt. Är det inte möjligt får man naturligtvis
              försöka lösa det på annat sätt. Att det finns en idealbild är
              inte särskilt märkvärdigt. Men därmed kan man inte betygssätta
              kvaliteten på de olika relationerna. Det har inte jag gjort.
            </seg>
          </u>
          <note type="speaker" n="f52fbffe">
            Anf. 22 LISELOTTE OLSSON (v) replik:
          </note>
          <u who="Q4971176" xml:id="i-e1394a727e24149b-2" n="44b4bde5">
            <seg n="3e40beaf">
              Herr talman! Jag menar nog att Yvonne Andersson trots allt gör
              det när hon pratar om den vanliga kärnfamiljen som idealet. Ett
              ideal är väl det som är det bästa, det som vi ska eftersträva.
              Det handlar då om en kärnfamilj med en biologisk mamma och en
              biologisk pappa till barnet. Så uppfattar jag det trots allt.
              Jag tror inte alls att det är några fördomar, utan det är grundat
              på de diskussioner och debatter som jag har haft med Yvonne Andersson
              och andra kristdemokrater tidigare.
            </seg>
            <seg n="80df8fc7">
              Jag menar att just på grund av att verkligheten inte ser ut som
              Kristdemokraternas ideal är det väldigt viktigt att vi tittar
              på de hål som finns i samhället för barn i olika familjesituationer.
              Betänkandet tar upp väldigt många av de fallen. Om högerregeringen
              hade varit lite framsynt och vågat komma till skott hade vi kunnat
              täppa till de här hålen ganska snabbt.
            </seg>
            <seg n="45130ea7">
              Flera utredningar som ni har åberopat här visar på problemen
              som finns i dag och hur vi skulle kunna göra för att lösa problemen.
              I stället för att sitta stilla i båten och vänta på att något
              ska hända hade ni kunnat pusha på och sett till att sätta de utredningar
              som nu är klara, och som har många bra förslag, i sjön och sett
              till att de blev verklighet. Just de barn som lever i otrygga,
              osäkra förhållanden skulle då få ett bättre liv och mer trygghet.
            </seg>
            <seg n="7858968a">
              Jag förstår inte varför Kristdemokraterna och Yvonne Andersson
              inte vill se till att det här sker så fort som möjligt. Hur länge
              ska vi vänta på att saker och ting händer under den här regeringen?
            </seg>
          </u>
          <note type="speaker" n="7c917587">
            Anf. 23 YVONNE ANDERSSON (kd) replik:
          </note>
          <u who="Q4935945" xml:id="i-8d918d27c19afe1c-2" n="5d11e61e">
            <seg n="884f88d5">
              Herr talman! Ja, det är sant att jag tycker att det finns en
              idealbild, att det är väldigt fördelaktigt om barnen får växa
              upp med båda sina biologiska föräldrar. Men ibland går det inte.
              Den bilden stämmer inte alltid, och då kan det finnas väldigt
              många goda lösningar på annat sätt, och kanske blir det till och
              med lika bra. Men det finns en situation där jag tycker att de
              biologiska barnen ska ha rätten till båda sina föräldrar. Det
              är riktigt. Jag har däremot inte sagt något om kvaliteten i andra
              familjerelationer.
            </seg>
            <seg n="826327c3">
              När det gäller utredningarna och hur lång tid de tar beundrar
              jag vår regering som tillsammans har klarat så mycket av knäckfrågor.
              Det är fyra partier som har arbetat med flera tunga, svåra frågor
              och som steg för steg och med handlingskraft har kommit fram i
              fråga efter fråga. Jag har under två tidigare mandatperioder varit
              ledd av en annan regering som skulle samarbeta med två partier
              och kan jämföra med hur lång tid det tog i väldigt många frågor.
            </seg>
            <seg n="931c4ad7">
              Jag känner nu en stolthet och tycker att det skulle vara närmast
              pinsamt att stå och anklaga vår regering, som har samarbetat i
              två år, för att inte mer har kommit fram. Det kommer fram förslag,
              och när förslagen kommer fram är de genomtänkta och manglade genom
              fyra partier som har samordnat sig och brutit många svåra frågor
              mot varandra. Vi kan förvänta oss goda, bärkraftiga och långsiktiga
              förslag från vår regering när utredningen kommer, och det ser
              jag fram emot.
            </seg>
          </u>
          <note type="speaker" n="53b7a3be">
            Anf. 24 HILLEVI LARSSON (s) replik:
          </note>
          <u who="Q3375042" xml:id="i-76e9ee5d1008bbb2-5" n="7ac1a5fa">
            <seg n="4fc443c7">
              Herr talman! Jag tycker att det är väldigt mycket fokus på det
              biologiska föräldraskapet. Det är de facto de som barnen växer
              upp och lever tillsammans med som barnen ser som sina föräldrar,
              oavsett hur barnen biologiskt har kommit till. Det utesluter självklart
              inte att man vill efterforska sitt ursprung, och det är väldigt
              många adoptivbarn som gör det. Denna möjlighet för barn finns
              väldigt tydlig i svensk lagstiftning, vare sig det handlar om
              insemination i heterosexuella eller i homosexuella relationer.
            </seg>
            <seg n="d7f5fa8b">
              Därmed inte sagt att man ska blanda ihop det verkliga föräldraskapet
              med det biologiska föräldraskapet, för detta med spermierna som
              befruktar ägget, det som är det biologiska föräldraskapet, är
              trots allt en liten sak. Det faktiska föräldraskapet är att leva
              tillsammans med barnen, att älska dem, att ta hand om dem och
              att ta ansvar för dem. Det är det som jag tycker är det verkliga
              föräldraskapet, och det är faktiskt det som barnen också tycker
              är viktigast.
            </seg>
            <seg n="55d5a05a">
              Sedan utesluter självklart inte det ena det andra. Vi diskuterar
              ingenting här som hindrar en man och en kvinna att träffas, skaffa
              barn och uppfostra barnen tillsammans. Det är också tydligt att
              gemensam vårdnad vid separationer är huvudregel, såvida det inte
              finns skäl emot det, det vill säga om det inte är i barnets intresse,
              så jag förstår inte riktigt problemet.
            </seg>
            <seg n="47213d77">
              Vill man verkligen dra det här till att det i förlängningen är
              det biologiska föräldraskapet som är det viktiga, då borde adoptioner
              till Sverige stoppas till såväl heterosexuella som ensamstående
              och homosexuella par. Då borde vi stoppa inseminationer för alla,
              inte bara för homosexuella par och eventuellt i framtiden ensamstående
              kvinnor, utan även för heterosexuella par.
            </seg>
            <seg n="0b50be26">
              Man måste bestämma sig för vad som är det viktiga. Då tycker
              jag ändå att det är det faktiska föräldraskapet.
            </seg>
          </u>
          <note type="speaker" n="a44fa57e">
            Anf. 25 YVONNE ANDERSSON (kd) replik:
          </note>
          <u who="Q4935945" xml:id="i-8d918d27c19afe1c-3" n="5d11e61e">
            <seg n="49e95dc5">
              Herr talman! Jag tycker nog att i det här meningsutbytet negligeras
              den biologiska relationen. Jag tror att det är en starkare relation
              än vad Hillevi Larsson ger uttryck för. Den är nämligen en viktig
              del, därför att man kan aldrig kräva samma föräldraansvar av en
              icke biologisk förälder som det som kan anses ligga till grund
              för en biologisk förälder. Jag tycker tvärtom att det är alldeles
              för lite av ansvarstagande för barn som kommer till världen genom
              två människors förhållande till varandra.
            </seg>
            <seg n="bb0645d7">
              Jag kan inte tänka mig att stoppa adoptionerna. Tvärtom kan jag
              tänka mig att öka adoptionerna av barn som mår dåligt och för
              vilka det inte fungerar. Jag tror att jag också gav uttryck för
              att det är väldigt många relationer som inte blir som man har
              tänkt sig och att man därför måste hitta andra lösningar. Då väljer
              samhället en så nära relation som möjligt för barnet, nämligen
              att barnet får adopteras till ett par som önskar ta hand om och
              ha omsorg om det. Där skapas naturligtvis riktigt starka band.
              Men det innebär inte att man för den skull kan negligera de biologiska
              relationerna.
            </seg>
          </u>
          <note type="speaker" n="620fba13">
            Anf. 26 HILLEVI LARSSON (s) replik:
          </note>
          <u who="Q3375042" xml:id="i-76e9ee5d1008bbb2-6" n="7ac1a5fa">
            <seg n="cd00be53">
              Herr talman! Det talas mycket om att det är det biologiska som
              är det viktiga. Men jag tycker att det är kärnfamiljen som spökar.
              Det anses bättre att det är ett heterosexuellt par som adopterar
              ett barn från en annan del av världen, trots att det inte är ett
              biologiskt barn. Det anses bättre att det är en man och en kvinna
              vid insemination, trots att det är en annan mans sperma och alltså
              inte biologiskt från mannen i relationens utgångspunkt.
            </seg>
            <seg n="f3308e86">
              Man får bestämma sig. Vad är det viktiga? Är det kärnfamiljsbegreppet
              eller det biologiska?
            </seg>
            <seg n="c4d5dc78">
              Man ska inte heller utgå från att man automatiskt är en bra förälder
              bara för att man är biologisk förälder till ett barn. I vårdnadsutredningar
              har vi sett att det finns fall där föräldrarna inte är lämpliga
              att ta hand om barnet för att de skadar barnet på olika sätt.
              Då hjälper det inte att man är biologisk förälder till barnet,
              utan det är bättre att barnet får en annan trygghet i livet av
              någon som visserligen inte är biologisk förälder men som kan ge
              kärlek och trygghet och som blir precis lika mycket förälder som
              någon som råkar vara biologisk förälder.
            </seg>
            <seg n="b58df445">
              Det är en onödig motsättning som görs här. Vi vill inte hindra
              människor att skaffa biologiska barn, tvärtom. Det är jättebra.
              Men vi vill möjliggöra för andra familjebildningar och att dessa
              inte blir diskriminerade. Det är många barn som blir diskriminerade
              för att man inte erkänner deras föräldrar som likvärdiga föräldrar
              eftersom samhällets syn är att detta inte är lika fint och bra
              för barnet. Men den forskning som finns när det till exempel gäller
              homosexuella familjer har visat att det inte finns någon skillnad.
              Det är inte det som avgör om ett barn ska må bra, utan det är
              helt andra saker. Det handlar om personliga egenskaper, kärlek
              och ansvarstagande. De som till exempel adopterar eller inseminerar
              har verkligen fattat beslutet att de vill ha barn och vill ta
              hand om det, vilket är en mycket bra utgångspunkt.
            </seg>
          </u>
          <note type="speaker" n="38f6c90a">
            Anf. 27 YVONNE ANDERSSON (kd) replik:
          </note>
          <u who="Q4935945" xml:id="i-8d918d27c19afe1c-4" n="5d11e61e">
            <seg n="94e30f51">
              Herr talman! Kristdemokraternas utgångspunkt är just den som
              också FN:s barnkonvention slår fast, nämligen att barn så långt
              som möjligt ska ha rätt att få omsorg av sina biologiska föräldrar.
              Därför är vi tveksamma till att lagstiftningen redan från början
              utgår från att detta inte ska vara fallet. Vi vill stötta de barn
              som finns och som av olika skäl inte kan få den omsorg de har
              rätt till. Då ska samhället gå in och hjälpa till med all kraft
              för att stötta dem. Oavsett om det kommer barn från andra länder
              eller inte är det en viktig del. I den frågan kommer nog inte
              Hillevi Larsson och jag närmare varandra, utan här kvarstår en
              åsiktsskillnad.
            </seg>
          </u>
          <note type="speaker" n="3b841351">
            Anf. 28 AGNETA BERLINER (fp):
          </note>
          <u who="Q4693157" xml:id="i-b91144d6f230595c-0" n="6ed393c4">
            <seg n="477c6fc3">
              Herr talman! Jag vill uppmärksamma motion C228. Det är den motion
              som Jan Ertsborn nyss så vänligt uttryckte sin sympati för. Jag
              tackar speciellt för det.
            </seg>
            <seg n="0ab1d81b">
              Motionen handlar om att ett myndigt adoptivbarn ska kunna häva
              sin adoption om adoptivföräldern har utsatt barnet för sexuella
              övergrepp under uppväxten och om adoptivföräldern dessutom blivit
              dömd för det.
            </seg>
            <seg n="d0c2c539">
              Jag har stor respekt för den grundsyn som har präglat svensk
              adoptionslagstiftning de senaste decennierna, alltså att den juridiska
              relationen mellan adoptivbarn och deras adoptivföräldrar så långt
              det är möjligt ska göras lik den relation som gäller mellan barn
              och biologiska föräldrar och att adoptionsföräldrarna på alla
              sätt och så långt det är möjligt ska inträda i de biologiska föräldrarnas
              ställe. Det är konsekvent och klokt tänkt.
            </seg>
            <seg n="e0b61bcc">
              Men ibland måste våra rättsliga principer, under vissa omständigheter,
              ge vika för det som vi nog alla känner i våra hjärtan är det rätta.
              Konsekvens får inte dras in absurdum. Det måste få finnas undantag
              som bekräftar regeln. Rättsligt fastställda sexuella övergrepp
              är ett sådant undantag. Det bör gälla som skäl för att häva adoption.
              Inga juridiska principer är så heliga att de ska tillåtas gå utöver
              våra grundläggande mänskliga rättigheter som ett barns rätt till
              utveckling, hälsa, social trygghet, personlig säkerhet och rätt
              att slippa utstå förnedrande behandling.
            </seg>
            <seg n="3d6a7983">
              Herr talman! Det svenska adoptionsförfarandet är mycket noggrant.
              Svenska adoptivföräldrar är väl utvalda. Det är bra. Huvudregeln
              i föräldrabalken är att adoption ska vara till fördel för barnet.
              Trots detta kan fel begås i adoptionsprocessen. Det är fel som
              givetvis övergår i tragedier om felet resulterar i att en adoptivförälder
              begår sexuella övergrepp.
            </seg>
            <seg n="d05a3276">
              Herr talman! Ett barn har inte självt varit delaktig i valet
              av sina adoptivföräldrar. Det har inte varit med i adoptionsprocessen.
              Barnet ingick inget avtal som det kan hållas ansvarigt för. Ändå
              är det barnet som drabbas av de negativa konsekvenser som kan
              komma av adoptionsavtalet när någon av de vuxna som ingick avtalet
              inte bara försummar sitt ansvar utan också på det grövsta sätt
              missbrukar det förtroende som han eller hon fått och som har sanktionerats
              av staten.
            </seg>
            <seg n="e3715961">
              När alla åtaganden som föräldraskapet innebär när det gäller
              omsorg, ansvar och kärlek har svikits genom kränkningar, som brännmärkt
              barnet för livet, vållat kroppslig skada och satt outplånliga
              ärr i själen, och samhället har fördömt och dömt adoptivföräldern
              för dessa handlingar, är det då rimligt att adoptivbarnet för
              resten av livet tvingas vara bunden till förövaren och till sin
              förtryckare? Nej, det är det inte. Fel kan begås vid ett adoptionsförfarande.
              Men hur agerar den kloke när ett fel begås? Jo, då ändrar man
              och försöker ställa till rätta så gott det går utifrån förutsättningarna.
              Man försöker ge upprättelse även om man inte kan vrida klockan
              tillbaka. När man har gjort fel ändrar man. Det borde gälla även
              för den svenska staten.
            </seg>
            <seg n="281159a9">
              Herr talman! Biologiska barn som blivit utsatta för sexuella
              övergrepp av en biologisk förälder kan förvisso inte bryta de
              biologiska banden. Men är det en rimlig ursäkt för att tvinga
              ett adoptivbarn att fortsätta sin juridiska relation med förövaren?
              Är det en rimlig anledning att hävda att allt ska vara lika? Är
              det att sätta det enskilda barnets bästa i främsta rummet som
              vi lovar i barnkonventionen? Nej, det är det inte.
            </seg>
            <seg n="a281bf32">
              Att ett barn som av sin adoptivförälder har blivit utsatt för
              sexuella övergrepp under sin uppväxt inte ens som myndig har möjlighet
              att häva sin adoption och skära av de rättsliga banden med sin
              förövare är en helt orimlig konsekvens av dagens lagstiftning.
            </seg>
            <seg n="e7029b39">
              Herr talman! Ett adopterat barn har precis samma rättigheter
              som ett biologiskt barn, såväl juridiskt som socialt. Frågan är
              om barnet till varje pris och under alla omständigheter ska ha
              samma skyldighet att för evigt vara kopplat till sin förövare.
              Nej, svarar jag.
            </seg>
            <seg n="81ff2f9e">
              Regeringen har gett en särskild utredare i uppdrag att göra en
              allmän översyn av reglerna om adoption. Bland annat ska behovet
              av åtgärder för att stärka barnperspektivet utredas. Precis som
              Jan Ertsborn hoppas jag givetvis att utredaren ska beakta denna
              motion. Min förhoppning är att utredaren verkligen ska sätta barnets
              bästa före föräldrarnas ingångna avtal och att det slås fast att
              barnkonventionen ska följas. Man kan förbruka sitt föräldraskap.
              Föräldrar gör det när de utsätter sitt barn för sexuella övergrepp.
            </seg>
          </u>
          <note n="4dd5cfa7">
            Överläggningen var härmed avslutad.
          </note>
          <note n="853fffbd">
            7 § Äktenskap och partnerskap
          </note>
          <note n="bd6c052b">
            Föredrogs
          </note>
          <note type="speaker" n="9da021ca">
            Anf. 29 JOHAN LÖFSTRAND (s):
          </note>
          <u who="Q4563305" xml:id="i-38997312857cf1d7-0" n="86bb7447" next="i-30c9cc9feca532b2-0">
            <seg n="96b86fb4">
              Herr talman! Ärade ledamöter! Åhörare! I dag kan vi få en historisk
              dag. Vi ska i dag debattera frågan om införandet av en könsneutral
              äktenskapslagstiftning. Detta är ytterligare en fråga som den
              borgerliga regeringen drar i långbänk. Även om den borgerliga
              regeringen fortsätter att inte agera i frågan kan vi faktiskt
              fatta beslut, och den här dagen kan bli en historisk dag.
            </seg>
            <seg n="833488c0">
              En majoritet i riksdagen vill införa en könsneutral äktenskapslagstiftning
              och därmed ge homosexuella och heterosexuella par samma möjlighet
              att ingå äktenskap. Det krävs fyra röster från borgerliga ledamöter
              som tar sitt ansvar för frågan och röstar med sin övertygelse
              och mot att frågan fortfarande drivs och påverkas i långbänk.
            </seg>
          </u>
          <note n="85d2c3de">
            Den socialdemokratiska regeringen tillsatte tillsammans med Vänsterpartiet
            och Miljöpartiet i januari 2005 en särskild utredare, biträdd
            av två referensgrupper med uppdrag att ta ställning till om par
            av samma kön ska kunna ingå äktenskap.
          </note>
          <note n="5f541617">
            Utredningen som antog namnet Äktenskaps- och partnerskapsutredningen
            redovisade i mars 2007 sitt arbete i betänkandet Äktenskap för
            par med samma kön Vigselfrågor . Efter att utredaren hade lagt
            fram sitt arbete beslutade den borgerliga regeringen att frågan
            inte var prioriterad.
          </note>
          <u who="Q4563305" xml:id="i-30c9cc9feca532b2-0" n="86bb7447" prev="i-38997312857cf1d7-0">
            <seg n="2fc06d7b">
              Man satte först remisstiden till november 2007 men förlängde
              den sedan till januari. Varför så lång tid? Varför kunde man inte
              ha ett vanligt remissförfarande? Om man hade haft det hade frågan
              kunnat behandlas under hösten 2007 och lagen hade kunnat träda
              i kraft från och med januari 2008 som utredaren hade föreslagit.
              Varför denna långbänk? Varför kunde inte de borgerliga agera i
              den här frågan som man med kraft har gjort i så många andra frågor?
              Varför denna långbänk?
            </seg>
            <seg n="f05ecf19">
              Nu ser vi att frågan har förhalats, och den fortsätter att förhalas.
              Statsministern har vid en frågestund den 31 januari i år lämnat
              besked om att det kommer en proposition om könsneutrala äktenskap
              och att propositionen förmodligen kommer att läggas fram någon
              gång senare i år.
            </seg>
            <seg n="9ca224e2">
              Samtidigt florerar en massa rykten som säger att det beredningsarbete
              som pågår i regeringen är en kompromiss mellan de olika partierna.
              Min fråga till de borgerliga ledamöterna är: Vad innebär kompromissen?
              Är det en kompromiss mellan Moderaternas ståndpunkt och Kristdemokraternas,
              eller är det en kompromiss mellan Folkpartiet och Centern? Vad
              innebär denna kompromiss? Jag är ytterst orolig för att det förslag
              som så småningom kanske 2008, kanske 2009, kanske inte alls trillar
              ut från Regeringskansliet innehåller något helt annat än det som
              jag skulle vilja se.
            </seg>
            <seg n="dcc3d29e">
              Varför kan inte regeringen tala ur skägget? Om det pågår ett
              beredningsarbete i Regeringskansliet är det väl inga problem.
              Då är det bara att avisera att propositionen kommer i september,
              december eller kanske inte alls under 2008. Om beredningsarbetet
              pågår kan det ju inte vara så svårt att säga när propositionen
              kommer.
            </seg>
            <seg n="84f7bbee">
              En annan fråga som jag också vill ha svar på är varför det har
              tagit så lång tid. Vad är problemet? Vilka delar i utredningen
              måste beredas ytterligare? Det är en fråga som jag har ställt
              tidigare och inte fått svar på. Jag hoppas att jag får det i dag.
            </seg>
            <seg n="4ac356e5">
              Ytterligare en fråga som jag kommer att ställa ett antal gånger
              från talarstolen i dag är: Vad innebär den kompromiss som det
              pratas om? Är det ett nytt förslag, eller är det bara ett förslag
              som inte har beretts helt färdigt? Det skulle jag vilja ha svar
              på under dagens debatt.
            </seg>
            <seg n="1fc01d54">
              Under den socialdemokratiska regeringen fanns det många borgerliga
              ledamöter, framför allt från Centerpartiet och Folkpartiet, som
              var kritiska till hur frågan behandlades. Många höjde rösten och
              sade: Det har inte hänt tillräckligt mycket. Var är de rösterna
              nu? Var är alla de som stod på barrikaden för ett antal år sedan
              och sade att frågan måste genomföras? Nu finns det ett utredningsförslag.
              Det utredningsförslaget har remissbehandlats. Vart har den kritik
              som har funnits från Centerpartiet och Folkpartiet och även från
              moderata ledamöter tagit vägen? Varför har det blivit tyst? Är
              frågan plötsligt inte lika viktig?
            </seg>
            <seg n="c689fbba">
              Jag vill också gå vidare med den kritik som mina borgerliga kolleger
              lägger fram. Man kritiserar Socialdemokraterna och våra stödpartier
              för att vi inte gjorde någonting under den förra mandatperioden.
              Det är fel. Vi socialdemokrater har alltid drivit jämlikhetsfrågorna,
              och vi har under de senaste åren drivit frågorna om homosexuellas
              rättigheter på ett antal olika områden. Det var vi socialdemokrater
              som, tillsammans med Folkpartiet och Centerpartiet, var initiativtagare
              och drev igenom partnerskapslagstiftningen. Det är också vi som
              har ställt krav på att borgerliga vigselförrättare ska vara både
              vigselförrättare enligt äktenskapsbalken och registreringsförrättare
              enligt partnerskapsbalken. Det var vi som tillsatte utredningen
              om införandet av en äktenskapslagstiftning.
            </seg>
            <seg n="688685a4">
              Det är bara några av de frågor som vi socialdemokrater har drivit
              tillsammans med Miljöpartiet och Vänsterpartiet för att stärka
              de homosexuellas rättigheter.
            </seg>
            <seg n="90630e9f">
              Herr talman! Vad är det då som de borgerliga ledamöterna och
              den borgerliga majoriteten vill införa? Vad är det som man har
              drivit de senaste åren och driver framöver? Det är egentligen
              ingenting. De borgerliga ledamöterna har inte åstadkommit någonting
              på ett antal områden. Man har pratat väldigt mycket och ställt
              väldigt många krav. När man nu har chansen att faktiskt göra någonting
              och driva ett antal frågor och visa handlingskraft händer ingenting.
              Det står helt stilla. Varför är det så? Varför har vi inte fått
              se en proposition? Varför får vi inte ens veta vilket datum propositionen
              kommer? Varför har frågan dragits i långbänk? Jag skulle gärna
              vilja ha svar på de frågorna under de kommande anförandena.
            </seg>
            <seg n="b14cf1b1">
              Jag vill bemöta en återkommande fråga innan den kommer. Jag är
              helt övertygad om att vi under de kommande replikskiftena och
              under debatten i dag kommer att få höra den gång på gång.
            </seg>
            <seg n="ca399992">
              I den lunta med citat som jag har samlat på mig under åren är
              det en alltid återkommande fras. Jag har plockat ut ett citat
              som jag tänker analysera lite noggrannare, nämligen den argumentation
              som borgerligheten använder sig av. De säger: Socialdemokraterna
              har styrt i tolv år. Under den tiden har man inte gjort någonting
              alls.
            </seg>
            <seg n="a1bc1c40">
              Vi socialdemokrater har ju drivit de här frågorna, men det går
              sakta i vissa avseenden. Det är jag den siste att erkänna.
            </seg>
            <seg n="708bb4b9">
              En annan argumentation som lyfts fram har jag hämtat från Olof
              Lavessons blogg. Där kommenterar han det brev som oppositionen
              skickade ut till ett antal borgerliga ledamöter för två veckor
              sedan. Olof säger så här om brevet: Det är så oerhört banalt och
              tramsigt. I tolv år satt ni vid makten och gjorde inte ett skapande
              dugg. Mona Sahlin har sprungit runt som en vilde i Pridetåg och
              på QX-galor och ställt upp på mingelbilder och förrättat partnerskap.
              Fagra tal, mycket snack, men absolut ingen hockey.
            </seg>
            <seg n="e18b8830">
              Är du avundsjuk, Olof Lavesson, på att vi socialdemokrater har
              ett så oerhört stort engagemang i frågan att vår partiledare lägger
              så mycket kraft på frågan och driver den? Är det avundsjuka?
            </seg>
            <seg n="68bb3839">
              För mig handlar det om opinionsbildning och att driva de frågor
              som man känner för och tror på. Det gör vi socialdemokrater tillsammans
              med de partier som har samma åsikt. Vi sitter inte och väntar
              bara för att några vill att en fråga ska gömmas undan och inte
              tas upp över huvud taget.
            </seg>
            <seg n="39df3877">
              Olof Lavesson fortsätter: Samtidigt har vi äntligen fått en statsminister
              som går ut och lovar en könsneutral äktenskapsbalk. En proposition
              från regeringen är under framtagande och vi kan förhoppningsvis
              fatta beslut redan till hösten eller möjligtvis till våren.
            </seg>
            <seg n="912a68bb">
              Men vi har inte fått något beslut, och vi har inte hört när denna
              proposition ska komma. Framför allt vet vi inte vad denna kompromiss
              som det talas så mycket om handlar om. Jag är ganska orolig för
              det uttalande som statsministern gjorde eftersom det inte var
              tydliggörande. Det skapade bara mer skugga över hur denna fråga
              ska behandlas i framtiden.
            </seg>
            <seg n="56dd1536">
              Herr talman! Ett annat argument som jag är oerhört trött på och
              som jag också vill bemöta är det argument som Olof Lavesson och
              även många andra använder sig av, det vill säga: Men Socialdemokraterna
              har ju styrt i tolv år, och under dessa tolv år har man inte gjort
              någonting.
            </seg>
            <seg n="6015f6b1">
              Det är sant att vi har styrt i tolv år, och vi hoppas och tror
              att vi kommer att få styra under väldigt många år till i framtiden.
              Men hur länge ska detta vara den borgerliga majoritetens enda
              argument? I fråga efter fråga säger man: Den socialdemokratiska
              regeringen har inte gjort någonting under så många år.
            </seg>
            <seg n="87be4955">
              För oss socialdemokrater är detta en viktig fråga och har varit
              det under en väldigt lång tid.
            </seg>
            <seg n="6bb07b60">
              Vi tillsatte en utredning 2005. Jag hade för egen del hoppats
              att vi hade kunnat tillsätta utredningen lite tidigare. Men Socialdemokraterna
              är ett stort parti. Vi har en demokratisk process, och vi har
              många medlemmar. Därför lyfte vi fram frågan när den var mogen.
              Därigenom fattade partikongressen ett tydligt beslut om att vi
              ville införa könsneutrala äktenskap. Utifrån det har vi tillsatt
              en utredning. Nu när vi har fattat beslutet vill vi driva frågan
              med kraft, och vi vill fatta beslut nu och inte vänta.
            </seg>
            <seg n="08aeec80">
              Tycker inte Olof Lavesson att man ska invänta vad partimedlemmarna
              i respektive parti tycker? Det tror jag faktiskt att han tycker.
              I så fall hade det, om vi hade haft en borgerlig majoritet under
              den senaste mandatperioden, inte tillsatts någon utredning över
              huvud taget. Moderaterna fattade nämligen inte beslut förrän 2007.
              Med en borgerlig majoritet vid rodret hade utredningen alltså
              knappt tillsatts. Vad är argumentationen här? Det undrar jag.
            </seg>
            <seg n="037990e4">
              Herr talman! De borgerliga ledamöterna har en hög svansföring
              i frågan, men som jag har visat finns det inte mycket substans
              i det som sägs. Nu har vi en utredning som har remissbehandlats.
              Den är klar, och vi kan i stort sett fatta beslut här och nu.
              Varför ska man fortsätta och splittra regeringen? Vore det inte
              bättre att vi faktiskt tar tag i frågan i dag och fattar beslut
              i frågan och på så sätt ger regeringen möjlighet att ägna sin
              tid och kraft åt andra saker nu när denna fråga verkar ta så oerhört
              mycket kraft och tid att man inte ens kan leverera ett datum för
              när propositionen ska komma?
            </seg>
            <seg n="e472d73a">
              Jag vill än en gång uppmana centerpartister, folkpartister och
              moderater att rösta i enlighet med sin övertygelse och göra det
              i dag och göra dagen till en historisk dag för homosexuellas rättigheter
              i Sverige.
            </seg>
            <seg n="b8d37f98">
              Herr talman! Återigen tillbaka till den borgerliga argumentationen.
              Vi socialdemokrater står fast vid det kongressbeslut som vi har
              fattat, och vi tänker driva denna fråga med kraft.
            </seg>
            <seg n="aab08d37">
              Om man gör en historisk tillbakablick finns det ett antal andra
              milstolpar i historien som också lite grann ger en fingervisning
              om hur de olika borgerliga partigrupperna har ställt sig i olika
              frågor när det gäller kampen för homosexuellas rättigheter och
              hur den kampviljan egentligen har sett ut.
            </seg>
            <seg n="19c81caa">
              Därför vill jag redovisa röstsiffrorna vid införandet av partnerskapslagstiftningen.
              Jag tycker att det ger en tydlig fingervisning om hur de olika
              partigrupperna då ställde sig till den frågan. Det var den 7 juni
              1994 som var en historisk dag. Denna dag kan bli lika historisk.
              Det var 171 ledamöter som röstade för och 141 ledamöter som röstade
              emot. Jag har tagit med de större partierna men inte tagit med
              några av de partier som har lämnat riksdagen och lämnat några
              andra utanför.
            </seg>
            <seg n="df12a87d">
              I det första partiet, Socialdemokraterna, var det 128 röster
              för och ingen emot. I Vänsterpartiet var det 12 röster för och
              ingen emot. I Folkpartiet var det 21 röster för och 8 emot väldigt
              bra. I Centerpartiet var det 4 röster för och 20 emot. I Moderaterna
              var det 2 röster för och 72 emot. Jag tycker att dessa röstsiffror
              talar sitt tydliga språk när det gäller vilka partier som har
              slagits för de homosexuellas rättigheter i samhället.
            </seg>
            <seg n="8d117fd0">
              Tittar vi på debatten här i dag är det precis samma sak. Det
              finns några partier som står upp för frågan, vill driva frågan
              och kommer att driva frågan tills den har nått i hamn.
            </seg>
            <seg n="c9e27999">
              Jag ska avsluta med mina tre frågor som jag hoppas att jag kommer
              att få svar på här i dag.
            </seg>
            <seg n="ebe1c56c">
              För det första: När kommer den proposition som vi alla väntar
              så mycket på?
            </seg>
            <seg n="eb7360e7">
              För det andra: Varför har frågan dragits i långbänk, och varför
              har vi inte kunnat få svar på vilka delar som behöver beredas
              ytterligare?
            </seg>
            <seg n="fb8205d8">
              För det tredje: Vad innebär denna kompromiss som det talas om?
              Den gör mig orolig.
            </seg>
          </u>
          <note n="2e7b45cc">
            Herr talman! Jag yrkar bifall till reservation 1 i civilutskottets
            betänkande 15.
          </note>
          <note n="5b677469">
            I detta anförande instämde Caroline Helmersson-Olsson, Hillevi
            Larsson, Fredrik Lundh, Carina Moberg, Christina Oskarsson, Helén
            Pettersson i Umeå, Ameer Sachet, Mona Sahlin och Börje Vestlund
            (alla s), LiseLotte Olsson och Alice Åström (båda v) samt Peter
            Eriksson och Jan Lindholm (båda mp).
          </note>
          <note type="speaker" n="46584d28">
            Anf. 30 LISELOTTE OLSSON (v):
          </note>
          <u who="Q4971176" xml:id="i-e1394a727e24149b-3" n="44b4bde5">
            <seg n="1073bc11">
              Herr talman! För drygt ett år sedan stod jag här i talarstolen
              och predikade kärlekens lov när vi debatterade äktenskap, partnerskap
              och samboende. Det är just det som jag har lust att göra i dag
              igen. Det är väl det som detta betänkande handlar om?
            </seg>
            <seg n="a9df4a4f">
              Vi vill välja att leva med den som vi älskar oavsett vilken sexuell
              läggning som vi har, och vi borde alla få göra det på samma premisser
              och på samma villkor. I dag är det inte så. Vi har en familjelagstiftning
              som fungerar som ett modernt apartheidsystem. Två olika lagar,
              partnerskapslagen och äktenskapsbalken, reglerar samma fenomen,
              nämligen två vuxna människors samlevnad.
            </seg>
            <seg n="d7cfa845">
              Jag och Vänsterpartiet vill inte dela in människor. Men så länge
              äktenskapet är en exklusiv klubb för heterosexuella kommer kärleksförhållanden
              mellan två personer av samma kön aldrig att möta samma respekt
              och acceptans som ett förhållande mellan en kvinna och en man.
            </seg>
            <seg n="32f3dbd3">
              För mig och Vänsterpartiet är detta väldigt enkelt. Att ha särskilda
              lagar beroende på människors sexuella läggning är diskriminerande.
              Partnerskapslagen var ett mycket viktigt steg när den kom, men
              i dag är den en särlagstiftning som delar upp människor i två
              olika grupper utifrån en grund som helt saknar relevans.
            </seg>
            <seg n="95b2c81c">
              Den heterosexuella kärnfamiljen med mamma, pappa och barn är
              fortfarande normen, trots att vi som lagstiftare vet att det i
              dag finns många andra typer av familjekonstellationer. Därför
              måste äktenskapsbalken göras om så att den blir könsneutral.
            </seg>
            <seg n="78601d19">
              Vänsterpartiet förespråkar alltjämt en könsneutral äktenskapslagstiftning
              där alla äktenskap blir borgerliga, och den som så önskar får
              lägga till religiösa ceremonier efter eget val ett så kallat civilt
              äktenskap.
            </seg>
            <seg n="8ee14212">
              Men i det här läget, eftersom Äktenskaps- och partnerskapsutredningen
              inte har lämnat något sådant förslag, prioriterar vi att få till
              stånd en könsneutral äktenskapslagstiftning så snart som möjligt.
              Det kan bli möjligt om alla de som tidigare har stått upp för
              lika rättigheter oavsett sexuell läggning vågar stå för det i
              dag och trycka på rätt knapp här i dag.
            </seg>
            <seg n="deaa7e89">
              I fjol när jag stod här i talarstolen var jag tydlig med att
              jag var orolig för att utredningens förslag skulle förhalas och
              dras i långbänk. Tyvärr kan jag säga: Vad var det jag sade? Men
              jag gör det inte med någon skadeglädje.
            </seg>
            <seg n="6df321e8">
              Regeringens hantering av frågan visar att det blev just så. Det
              var ett extra långt remissförfarande som än så länge inte mynnat
              ut i någonting alls, möjligtvis i tomma löften.
            </seg>
            <seg n="a06fe2fc">
              Förresten: Det som det har mynnat ut i och som har hänt är att
              det har gjort många människor besvikna. Jag vet homosexuella par
              som trott att de skulle få möjlighet att gifta sig, vigas, i sommar
              men som fortfarande får finna sig i att tillhöra kärlekens B-lag.
            </seg>
            <seg n="ab0ffdfe">
              I stället för att vänta på något som kanske kommer i höst statsministern
              har sagt att det förmodligen kommer att läggas fram en proposition
              i ärendet senare i år tycker jag att vi ska låta riksdagen avgöra
              frågan här i dag. Alla vet vi att det är möjligt eftersom det
              i riksdagen egentligen finns en majoritet för en modern äktenskapslag
              för alla. För mig är det obegripligt att de som tidigare har varit
              för allas rätt att behandlas lika oavsett sexuell läggning nu
              plötsligt verkar nöjda med att något kanske kommer någon gång
              i höst. Och lika obegripligt är det för mig att ni låter en liten
              minoritet i högerregeringen få bromsa och förhala en möjlighet
              att visa att ni tror på att allas kärlek är lika mycket värd.
            </seg>
            <seg n="e51163ad">
              Jag ser klara risker med att invänta en eventuell proposition.
              Hur kan vi i dag vara säkra på att det i den utlovade propositionen
              verkligen finns förslag om samma lagstiftning för alla som vill
              gifta sig. Precis som föregående talare är jag väldigt orolig
              för vad den här så kallade kompromissen kommer att innehålla.
            </seg>
            <seg n="b8845bc1">
              Jag undrar om ni på den borgerliga kanten som egentligen vill
              ha en könsneutral äktenskapslag tror att det över huvud taget
              är möjligt att lägga fram en proposition så länge Kristdemokraterna
              sitter tillsammans med er i regeringen. Och hur kan den här kompromissen
              se ut? Vad riskerar en kompromiss mellan ja och nej att bli någonting
              urvattnat? Kanske det är väl det som ligger mellan ja och nej.
            </seg>
            <seg n="0c5cea9b">
              Hur ser det ut? Hur kan man kompromissa om en sådan sak som allas
              rätt att bli lika behandlade? Jag skulle bli väldigt glad om ni
              kunde ge ett svar om hur ni tänker kring det här.
            </seg>
            <seg n="5ab17502">
              Jag kan förstå att det är svettigt att i dag ingå i högeralliansen,
              för inom den finns ju hela spektrumet från ledamöter som själva
              har skrivit motioner om att de vill ha en könsneutral äktenskapslagstiftning
              till ledamöter som tror att en könsneutral äktenskapslagstiftning
              är ett tecken på att världens undergång är nära. Hur ska ni få
              till det? Hur har ni tänkt att det ska gå att få en lösning så
              att ni kan göra människor inom spektrumet nöjda? Jag undrar också
              hur det känns för er i dag när ni måste rösta mot er övertygelse.
            </seg>
            <seg n="b95bd4ee">
              För ett par veckor sedan ställde jag en fråga till Göran Hägglund.
              Jag frågade om han tyckte att det var dags att ändra på äktenskapsbalken.
              Han sade då ganska tydligt att han tyckte att ordningen i dag
              med en partnerskapslag och en äktenskapsbalk var bra.
            </seg>
            <seg n="efc6f31d">
              Det jag då kan tycka är lite anmärkningsvärt är att Kristdemokraterna
              nu plötsligt värnar om partnerskapslagen, som de var totalt emot
              då den genomfördes. Väntar ni kanske på att tiden och utvecklingen
              ska hinna i kapp Kristdemokraterna så att även de inser att all
              kärlek mellan vuxna människor bör och ska behandlas lika? Hur
              länge ska vi vänta på det, kamrater?
            </seg>
            <seg n="dbba4379">
              Vi som i dag kommer att rösta ja har i diverse utspel från regeringssidan
              blivit kallade populister. Det har sagts att vi bedriver ett cyniskt
              politiskt spel. Jag skulle gärna vilja ha en förklaring från er
              om vad som är cyniskt och populistiskt i att ta två människors
              önskan om att gifta sig på allvar. Är det cyniskt att försöka
              ändra lagen så att den värnar om allas lika rättigheter?
            </seg>
            <seg n="3a686307">
              Nej, jag undrar var det cyniska politiska spelet egentligen äger
              rum. Jag tror att det finns någonstans i maktens korridorer, där
              ni gör allt för att inte behöva visa den splittring som finns.
              Ni är till och med beredda att vika er i er hjärtefråga allt för
              att hålla ihop högerregeringen.
            </seg>
            <seg n="dd85012f">
              Fru talman! Jag kommer tillbaka till kärleken, som jag valde
              att inleda mitt anförande med. Är inte all kärlek lika mycket
              värd? Varför ska två personer som älskar varandra inte få ingå
              äktenskap om de så önskar? Ska inte två människor som älskar varandra
              kunna visa det öppet? Ska inte alla frivilliga kärleksrelationer
              mellan två vuxna människor ha möjlighet till lika skydd och stöd
              från samhällets sida? Ska inte alla familjer och alla barn räknas
              på samma sätt?
            </seg>
            <seg n="18c523e9">
              Svaret är enkelt. Antingen röstar vi i dag för en lag som ger
              alla rätt att gifta sig, eller också drar vi ut på saken och fortsätter
              att ha det moderna apartheidsystem som i dag råder i Sverige.
            </seg>
          </u>
          <note n="296d2762">
            Jag yrkar bifall till reservation 1.
          </note>
          <note n="fdc56665">
            I detta anförande instämde Alice Åström (v), Caroline Helmersson-Olsson,
            Hillevi Larsson, Fredrik Lundh, Carina Moberg, Christina Oskarsson,
            Helén Pettersson i Umeå, Ameer Sachet, Mona Sahlin och Börje Vestlund
            (alla s) samt Peter Eriksson (mp).
          </note>
          <note type="speaker" n="2210d019">
            Anf. 31 JAN LINDHOLM (mp):
          </note>
          <u who="Q5956750" xml:id="i-3dd0b4df501557a5-2" n="1cb834df">
            <seg n="2848fc00">
              Fru talman! I civilutskottets betänkande Äktenskap och partnerskap
              behandlas inte mindre än 34 motionsyrkanden från den allmänna
              motionstiden. Majoriteten har valt att avstyrka dessa yrkanden
              i sex olika paket som vart och ett för sig är väldigt intressant.
              Viktiga frågor tas där upp. Men jag misstänker att fem av punkterna
              kommer att drunkna i dagens debatt och även i massmediernas bevakning.
            </seg>
            <seg n="c4b1d6e4">
              Frågan om en könsneutral äktenskapslagstiftning är, som vi hört
              av de två tidigare inläggen här, den klart överskuggande frågan.
              Jag tänker i alla fall använda några minuter till en av övriga
              frågor som behandlas i betänkandet innan jag går in på frågan
              om en könsneutral äktenskapslagstiftning.
            </seg>
            <seg n="5be4224f">
              I en av de motioner som tas upp väcks frågan om vigselförrättare
              som behärskar teckenspråket. Teckenspråket är i dag ett självständigt
              språk som hela tiden utvecklas, precis som alla andra språk. Teckenspråket
              är också ett växande minoritetsspråk.
            </seg>
            <seg n="a323b625">
              Det förekommer säkert att någon som väljer att gifta sig i ett
              främmande land också väljer att använda en tolk för att förstå
              vad vigselförrättaren säger. Det är ett frivilligt val som görs.
              Dels gifter man sig i ett främmande land, dels förstår man inte
              språket. Det normala är nog att man ändå förstår något av det
              som sägs.
            </seg>
            <seg n="4470ba55">
              Men för den som inte hör och som kanske inte heller kan tala
              är det i de flesta fall ett betydligt större utanförskap än det
              är för den hörande och talande att brottas med en främmande språkmiljö.
              Jag tycker därför att majoriteten gör det väldigt lätt för sig
              när man hänvisar till att tolkning vid vigsel enligt gällande
              lag ska betraktas som den vardagstolkning som man har rätt till.
            </seg>
            <seg n="0b1abb5c">
              Men att vigas med stöd av en tolk kan aldrig bli samma sak som
              att vigas av en vigselförrättare som själv behärskar teckenspråket.
              Det kan ju vara så att det i praktiken inte är någon stor fråga
              att lösa det här. Då tycker jag att det är ganska småsnålt och
              okänsligt av majoriteten att inte ens lägga fram ett förslag om
              att titta på hur svårt det är att lösa detta.
            </seg>
            <seg n="5b8020e7">
              Tänk om det är så enkelt att det bara handlar om att organisera
              vigselförrättare som redan i dag behärskar teckenspråket, att
              ordna någon sorts tillgänglighet eller att visa lite handlingskraft
              när det gäller att se till att tolkar som kan teckenspråk intresserar
              sig för att som vigselförrättare också använda sin kunskap! Jag
              tycker att det är synd att ni lämnar den frågan så obehandlad.
            </seg>
            <seg n="2f1a7c29">
              Nu kommer jag till frågan om en könsneutral äktenskapslagstiftning
              och till den i mitt tycke oförklarliga långbänken. Det finns helt
              klart många andra långbänkar.
            </seg>
            <seg n="5eff6355">
              Ni som finns här och som sitter i civilutskottet vet vilken långbänk
              jag i första hand tänker på, nämligen den om varför Banverket
              inte startar utbyggnaden av ett dubbelspår mellan Falun och Borlänge.
              På ett väsentligt sätt skiljer sig denna fråga från frågan om
              en könsneutral äktenskapslagstiftning. Frågan om en utbyggnad
              har nämligen inte ett tydligt, kanske 90-procentigt, stöd i riksdagen
              som den senare frågan har. Den skillnaden kan naturligtvis förklara
              långbänkar som de om Dalabanan, Salapropositionen och varför ett
              samhälle som Sälen med över 70 000 sängplatser saknar en järnvägsförbindelse.
            </seg>
            <seg n="0d65f108">
              Jag har full förståelse för att vissa frågor får vänta och för
              att en del saker kanske aldrig blir av fastän det finns väldigt
              goda förslag. Men att det ska behöva ta så oerhört lång tid när
              det finns ett massivt stöd i riksdagen för en könsneutral äktenskapslagstiftning
              har jag väldigt svårt att förstå. Länder som har gått före är
              Holland, Belgien, Kanada, Spanien och Sydafrika. Varför skulle
              det vara så svårt i Sverige?
            </seg>
            <seg n="25b8d420">
              Det är inte bara här i riksdagen som stödet är starkt. Även i
              opinionsundersökningar har man sett att det finns ett mycket brett
              stöd ute bland allmänheten i vårt land.
            </seg>
            <seg n="1ad09e14">
              Dessutom är frågan, vilket beskrivits här av tidigare föredragande,
              väldigt väl utredd. Det finns ett förslag som borde kunna vara
              en grund för regeringen när det gäller att lägga fram ett lagförslag.
            </seg>
            <seg n="9184314c">
              Av utredningen framgår tydligt att de allra flesta intressen
              på området på något sätt har varit delaktiga och inbjudna att
              delta i utredningsarbetet dels genom de olika hearingar som redovisas,
              dels genom de två referensgrupper som man använt sig av under
              arbetet.
            </seg>
            <seg n="e54d9d76">
              Jag finner det svårt att tro att arbetet i utredningen skulle
              ha missat några större eller väsentligare punkter och frågeställningar,
              och jag tycker att när man läser igenom den gigantiska lunta med
              remissyttranden som vi fick tidigare i år, där 56 av de 57 listade
              remissinstanserna har valt att svara, får man den bilden bekräftad.
            </seg>
            <seg n="e1087817">
              Visst kan man säga att det är beklagligt att det har tagit så
              lång tid att komma fram till att tillsätta en utredning och att
              det tog två år för utredningen att komma med sitt förslag, men
              jag tycker inte att man alltid bara kan fortsätta att skylla på
              det som har varit. Förslaget kom ändå fram i mars förra året,
              och regeringen hade kunnat följa den ungefärliga tidsplan som
              utredaren föreslog med en ganska omedelbar och snabb remiss. Då
              hade förslaget kunnat behandlas under hösten och träda i kraft
              den 1 januari 2008, såsom det var tänkt.
            </seg>
            <seg n="feccc964">
              Men nu valde regeringen i stället att dra ut på arbetet, och
              man jobbade länge med att färdigställa remissmaterialet. Det skickades
              ut först, som jag har förstått det, en bit in i juni månad 2007.
              Sedan valde man en väldigt lång remisstid, som man sedan dessutom
              valde att förlänga ytterligare.
            </seg>
            <seg n="6b0cf03b">
              Om man tittar på andra remisser baserade på utredningar som regeringen
              har jobbat med både den sittande regeringen och tidigare regeringar
              brukar remisstider inte vara så oerhört långa, och när de är längre
              brukar det baseras på att utredningarna har några, som man kallar
              det på byråkratispråk, har jag förstått, utestående frågor eller,
              enklare uttryckt, några olösta problem i utredningarna. Här fanns
              det ju inte någonting sådant som utredningen pekade på, så även
              om man hade tagit till en lång remisstid hade den kanske inte
              behövt vara mer än hälften av den tid man nu valde att ta i anspråk.
              Den hade kunnat vara även kortare.
            </seg>
            <seg n="4bfa5690">
              Nu är det ganska precis på dagen tre månader sedan remisstiden
              gick ut, och man kan undra vad regeringen har gjort under de här
              tre månaderna. Såvitt jag vet har man kanske inte gjort någonting.
              Remissvaren är väldigt mångordiga det är en tjock lunta. Jag tycker
              inte att de borde förlänga arbetet. I princip kan jag inte se
              att där finns någonting vare sig nytt eller tidigare okänt som
              man tillför.
            </seg>
            <seg n="262c414f">
              Man kan därför undra vad som ligger bakom den här oförklarliga
              långbänken. Det är väldigt många som undrar, men några tydliga
              eller trovärdiga svar har jag inte hört från regeringens sida.
            </seg>
            <seg n="e4d51d9a">
              Förra sommaren debatterades frågan om könsneutral äktenskapslagstiftning
              på många ställen, bland annat under Almedalsveckan. Även från
              majoritetens företrädare uttrycktes då ett stöd för möjligheten
              att ta ett utskottsinitiativ, så jag föreslog att vi från utskottet
              skulle göra det vid höstens första sammanträde. Men då sade majoriteten
              nej med motivet att man ville invänta remissvaren. Oppositionen,
              Socialdemokraterna, Vänsterpartiet och Miljöpartiet, gjorde då
              ett nytt försök med ett utskottsinitiativ när remisstiden hade
              gått ut. Då avslogs det med motiveringen att man ville invänta
              regeringen, denna ständiga väntan som sprider oro.
            </seg>
            <seg n="cb32e338">
              Målet, fru talman, att få till en könsneutral äktenskapslagstiftning
              är naturligtvis även för oss i Miljöpartiet överordnat våra partiintressen
              i frågan, men jag vill ändå bara nämna den lilla detalj som vi
              lyfter fram i det särskilda yttrande som vi har tillsammans med
              Vänsterpartiet. Det är så att vi helst ser att lagstiftningen,
              när den förhoppningsvis kommer till så snart som möjligt, ändå
              inte utformas så att en utövare av en offentligrättslig funktion
              tillåts diskriminera genom att välja vem han eller hon väljer
              att gå till mötes med sin offentliga funktion. Men vi har samtidigt
              sagt att huvudmålet här är så viktigt att vi anser att det är
              överordnat vår uppfattning om den detaljen.
            </seg>
            <seg n="18558bea">
              Man undrar: Hur länge ska en riksdagsmajoritet behöva vänta på
              en handlingsförlamad regering?
            </seg>
          </u>
          <note n="1faf2a94">
            Jag yrkar bifall till reservation 1, fru talman.
          </note>
          <note n="c5e45014">
            I detta anförande instämde Peter Eriksson (mp), Caroline Helmersson-Olsson,
            Hillevi Larsson, Fredrik Lundh, Carina Moberg, Dan Nilsson, Christina
            Oskarsson, Helén Pettersson i Umeå, Ameer Sachet, Mona Sahlin
            och Börje Vestlund (alla s), samt Alice Åström och LiseLotte Olsson
            (båda v).
          </note>
          <note type="speaker" n="2e816b85">
            Anf. 32 ANTI AVSAN (m):
          </note>
          <u who="Q574782" xml:id="i-356b51a0c1fef92c-1" n="ceeb1cc0" next="i-dd94f61073c94daf-1">
            <seg n="2ff91ad9">
              Fru talman! I betänkandet Äktenskap och partnerskap behandlas
              drygt 30 motionsyrkanden från den allmänna motionstiden år 2007.
              Tyngdpunkten i betänkandet ligger på frågan om könsneutral äktenskapslagstiftning.
              Här har oppositionen bortsett från alla krav på normal beredning,
              trots att man i andra sammanhang har kritiserat regeringen för
              bristande beredning och att saker och ting har gått för snabbt.
              Som så ofta i andra sammanhang är det uppenbarligen så att ändamålet
              helgar medlen, även om det i det här fallet knappast har satts
              i främsta rummet att faktiskt åstadkomma en könsneutral äktenskapslagstiftning
              utan snarare att åstadkomma någon form av politiskt spektakel.
            </seg>
            <seg n="59aedcd9">
              Detta politiska spektakel fullbordas av Jan Lindholms anförande
              här. Jag utgår från att Jan Lindholm började med det för honom
              och Miljöpartiet viktigaste, nämligen en fråga som i praktiken
              redan är löst, vigsel på teckenspråk. Miljöpartiet har varken
              reserverat sig eller skrivit ett särskilt yttrande i den frågan.
            </seg>
            <seg n="edfd3828">
              Därefter kom vad jag antar är den näst viktigaste frågan, som
              möjligen är något märklig i detta sammanhang och knappast seriös:
              ett ganska långt inlägg om ett dubbelspår till Falun. Ja, vad
              är det här om inte ett politiskt spektakel?
            </seg>
            <seg n="59d9dd16">
              Sedan kan man undra vad det är för mening med ett tillkännagivande
              från riksdagen avseende något som redan följer den normala gången
              för hur lagstiftningsärenden bereds.
            </seg>
            <seg n="66c7ad02">
              Socialdemokraternas motionsyrkande har för övrigt passerat bästföredatum,
              eftersom kravet i det yrkandet är att regeringen omgående och
              senast den 18 mars ska lägga fram ett lagförslag. Jag ställer
              frågan: Kan man betrakta ett sådant yrkande som seriöst och allvarligt
              menat? Naturligtvis inte.
            </seg>
            <seg n="5a469c5e">
              De upprepade avsteg från normal beredning som oppositionen har
              varit beredd att göra började redan innan den bredare remissomgången
              var slutförd. Det första försöket till utskottsinitiativ togs
              redan i oktober 2007. Härefter följde ett nytt försök till utskottsinitiativ
              från oppositionen under slutet av januari 2008, närmare bestämt
              sju dagar efter att remisstiden hade gått ut.
            </seg>
            <seg n="1b1c1971">
              Redan i januari stod det klart att Socialdemokraterna, Vänsterpartiet
              och Miljöpartiet ansåg att frågan om könsneutral äktenskapslagstiftning
              var av helt annan karaktär än andra lagstiftningsfrågor som riksdagen
              har att behandla. Oppositionens agerande syftade till att remissyttranden
              skulle lämnas därhän och att regeringen inte skulle ges möjlighet
              att bemöta remissinstansernas synpunkter i en proposition. Därutöver
              skulle ett utskottsinitiativ ha gett en sämre beredning, även
              på det sättet att inga motioner hade kunnat avges i ärendet. Oppositionens
              agerande för att åsidosätta grundläggande principer för ärendeberedning
              i syfte att vinna kortsiktiga politiska poänger kunde inte betraktas
              som annat än oseriöst, och det är på den linjen man har fortsatt.
            </seg>
            <seg n="cda240ca">
              Civilutskottet uttalade att lagförslaget ska beredas i vanlig
              ordning och att det inte förelåg några skäl att föranstalta om
              ett utskottsinitiativ.
            </seg>
          </u>
          <note n="5ca0950c">
            Fru talman! Jag vill erinra om att Äktenskaps- och partnerskapsutredningen
            tillsattes i januari 2005. Under förra mandatperioden, både våren
            2005 och våren 2006, avstyrkte det dåvarande lagutskottet motionsyrkanden
            avseende äktenskapslagstiftningen, som behandlades inom ramen
            för det pågående utredningsarbetet. Under nuvarande mandatperiod
            intog civilutskottet samma ståndpunkt våren 2007. Det saknas skäl
            att nu hantera frågan på annat sätt.
          </note>
          <u who="Q574782" xml:id="i-dd94f61073c94daf-1" n="ceeb1cc0" prev="i-356b51a0c1fef92c-1">
            <seg n="4a0bea5a">
              Civilutskottet har konstaterat att huvuddelen av de nu aktuella
              motionsyrkandena rör frågor som övervägs av Äktenskaps- och partnerskapsutredningen
              samt att remissbehandlingen av utredningsbetänkandet avslutats
              för inte särskilt länge sedan. En proposition beträffande könsneutrala
              äktenskap förbereds, och jag utgår från att den kommer att läggas
              fram senare i år. Det pågående beredningsarbetet bör inte föregripas
              genom någon åtgärd från riksdagens sida.
            </seg>
            <seg n="c33430cc">
              Fru talman! Jag undrar vad det är för lagförslag vi ska ta ställning
              till i dag eftersom företrädare för oppositionen säger att vi
              kan fatta ett historiskt beslut. Jag har inte sett något lagförslag.
            </seg>
          </u>
          <note n="5559d719">
            Jag yrkar bifall till civilutskottets förslag i betänkandet vilket
            innebär att samtliga motionsyrkanden avslås.
          </note>
          <note n="2b29f0f0">
            I detta anförande instämde Olof Lavesson (m) och Fredrick Federley
            (c).
          </note>
          <note type="speaker" n="c9ab7aa2">
            Anf. 33 JOHAN LÖFSTRAND (s) replik:
          </note>
          <u who="Q4563305" xml:id="i-94c462c2be306db7-0" n="86bb7447">
            <seg n="53abc625">
              Fru talman! Anti Avsan tar i sitt anförande upp två delar i min
              argumentation som han tycker är beklämmande. För det första menar
              han att det är helt normalt med en remisstid på tio månader och
              att det är brukligt. Jag vet att den borgerliga majoriteten i
              vissa ärenden haft remisstider som varit under en månad. Tio månader
              verkar därför som en ganska lång tid. Samtidigt borde Anti Avsan
              i sin utövning som domare vara väl bevandrad i att en normal remisstid
              är tre månader.
            </seg>
            <seg n="168f211a">
              Att frågan inte dragits i långbänk tror jag inte någon kan hävda.
              Frågan landade i regeringens knä i mars. Sedan fick frågan ligga
              på regeringens bord i ett antal månader utan att någonting gjordes.
              Utredaren hade en plan för hur detta hade kunnat genomföras så
              att lagen varit implementerad från och med den 1 januari. Jag
              tror inte att någon kan säga att den planen var orealistisk.
            </seg>
            <seg n="ec7b2595">
              För det andra menar Anti Avsan att det finns ett bästföredatum
              för det beslut vi ska fatta i dag. I vår motion står det omgående.
              Vi vill att beslutet ska fattas omgående. Vi tror att det är möjligt.
              Min fråga till Anti Avsan är om det är så att jag i dag inte kommer
              att få svar på när propositionen kommer. Om den nu bereds kan
              det väl inte vara så svårt att komma med ett datum. Vad är det
              som måste beredas ytterligare? Och vad är det för kompromiss Regeringskansliet
              pratar om?
            </seg>
          </u>
          <note type="speaker" n="fdeeba02">
            Anf. 34 ANTI AVSAN (m) replik:
          </note>
          <u who="Q574782" xml:id="i-8dda53a57ab282e4-2" n="ceeb1cc0">
            <seg n="e74dd809">
              Fru talman! När det gäller beredningstider kan de säkert variera
              i de olika fallen. Jag tar inget personligt ansvar för regeringens
              beredning. Utredningsbetänkandet har skickats ut på en bred remissomgång,
              och det har kommit in ett antal svar. Möjligen vet Johan Löfstrand
              hur många som inkommit; det är förhållandevis många.
            </seg>
            <seg n="fea61f23">
              När en proposition ska presenteras för riksdagen kan jag inte
              säga. Jag antar att den kommer i höst. Det verkar rimligt. Också
              statsministern har svarat på frågan när en proposition är att
              vänta, och jag har ingen anledning att tro att det skulle bli
              på något annat sätt.
            </seg>
            <seg n="04f13bb2">
              Vad gäller frågan om kompromisser eller inte kan man undra var
              en sådan uppgift kommer ifrån. Rykten sprids på olika sätt. Kan
              det vara så att någon befarar något utan att det egentligen finns
              substans i det? Eller har möjligen någon politiskt initierad person
              berättat för Johan Löfstrand eller någon annan att det föreligger
              en kompromiss? Jag har svårt att tro det. Jag tycker därför inte
              att det finns anledning att kommentera den saken ytterligare.
            </seg>
          </u>
          <note type="speaker" n="a6441288">
            Anf. 35 JOHAN LÖFSTRAND (s) replik:
          </note>
          <u who="Q4563305" xml:id="i-94c462c2be306db7-1" n="86bb7447">
            <seg n="5b7e4eb1">
              Fru talman! Anti Avsan vill inte ta något personligt ansvar för
              regeringens arbete, men till syvende och sist är Anti Avsan en
              av de ledamöter i denna kammare som utsett statsministern och
              den övriga regeringen. Jag hoppas därför att Anti Avsan tar ansvar
              för den politik som regeringen bedriver, för det är ju riksdagens
              uppgift.
            </seg>
            <seg n="0ef6a38d">
              Det verkar som om jag i dag inte kommer att få svar på mina frågor
              beträffande när propositionen kommer och varför det tar så lång
              tid. Om man läser den tjocka bibban med remissvar finns det, som
              Jan Lindholm sade i sitt anförande, inte mycket nytt i den. I
              utredningen har funnits två referensgrupper som fått ge de flesta
              synpunkterna. Det finns alltså inte mycket nytt i den remissbibba
              som föreligger. Det innebär att arbetet borde kunna gå mycket
              snabbt. Om regeringen velat driva frågan, och prioritera den,
              kunde man hela hösten ha jobbat med de svar som redan hade kommit
              in.
            </seg>
            <seg n="4f450da1">
              Avslutningsvis vill jag, beträffande kompromissen, fråga Anti
              Avsan om han kan lova att det förslag som kanske kommer i höst,
              eller någon gång framöver, kommer att vara identiskt med utredningens,
              så att vi kan avskriva vad en eventuell kompromiss skulle innehålla.
              Kan Anti Avsan lova det?
            </seg>
          </u>
          <note type="speaker" n="311e29cb">
            Anf. 36 ANTI AVSAN (m) replik:
          </note>
          <u who="Q574782" xml:id="i-8dda53a57ab282e4-3" n="ceeb1cc0">
            <seg n="44575064">
              Fru talman! Beträffande när en proposition ska läggas fram kan
              jag konstatera att den inte kommer att läggas fram omgående och
              framför allt gäller det förfluten tid det vore definitivt inte
              seriöst och dessutom inte möjligt.
            </seg>
            <seg n="67b7dbc5">
              Sedan gällde det huruvida det gått fort eller långsamt. I sitt
              anförande sade Johan Löfstrand att han var den siste att erkänna
              att det gått för långsamt. Jag förstår att det var en felsägning;
              han menade säkert att han var den förste att erkänna att det gått
              för långsamt. Det har det i så fall gjort under lång tid, för
              det var väl det som åsyftades.
            </seg>
            <seg n="243b1fd8">
              På frågan om jag kan utställa löften om hur propositionen kommer
              att se ut är väl svaret ganska självklart, nämligen att jag inte
              kan göra det. Nu förstår jag, med tanke på Johan Löfstrands argumentation,
              att man från början avsett att strunta i vad remissinstanserna
              sagt, detta eftersom Johan Löfstrand säger att det hela redan
              var klart, att lagförslaget fanns i utredningen. Det förklarar
              varför man kanske ansåg att det inte skulle skickas ut på remiss
              och att man därmed inte heller behövde beakta de remissvar som
              kom in.
            </seg>
            <seg n="387b0c55">
              Den fråga jag ställde, och som kvarstår, var vad det är för beslut
              som ska fattas i riksdagen i dag. Är det ett tillkännagivande
              om att det arbete som pågår ska fortsätta i syfte att lägga fram
              en proposition omgående, trots att den kanske inte är färdigbearbetad?
              Det är väl viktigare att det läggs fram en noga bearbetad proposition
              där man på ett seriöst och demokratiskt acceptabelt sätt bemöter
              det som de olika remissinstanserna anfört under remissomgången.
              Så går en seriös handläggning till.
            </seg>
          </u>
          <note type="speaker" n="f509b693">
            Anf. 37 MARIA KORNEVIK JAKOBSSON (c):
          </note>
          <u who="Q4959537" xml:id="i-813fbcf809713a42-0" n="374b5ab6">
            <seg n="1155bf13">
              Fru talman! Få ord har fått så stor uppmärksamhet som könsneutralt
              äktenskap, och det med all rätt. Det är inte bara fråga om att
              förändra ett ord, utan det handlar också om alla människors lika
              rätt och värde. För mig och Centerpartiet innebär dessa ord att
              varje människa har rätt att tänka, känna, tycka, vara, bli förälskad
              i den man vill och leva med den man vill.
            </seg>
            <seg n="e709cdae">
              Oppositionen säger att det är dags att göra slut på långbänken.
              LiseLotte Olsson säger att jag och mina allianskolleger är cyniska
              och borde ha ångest i dag. Jag kan lova LiseLotte Olsson att det
              är andra frågor som gör att jag får ångest, inte detta. Jag är
              säker på att jag gör det som är rätt. För Centerpartiet är denna
              fråga så viktig att den, precis som alla andra viktiga frågor,
              måste beredas på ett rätt och demokratiskt korrekt sätt. Som bekant
              tar demokrati tid. Det här handlar om värderingar, attityder och
              människor ute i samhället. Det är viktigt att de människorna,
              och speciellt de som har en avvikande åsikt, vet att detta har
              behandlats på ett sätt som gör att det faktiskt är ett demokratiskt
              fattat beslut av Sveriges regering och riksdag.
            </seg>
            <seg n="3f7fb853">
              Utredningen var klar i mars 2007. Remisstiden gick ut i januari.
              Remisstiden blev förlängd, vet ni. Det var för att det var många
              som var intresserade av att lämna ifrån sig något i denna fråga.
              Skulle vi då inte visa respekt för dem som har satt sig ned och
              skrivit och velat lämna ifrån sig något? Ska vi bara putta det
              åt sidan?
            </seg>
            <seg n="697e7d87">
              Det betyder inte att jag och Centerpartiet kommer att ändra inställning.
              Det får i så fall vara någonting oerhört angeläget i de remissvaren.
              Men vi har en skyldighet att läsa och lyssna och höra på dem som
              har lämnat ifrån sig remissvar.
            </seg>
            <seg n="543b543a">
              Därför väntar vi på det pågående beredningsarbetet inom Regeringskansliet.
              Jag har ingen ångest för det, absolut inte! Centerpartiet och
              jag litar på statsministern när han säger att det kommer en proposition
              i ärendet senare i år. Lugn! Ingen ångest!
            </seg>
            <seg n="17870ce2">
              Jag är inte cynisk, och det är inte heller mitt parti. Vi följer
              de demokratiska spelreglerna, som är viktiga.
            </seg>
            <seg n="9abc7663">
              Fru talman! Jag vill bara säga några ord om vigsel på teckenspråk.
              Landstinget ska erbjuda tolktjänst för vardagstolkning för barndomsdöva,
              dövblinda, vuxendöva och hörselskadade bosatta inom landstinget.
              Med begreppet vardagstolkning avses också tolkning vid vigsel.
            </seg>
            <seg n="8c7fe796">
              Även om det inte finns någon direkt regel för hur många gånger
              man har rätt att gifta sig tillhör nog för de flesta människor
              vigslar inte vardagen. De allra flesta ser det som en stor och
              viktig händelse i livet. Att få gifta sig på ett språk man behärskar
              utan tolkning med en vigselförrättare som behärskar teckenspråket
              vore önskvärt.
            </seg>
          </u>
          <note n="580b4a74">
            Jag yrkar bifall till förslaget i utskottets betänkande och avslag
            på reservationerna.
          </note>
          <note n="fcb3f2fd">
            I detta anförande instämde Fredrick Federley och Annie Johansson
            (båda c).
          </note>
          <note type="speaker" n="eb5de140">
            Anf. 38 LISELOTTE OLSSON (v) replik:
          </note>
          <u who="Q4971176" xml:id="i-e1394a727e24149b-4" n="44b4bde5">
            <seg n="7fe5ab82">
              Fru talman! Jag påstod inte att Maria Kornevik Jakobsson och
              borgerligheten borde ha ångest. Det sade jag inte i talarstolen.
              Men det var en bra idé! Jag tycker att ni borde ha lite ångest
              för att ni inte kommer att rösta som jag vet att många av er egentligen
              tycker innerst inne, att människor ska ha rätt att leva tillsammans
              på samma villkor oavsett sexuell läggning. Jag skulle sova lite
              oroligt om jag var tvungen att kompromissa med mitt samvete.
            </seg>
            <seg n="2fd122d9">
              Flera av er har varit uppe och påpekat hur viktig den demokratiska
              gången är. Men varför tillämpade ni då inte samma sätt att arbeta,
              med ett långt remissförfarande och möjlighet för människor att
              komma till tals, när det handlade om a-kassan? Det är en fråga
              som berör människor in i grunden. Människors livsvillkor påverkades
              av de förslag ni hade. Men då var det väldigt bråttom. Pang, bom,
              ut på remiss, fatta beslut, beslutet gäller!
            </seg>
            <seg n="5be5a6d5">
              Är det inte så, om man ska vara riktigt sanningsenlig, att det
              här handlar om att ni har ett politiskt problem? Ni kan inte komma
              överens. Många av er vill ha en könsneutral äktenskapslagstiftning,
              och några av er vill absolut inte ha det. Hur ska ni kunna få
              till det, så att ni blir nöjda allihop?
            </seg>
            <seg n="131223a8">
              Jag kan hänvisa till en artikel i en tidning i går, underskriven
              av en moderat, en centerpartist och en folkpartist. De som skriver
              säger att de tror att förslaget kommer att bli dåligt underbyggt
              och så vidare. De vill inte ha det, för deras partiers synpunkter
              kommer inte att vägas in. Det är just det som jag tror att ert
              stora problem kommer att vara. Ni är fyra partier som alla vill
              ha med sina synpunkter. Vad kommer ut av det om inte en undermålig
              kompromiss?
            </seg>
          </u>
          <note type="speaker" n="d8a8d32d">
            Anf. 39 MARIA KORNEVIK JAKOBSSON (c) replik:
          </note>
          <u who="Q4959537" xml:id="i-813fbcf809713a42-1" n="374b5ab6">
            <seg n="0b0351cc">
              Fru talman! Jag vill börja med att säga att jag inte kompromissar
              i denna fråga. Både jag och Centerpartiet står fast vid detta.
              Det vi säger att vi ska göra är att, precis som man för det mesta
              gör i den här salen, vänta på att beredningen är klar och att
              man är klar med remissvaren.
            </seg>
            <seg n="0aa8e796">
              LiseLotte Olsson talar om ett politiskt problem. Det kanske är
              någon rapport från LiseLottes eget inre? Jag upplever inte detta.
              Jag upplever att det i ett demokratiskt samhälle är så att alla
              får lov att ha olika åsikter. Det tar tid att förändra mönster.
              Det är ingenting man gör på en dag. Man kan inte tvinga på detta.
              Därför kommer det kanske att finnas människor under lång tid som
              fortfarande tycker att det här är fel. Det kan ibland ta upp till
              en generation. Men att vi ska stifta lagar och se till att människor
              har samma rätt och värde är självklart.
            </seg>
          </u>
          <note type="speaker" n="7fe2769d">
            Anf. 40 LISELOTTE OLSSON (v) replik:
          </note>
          <u who="Q4971176" xml:id="i-e1394a727e24149b-5" n="44b4bde5">
            <seg n="7eaf6350">
              Fru talman! Jag uppskattar Maria Kornevik Jakobssons ärlighet.
              Hon erkänner att alliansen för det mesta följer den demokratiska
              gången, men inte i vissa undantagsfall. Det var ett bra och ärligt
              besked.
            </seg>
            <seg n="eedae8d7">
              I demokratiska spelregler ingår väl också att om man fattar ett
              beslut som en majoritet stöder är det detta beslut som ska gälla.
              Jag undrar varför ni inte vågar sätta ned fötterna när det handlar
              om just detta. Det finns en majoritet i riksdagen för att införa
              en könsneutral äktenskapsbalk snarast. Varför gör vi inte det?
              Hur länge ska vi vänta på den här propositionen, som enligt statsministerns
              ord förmodligen kommer?
            </seg>
            <seg n="215ef8e4">
              Jag vill upprepa de frågor som har ställts här tidigare. När
              kommer propositionen? Vad kommer den att innehålla? Hur ska ni
              lyckas få ihop era olika tankar kring detta?
            </seg>
          </u>
          <note type="speaker" n="06a20bf5">
            Anf. 41 MARIA KORNEVIK JAKOBSSON (c) replik:
          </note>
          <u who="Q4959537" xml:id="i-813fbcf809713a42-2" n="374b5ab6">
            <seg n="ce5c92dc">
              Fru talman! Jag vet också att det finns en majoritet i riksdagen
              som är för detta. Men det betyder inte att vi ska frångå de regler
              som säger att vi ska vänta på, bearbeta och titta på remissvaren.
              Det är det vi gör och tänker göra. Det förändrar inte någonting
              av det andra.
            </seg>
            <seg n="f702faa0">
              Precis som Anti Avsan sade för en stund sedan: Vad skulle det
              förslag som ligger göra för skillnad? Det är inte ett förslag
              på någon lag som skulle gälla från och med i morgon. Det är också
              ett förslag som skulle göra att regeringen fortsatte med sitt
              arbete.
            </seg>
            <seg n="397f140b">
              Vad är bekymret egentligen? Vad är det som gör att vi inte litar
              på att propositionen skulle komma? Jag är övertygad om att den
              kommer.
            </seg>
          </u>
          <note type="speaker" n="c8e1fb99">
            Anf. 42 JAN ERTSBORN (fp):
          </note>
          <u who="Q5718617" xml:id="i-419d7c4f571e3726-5" n="54dfe73b">
            <seg n="c2a09628">
              Fru talman! Låt mig inleda med att klargöra, om det skulle behövas,
              att även Folkpartiet på sina landsmöten har beslutat att det ska
              införas en könsneutral äktenskapslagstiftning i Sverige. Jag och
              mina 27 kolleger i riksdagsgruppen har i uppdrag att se till att
              detta blir verkställt. Det tar vi på fullt allvar. I sak föreligger
              inte några bekymmer.
            </seg>
            <seg n="e431c7e9">
              Frågan är formerna för att genomföra detta. Det är så debatten
              håller på att utveckla sig. Johan Löfstrand sade att man tog upp
              det här beslutet på sin kongress för att visa respekt för medlemmarnas
              åsikter i det socialdemokratiska partiet. Jag tycker att vi ska
              visa respekt för ett ordinärt och noggrant beredningsarbete av
              frågan. Det är för mig huvudpunkten.
            </seg>
            <seg n="46bc697c">
              Det som gör mig bekymrad med den inställning som socialdemokrater,
              vänsterpartister och miljöpartister visar i dag är inte sakfrågan,
              för där är vi överens.
            </seg>
            <seg n="2f4f3a66">
              Det är att man försöker göra sken av att vi i eftermiddagens
              votering kan stifta denna lag så att homosexuella kan gifta sig
              i sommar, som någon uttryckte sig. Detta är fullständigt fel.
              Ni kör ut en bild till allmänheten som ni vet är felaktig. Det
              är att visa bristande respekt för den här frågan. Det är också
              att visa bristande respekt för hur lagstiftning går till i det
              här samhället.
            </seg>
            <seg n="6f771bd3">
              Ni vet alla att det är fråga om ett tillkännagivande. Ni som
              har suttit här i riksdagen ett par år eller många år vet hur många
              tillkännagivanden riksdagen har givit genom åren och hur lång
              tid det i många fall har tagit både för den ena regeringen och
              den andra regeringen innan det blivit lagstiftning.
            </seg>
            <seg n="d5a7cf3b">
              I dag borde man i debatten visa en väldigt tydlig respekt för
              det beredningsarbete som pågår. När kommer propositionen? Det
              är en berättigad fråga. Den skulle också jag ha ställt om jag
              var i något av oppositionspartierna. Men jag ställer den också
              i den ställning jag har. Jag vill också få fram propositionen.
            </seg>
            <seg n="8bb480a0">
              Vi har fått ett klart och tydligt uttalande av vår statsminister.
              Jag har ingen som helst anledning att betvivla det. Dessutom kan
              jag nämna för er att i den tryckta verksamhetsplanen för Justitiedepartementet
              har justitieministern upprepat detta och sagt att proposition
              kommer till hösten. Jag har all anledning att tro att man kan
              lita också på justitieministern.
            </seg>
            <seg n="57eb50ac">
              Jag kan dock inte ange någon närmare tidpunkt än vad statsministern
              och justitieministern har sagt, det vill säga hösten 2008. Jag
              tycker inte att detta på något sätt är någon anmärkningsvärt lång
              tid. Det är i stället att visa respekt för hela beredningsarbetet
              och vad remissinstanserna har sagt och så vidare. Det är ett sätt
              som vi normalt sett arbetar på här i riksdagen.
            </seg>
            <seg n="47f99944">
              Avslutningsvis vill jag betona att när jag röstar i eftermiddag
              röstar jag inte emot en könsneutral äktenskapslagstiftning. Jag
              röstar för ett seriöst beredningsarbete som jag väntar på och
              som jag ska rösta för i höst.
            </seg>
          </u>
          <note n="7d7b11f3">
            I detta anförande instämde Fredrick Federley (c) och Olof Lavesson
            (m).
          </note>
          <note type="speaker" n="dee2dbf4">
            Anf. 43 JOHAN LÖFSTRAND (s) replik:
          </note>
          <u who="Q4563305" xml:id="i-94c462c2be306db7-2" n="86bb7447">
            <seg n="e1bd1d16">
              Fru talman! Jan Ertsborn lyfter upp frågan huruvida det beslut
              vi fattar i dag blir historiskt eller inte. Det är helt korrekt
              att inte jag eller någon från Miljöpartiet eller Vänsterpartiet
              har stått i talarstolen och sagt att vi i dag ska stifta lag.
              Det är inte vad frågan handlar om. Jag håller helt med Jan Ertsborn.
            </seg>
            <seg n="44f3d22f">
              Men det skulle vara en historisk dag om en majoritet i Sveriges
              riksdag slog näven i bordet och sade: Vi vill införa ett könsneutralt
              äktenskap i Sverige, och det ska göras omgående utan kompromisser
              och utan att frågan dras i långbänk. Det är vad frågan handlar
              om i dag. Det är det historiska beslut jag talar om. Jag talar
              inte om någonting annat. Jag tror inte att representanterna för
              vare sig Vänsterpartiet eller Miljöpartiet heller har gjort någonting
              sådant.
            </seg>
            <seg n="725874be">
              En annan fråga som har berörts av både Jan Ertsborn och tidigare
              borgerliga talare är att det ska vara ett seriöst beredningsarbete.
              Jag håller helt med. Vi socialdemokrater har en ganska lång erfarenhet
              av att styra. Under de perioder som vi har styrt har vi alltid
              sett till att ha seriösa remissbehandlingar och tagit behandlingen
              av ärenden på största allvar.
            </seg>
            <seg n="bd39f684">
              Under den borgerliga regeringen är det lite mer hattande. När
              man skulle remissbehandla a-kassan kunde man göra det på tre veckor,
              medan den här frågan, som uppenbarligen inte är prioriterad, tog
              nästan tio månader. Jag tror inte att det handlar om seriositet
              utan om vilja. Viljan var nog bra mycket större att genomföra
              a-kasseförändringarna än i denna fråga.
            </seg>
            <seg n="6fadfdcc">
              Jag övergår till remissinstanserna och hur seriös behandlingen
              har varit av dem. Jag har läst remissvaren. Det finns mycket där
              att ta till sig. Men där frågan och utredaren har landat är en
              bra väg att gå. Det är där jag vill att vi ska handla.
            </seg>
            <seg n="a782c905">
              Frågan är: Varför har det tagit så lång tid? Blir det utredningens
              förslag som gäller eller blir det en kompromiss?
            </seg>
          </u>
          <note type="speaker" n="59d4e28c">
            Anf. 44 JAN ERTSBORN (fp) replik:
          </note>
          <u who="Q5718617" xml:id="i-419d7c4f571e3726-6" n="54dfe73b">
            <seg n="39afdadf">
              Fru talman! Det är självklart att det tar olika lång tid att
              bereda olika frågor. Det finns olika skäl för när det går fort
              och när det tar lång tid. Det är inget speciellt för vår alliansregering.
              Det är någonting som har gällt i det här landet under väldigt
              lång tid. Vi har massor med ärenden från förra mandatperioden
              som jag skulle kunna räkna upp som fortfarande när regeringsskiftet
              kom inte var beredda över huvud taget trots tillkännagivanden
              från riksdagens sida.
            </seg>
            <seg n="3238715d">
              I en sådan central fråga som äktenskap och familjerätt tycker
              jag inte att det är fel att det får ta lite tid att bereda detta.
              Det gäller både bland tjänstemännen på Justitiedepartementet och
              bland politikerna. Tre månader har gått sedan remisstiden gått
              ut. Det kan definitivt inte vara någon särskilt lång tid. Vi har
              dessutom utställt ett löfte om att det ska komma en proposition
              till hösten. Jag förstår därför inte varför man ska försöka ge
              sken av att det är fråga om något annat än hanteringsförfarandet
              vi voterar om i dag.
            </seg>
          </u>
          <note type="speaker" n="3687b845">
            Anf. 45 JOHAN LÖFSTRAND (s) replik:
          </note>
          <u who="Q4563305" xml:id="i-94c462c2be306db7-3" n="86bb7447">
            <seg n="abc6280f">
              Fru talman! Jan Ertsborn menar alltså att förändringarna i a-kassan
              inte var så komplexa och inte berörde så många människor och att
              man där kunde ha tre veckors remisstid medan man i frågan om införandet
              av en könsneutral äktenskapsbalk hade utrett noggrant under väldigt
              lång tid och där kunde ha en mycket längre remisstid än vad som
              normalt är brukligt. Är det så jag ska förstå Jan Ertsborn?
            </seg>
          </u>
          <note type="speaker" n="29991efd">
            Anf. 46 JAN ERTSBORN (fp) replik:
          </note>
          <u who="Q5718617" xml:id="i-419d7c4f571e3726-7" n="54dfe73b">
            <seg n="43320720">
              Fru talman! Om det nu är så väldigt intressant att börja jämföra
              olika ärenden kan man ställa sig frågan vad den socialdemokratiska
              regeringen gjorde med tillkännagivandet om fastighetsmäklarlagen
              under en följd av år. Jag kan räkna upp massor av andra ärenden.
              Det är inte särskilt intressant i det här sammanhanget. Det intressanta
              är att föra detta ärende framåt. Det tycker jag att vi som har
              uppfattningen att vi ska införa en könsneutral äktenskapslagstiftning
              ska göra tillsammans.
            </seg>
          </u>
          <note type="speaker" n="f40d6c2c">
            Anf. 47 YVONNE ANDERSSON (kd):
          </note>
          <note n="225d9a5c">
            Fru talman! Betänkande CU15 handlar om äktenskap och partnerskap.
            Det innehåller ställningstaganden till 30 motionsyrkanden. Det
            finns tre reservationer och två yttranden.
          </note>
          <u who="Q4935945" xml:id="i-f36c3eef50011cf5-0" n="5d11e61e">
            <seg n="0fe55e9d">
              Jag skulle vilja börja med det område som gäller barnäktenskap
              och tvångsäktenskap. Det kan aldrig accepteras i vårt samhälle.
              Här har vi gällande föreskrifter, och vi inväntar kartläggningen.
            </seg>
            <seg n="5f8046ef">
              Nästa område är betänketid vid äktenskapsskillnad. I dag finns
              det en betänketid på sex månader om man har barn under 16 år och
              under vissa andra förhållanden. Det visar sig i den undersökning
              som är gjord att en relativ stor andel av de personer som lämnar
              in ansökan om äktenskapsskillnad inte fullföljer sin avsikt. Det
              är de som har barn och de som har betänketiden. Det finns i stället
              vägar och möjligheter att leva vidare tillsammans med stor trygghet
              för sina barn.
            </seg>
            <seg n="17408f81">
              Vi som har levt i långvariga relationer vet om att det finns
              knutpunkter i tillvaron där man måste ta tag i sin relation och
              fundera vidare på hur framtiden ska vara och om man kanske ska
              ändra någonting i sitt förhållningssätt och sitt liv tillsammans.
              Då är det bra att kunna få ledning och hjälp under tiden som i
              det här fallet vid äktenskapsskillnad. Jag tror därför att det
              är väldigt bra att vi har kvar den nu rådande lagstiftningen.
            </seg>
            <seg n="aa0f5d43">
              Alltför ofta sker separationer ändå, vilket ofta kanske är den
              sämsta av lösningar för alla. Det finns sällan några riktiga vinnare
              vid separationer. Jag tycker att det är bra att detta finns kvar.
            </seg>
            <seg n="de365e0b">
              Fru talman! Jag går nu över till frågan om könsneutrala äktenskap.
              I den här församlingen tror jag att de allra flesta känner till
              Kristdemokraternas ställningstagande i frågan. Vi har följt frågan.
              Jag har varit med i utredningen som referensperson. Tyvärr gjorde
              inte den socialdemokratiska regeringen det riksdagen hade beslutat,
              nämligen att tillsätta en parlamentarisk utredning. Det blev en
              ensamutredning i stället. Det innebar och fick till följd att
              det inte blev hela den utredning som många av oss hade önskat.
            </seg>
            <seg n="336b95a8">
              Ett exempel är att utredningen enligt mitt förmenande fick en
              utgångspunkt i ett kraftigt vuxenperspektiv. Ungefär samtidigt
              som den utredningen tillsattes tillsatte man en utredning i Frankrike.
              Den togs aldrig ad notam i den utredning som genomfördes i Sverige.
              I Frankrike utgick direktiven från barnperspektivet. Förmodligen
              var det också därför de båda utredningarna, som egentligen arbetade
              parallellt, drog olika slutsatser. Frankrike är ett modernt EU-land.
              Jag tycker fortfarande att det finns all anledning att i det fortsatta
              beredningsarbetet också beakta vad som kom fram i den franska
              utredningen.
            </seg>
            <seg n="acf7d5c9">
              I själva verket tycker egentligen inte Kristdemokraterna att
              det finns tillräckliga skäl att ändra nuvarande lagstiftning eftersom
              äktenskap och partnerskap i princip innebär precis samma ansvar
              och rättigheter. Det ger samma skydd. Vidare har vi tittat på
              barnperspektivet. Vi har tittat på kulturella och traditionella
              aspekter. Inte minst har vi också tittat på att det gynnar integrationen
              av många andra grupper från andra länder in i vårt samhälle.
            </seg>
            <seg n="76e8bc9e">
              Fru talman! Frågan om äktenskap är i hög grad en framtidsfråga.
              Det kan i debatten sägas att vi borde skynda på utredningen och
              skynda på när det gäller att komma fram till ett resultat. Vi
              vet genom historien att alltför många ärenden har hanterats snabbt,
              och hanterats utifrån vad man ser just för dagen med oönskade
              framtida aspekter och konsekvenser som man inte hade tänkt sig.
            </seg>
            <seg n="d59552c4">
              Jag tycker att det är bra att regeringen tar tid på sig, att
              remissinstanserna har fått tid att avge yttranden och att vi har
              möjlighet att ta del av och bry oss om dem. Under min tioåriga
              tid som riksdagsledamot har det inte funnits något ärende som
              har väckt samma folkliga intresse och engagemang som detta. Därför
              tycker jag att vi som folkvalda ska ta oss an och bry oss om remissinstansernas
              svar även spontanremisserna, som jag tycker att vi ska beakta
              i ärendet.
            </seg>
            <seg n="d103c579">
              Jag håller med Johan Löfstrand om att detta är en framtidsfråga.
              Det är just därför den behöver få ta den här tiden. Jag tror att
              det är klokt av oss att invänta regeringens beredning. För övrigt
              är utredningen ingalunda tillräckligt klar för att man ska genomföra
              ett lagförslag under denna dag. Det här med den historiska dagen
              tror jag är rätt mycket taget ur luften, om jag är ärlig.
            </seg>
            <seg n="6193edaa">
              Jag utgår ifrån att vi alla alliansvänner ger regeringen den
              tillit och det förtroende som den har visat sig vara värd hitintills
              när den har hanterat en lång rad svåra och tuffa frågor och låter
              regeringen få ha sitt beredningsarbete i lugn och ro. När frågan
              sedan kommer till riksdagens bord är det upp till oss att ta ställning
              till den.
            </seg>
          </u>
          <note type="speaker" n="351871bf">
            Anf. 48 JOHAN LÖFSTRAND (s) replik:
          </note>
          <u who="Q4563305" xml:id="i-94c462c2be306db7-4" n="86bb7447">
            <seg n="74a71b77">
              Fru talman! Jag har egentligen bara en kort fråga till Yvonne
              Andersson: Kommer Kristdemokraterna under några omständigheter
              att ställa sig bakom en proposition om införandet av en könsneutral
              äktenskapslagstiftning?
            </seg>
          </u>
          <note type="speaker" n="70534649">
            Anf. 49 YVONNE ANDERSSON (kd) replik:
          </note>
          <u who="Q4935945" xml:id="i-8d918d27c19afe1c-5" n="5d11e61e">
            <seg n="3c7e1ba5">
              Fru talman! Vi kristdemokrater är fullt medvetna om att vi sitter
              i en regering. En regering är ett kollektiv. Vi kommer att ta
              ställning till de förslag som beredningen kommer fram till. Där
              har vi full tilltro till den beredning som pågår.
            </seg>
          </u>
          <note type="speaker" n="b1fe3496">
            Anf. 50 JOHAN LÖFSTRAND (s) replik:
          </note>
          <u who="Q4563305" xml:id="i-94c462c2be306db7-5" n="86bb7447">
            <seg n="9576dd20">
              Fru talman! Då ställer sig alltså Yvonne Andersson bakom den
              majoritetstext som finns i betänkandet. Där skriver man ju att
              det kommer en proposition med förslag, att man förväntar sig att
              den kommer att lämnas under det kommande året och att man inväntar
              den.
            </seg>
            <seg n="8cd0e5a0">
              Kan jag med det svar jag fick av Yvonne Andersson alldeles nyss
              och delarna här sluta mig till att Yvonne Andersson och Kristdemokraterna
              kommer att ställa sig bakom den proposition som kommer att läggas
              fram? Innebär det då i förlängningen också någon typ av kompromiss,
              eller kommer Kristdemokraterna att lägga sig helt platt inför
              den proposition som förhoppningsvis kommer från regeringen under
              året?
            </seg>
          </u>
          <note type="speaker" n="ef2fbd3f">
            Anf. 51 YVONNE ANDERSSON (kd) replik:
          </note>
          <u who="Q4935945" xml:id="i-8d918d27c19afe1c-6" n="5d11e61e">
            <seg n="f5b8dc90">
              Fru talman! Jag tror att jag vet en del om hur den socialdemokratiska
              regeringen arbetade. Jag tror inte att Johan Löfstrand då var
              särskilt väl införstådd med hur Göran Persson skulle agera som
              statsminister och hur man skulle sköta förhandlingarna i regeringen.
              Det är inte heller jag. Jag har full tilltro till vår partiledare.
              I den mån han ställer sig bakom en proposition gör naturligtvis
              jag det också.
            </seg>
          </u>
          <note type="speaker" n="03f9cb5f">
            Anf. 52 LISELOTTE OLSSON (v) replik:
          </note>
          <u who="Q4971176" xml:id="i-e1394a727e24149b-6" n="44b4bde5">
            <seg n="802e1749">
              Fru talman! Jag hade egentligen tänkt börja med samma fråga som
              Johan ställde, så jag kanske inte ska dra den igen. Detta var
              ganska klargörande; då kan Yvonne Andersson alltså lova här att
              Kristdemokraterna kommer att rösta för en könsneutral äktenskapslagstiftning
              när propositionen någon gång äntligen kommer? Det är en tydlig
              fråga.
            </seg>
            <seg n="f931f0d8">
              Jag hade inte tänkt debattera betänketiden vid äktenskapsskillnad,
              men Yvonne tog upp det. Det handlar om en motion som Vänsterpartiet
              har skrivit. Där har vi väldigt olika synpunkter. Jag menar att
              det verkligen är ett barnperspektiv som gör att betänketiden vid
              skilsmässa bör tas bort. Barn ska inte tvingas finnas kvar i destruktiva,
              våldsamma förhållanden under längre tid än nödvändigt. Det är
              ett tungt vägande argument.
            </seg>
            <seg n="8e594e52">
              Eftersom Kristdemokraterna och Yvonne Andersson alltid gömmer
              sig bakom barnen och talar om barnperspektivet undrar jag också
              varför det skulle vara en nackdel för barnen om vi beslutar oss
              för att behandla alla vuxna kärleksrelationer på samma sätt. Jag
              förstår inte det.
            </seg>
          </u>
          <note type="speaker" n="ab355621">
            Anf. 53 YVONNE ANDERSSON (kd) replik:
          </note>
          <u who="Q4935945" xml:id="i-8d918d27c19afe1c-7" n="5d11e61e">
            <seg n="ed15b797">
              Fru talman! För det första vill jag korrigera en sak. Jag sade
              att den överenskommelse som min partiledare står bakom kommer
              också jag som partiets representant i civilutskottet att stå bakom.
            </seg>
            <seg n="9aa4f9d3">
              För det andra: Om det är våld i relationer kommer andra aspekter
              in. Det finns en sedvanlig ordning där ett par som kanske har
              funnit att det är struligt att hålla kvar relationen har en tid
              på sex månader för att fundera ytterligare och kanske få stöd
              och hjälp med att reda ut livssituationen. Det tycker jag är bra.
              Men finns det våld i relationerna träder helt andra skyddsmekanismer
              in. Då måste man se det på ett annat sätt.
            </seg>
            <seg n="bd5e43e3">
              För det tredje gömmer jag mig inte bakom ett barnperspektiv.
              Jag tycker att det är rent oförskämt att påstå det. Det är faktiskt
              min drivkraft i det politiska arbetet. Jag har själv både barn
              och barnbarn, och jag är fullt medveten om att framtidens samhälle
              inte ligger i vad vi i den här kammaren tycker och säger utifrån
              våra behov i samtidens samhälle.
            </seg>
            <seg n="5aeeb124">
              Vi ska ha inriktningen på hur våra barn kommer att få det. Vilket
              samhälle kommer det att bli om vi bryter upp en rådande ordning
              och struktur varom mycket har kretsat hittills? Familjer har ansvar
              för barnbarn och tidigare generationer. Vi har ett helt system
              och en struktur i vårt samhälle som är uppbyggt på vissa grundläggande
              delar. Med detta har jag inte uttalat något som helst värde i
              det enskilda fallet och i det enskilda kärleksförhållandet. Jag
              har uttalat mig om vad lagstiftarna ska ha ansvar för och inte
              om vad som händer i sovrummet hos folk.
            </seg>
            <seg n="fff9916a">
              Därför hävdar jag med bestämdhet att barns möjligheter till kontakt
              med sina biologiska föräldrar är A och O. Föräldrar har alltid
              ansvar för sina barn, och barn har alltid rätt att förvänta sig
              omsorg av sina föräldrar.
            </seg>
          </u>
          <note type="speaker" n="d6714a4c">
            Anf. 54 LISELOTTE OLSSON (v) replik:
          </note>
          <u who="Q4971176" xml:id="i-e1394a727e24149b-7" n="44b4bde5">
            <seg n="504a3a6a">
              Fru talman! Nu verkar det som om det blir en repris på det vi
              pratade om när det gäller det förra betänkandet. Det kanske vi
              inte ska ta upp igen.
            </seg>
            <seg n="e0361902">
              Jag anser att vi som lagstiftare även har ansvar för de barn
              som finns i andra relationer än den ideala kärnfamiljen, som Yvonne
              Andersson alltid för fram. Det är vårt ansvar, och det har vi
              chans att rätta till nu som lagstiftare. Jag tycker att vi måste
              göra det. Jag menar att vi inte ska låtsas som om de här barnen
              och familjerna inte finns. De familjerna och de barnen ska respekteras,
              accepteras och ha precis samma stöd från oss som lagstiftare och
              från samhället som alla andra familjer har.
            </seg>
            <seg n="2f2a74dc">
              Där har vi en möjlighet genom att införa en könsneutral äktenskapsbalk
              och låta alla vuxna samlevnadsformer få samma dignitet som äktenskapet
              har i dag. Det skulle vara en styrka för de barn som finns i de
              förhållandena.
            </seg>
            <seg n="962eac53">
              Vad är det som Kristdemokraterna egentligen är så rädda för i
              det här fallet? Tidigare har ni pratat väl om partnerskapslagen.
              Då den kom till ville ni inte ha den heller. Kan det vara så att
              om vi väntar tillräckligt länge och om Kristdemokraterna följer
              med sin tid kanske ni också till slut accepterar att så här ser
              det ut i dag? Vi har olika familjekonstellationer, och vi måste
              ge alla möjlighet att leva utifrån det de innerst inne vill. Alla
              ska vara lika mycket värda. Allas kärlek ska vara lika mycket
              värd. Hur länge ska vi vänta på att Kristdemokraterna också inser
              det?
            </seg>
          </u>
          <note type="speaker" n="667736e1">
            Anf. 55 YVONNE ANDERSSON (kd) replik:
          </note>
          <u who="Q4935945" xml:id="i-8d918d27c19afe1c-8" n="5d11e61e">
            <seg n="a0aedba4">
              Fru talman! Jag beklagar att LiseLotte Olsson redan har glömt
              vår replikväxling om det förra betänkandet där jag var väldigt
              tydlig och sade att kärnfamiljen kan vara ett ideal, men att vi
              har andra familjebildningar som också stöttas. Det är de näraliggande
              relationerna som är viktiga.
            </seg>
            <seg n="1eb6eb65">
              Jag sade också att det är jätteviktigt att man alltid säkrar
              barnens situation i de fall det inte fungerar i någon familjebildning.
              Man måste göra allt för att ge dem den trygghet de så väl förtjänar.
              Det är vårt vuxenansvar att ge dem det. Jag har inte värderat
              något i det fallet.
            </seg>
            <seg n="091242bf">
              Vi är inte rädda för något, men vi värnar ett begrepp som väldigt
              många andra människor också värnar därför att det har ett oerhört
              stort värde i den betydelse det har i dag. Det har ett kulturellt
              värde, ett juridiskt värde, ett traditionellt värde och ett värde
              utifrån den kontext som också finns i de konventioner som vi har
              ratificerat. Därför tycker vi att det är viktigt att behålla det
              här begreppet. Med tanke på att äktenskapet och partnerskapet
              har samma ansvar och är förknippat med den typen av ansvar, rättigheter
              och skyldigheter finns det ingen anledning att bryta upp detta.
            </seg>
            <seg n="2d9ffa45">
              Det är vår inställning. Det är med de utgångsvärdena som vi nu
              sitter i en regering där vi har olika uppfattningar. Det är en
              svår fråga för regeringen. Men regeringen har klarat många svåra
              frågor hittills, och jag är övertygad om att också den här frågan
              kommer att få en lösning.
            </seg>
          </u>
          <note type="speaker" n="aec286cf">
            Anf. 56 BÖRJE VESTLUND (s):
          </note>
          <u who="Q512590" xml:id="i-cf213826c5215b71-0" n="acf31b27">
            <seg n="9a841f85">
              Fru talman! Jag hade inte tänkt gå upp i den här debatten, men
              det har varit en del debatt om själva debatten, så jag tyckte
              att det fanns anledning att göra det. Jag hade hoppats att jag
              nästa gång jag gick upp i den här debatten hade fått gratulera
              regeringen till att man inför en könsneutral äktenskapsbalk. Detta
              blir inte fallet. Det här får väl bli ett mellanspel i den här
              debatten.
            </seg>
            <seg n="df9a9e09">
              Jag vill börja med att kommentera något som kd säger. Varje gång
              säger Yvonne Andersson att barnperspektivet är den viktiga frågan.
              Jag har aldrig förstått den argumentationen. Dessutom säger Yvonne
              Andersson och Kristdemokraterna i debatt efter debatt att det
              inte är någon skillnad på partnerskap och äktenskap. Man har samma
              juridiska rättigheter. Men på vilket sätt skulle då barnperspektivet
              vara så viktigt i just det här sammanhanget? På vilket sätt påverkar
              det barnens situation negativt om man inför en könsneutral äktenskapsbalk?
              Jag har aldrig fått svar på den frågan.
            </seg>
            <seg n="e272f4ea">
              Det finns en annan fråga som jag heller aldrig har fått svar
              på i de diskussioner jag har haft med motståndare till en könsneutral
              äktenskapslag. Man säger att institutionen äktenskap på något
              sätt skulle hotas om man har en könsneutral äktenskapsbalk. På
              vilket sätt skulle det hota något annat äktenskap, till exempel
              Yvonne Anderssons eller Mona Sahlins äktenskap, om jag skulle
              vilja gifta mig med min pojkvän? Jag har i varje fall inte fått
              något förståeligt svar på hur detta skulle kunna hota. Jag tycker
              att det är knepigt att över huvud taget förstå motståndarens argumentation.
            </seg>
            <seg n="de81c65b">
              Varför är vi så oroade? Varför blir det så här? Varför känner
              vi den här oron? Statsministern har sagt att det kommer en proposition.
              Justitieministern har svarat samma sak. Sanningen är att den här
              regeringen sitter med de riktiga mörkerkrafterna i svensk politik
              när det gäller HBT-frågor, nämligen Kristdemokraterna. Det finns
              anledning till oro. Det kommer vi aldrig ifrån. Därmed tänkte
              jag lämna kommentarerna till Kristdemokraterna. Vi vet att de
              aldrig någonsin har röstat ja i denna kammare till en enda reform
              som har handlat om att stärka HBT-personers rättigheter. Det tycker
              jag är beklagligt.
            </seg>
            <seg n="29231367">
              Låt mig sedan säga någonting om processen. Man har sagt att man
              ska hantera den här processen seriöst. Det var en idiotkort remisstid
              på tre veckor när det gäller arbetslöshetsförsäkringen. Den fick
              för övrigt dessutom gå tillbaka för att göras om lite grann när
              den väl hade gått igenom i kammaren, och det kanske regeringen
              lärde sig någonting av. Om man bortser från det finns det en annan
              intressant sak som är på gång, nämligen remissförfarandet kring
              Lissabonfördraget. Det är ett enormt material som kräver väldigt
              mycket av remissinstanserna när det gäller att sätta sig in i
              det. Där har regeringen sagt att det räcker med den normala tiden
              som brukar vara tre månader.
            </seg>
            <seg n="8ceffc2d">
              Den här utredningen hanteras inte på samma sätt som andra utredningar.
              Först tog det väldigt lång tid innan man skickade ut den på remiss.
              Man skulle ha en bred remissomgång. Det kan jag ha respekt för.
              Sedan fick den en historiskt lång remisstid. Jag har inte undersökt
              detta. Man kanske ska be riksdagens utredningstjänst titta på
              detta. Sedan ska man gömma den. Det enda svar man får är att statsministern
              har sagt att det kommer en proposition. Samtidigt säger en annan
              ledamot av regeringen: Nja, vi vet inte hur den här propositionen
              kommer att se ut, och vi är emot att man ska kalla det här för
              äktenskap. Sedan har man diskuterat detta.
            </seg>
            <seg n="367216aa">
              Jag tycker inte att vi har anledning att lita på den borgerliga
              majoriteten när den säger att det ska komma en proposition, utan
              vi måste hela tiden stöta på och diskutera detta.
            </seg>
            <seg n="430beed0">
              Låt mig också säga att jag under många år har deltagit i debatter
              om HBT-frågor och på olika sätt fått försvara min regerings ståndpunkter.
              De har inte alltid varit lika roliga att försvara.
            </seg>
            <seg n="0c7cf618">
              Det sägs att vi hade tolv år på oss, men vi bestämde oss inte
              inom socialdemokratin förrän 2005 för att vi skulle ha en könsneutral
              äktenskapslagstiftning. Jag påstod inte det i den förra debatten
              om detta som jag deltog i. Då diskuterade jag mest med Folkpartiet
              och Centerpartiet. Det var de som hade drivit på innan. Moderaterna
              hade faktiskt inte bestämt sig. Det gjorde man för ett tag sedan.
              Men nu har Moderaterna bestämt sig, och det är det som är så intressant
              i den här diskussionen.
            </seg>
            <seg n="60876f5f">
              Jag tycker fortfarande att man kan ställa frågan: När kommer
              den här propositionen? Vi har inte sett att den kommer. Det enda
              vi har hört är att statsministern har lovat att den kommer under
              hösten.
            </seg>
            <seg n="7da86999">
              Sedan säger man att vi ger en bild av att lagstiftningsarbetet
              skulle vara felaktigt. Nej, jag vet inte om att vi har gett en
              bild av att lagstiftningen skulle ha hanterats felaktigt. Vi tycker
              att det ska vara en normal omgång. Men ett tillkännagivande i
              detta sammanhang skulle innebära att vi skulle kunna få en lagstiftning
              där riksdagen uttalar att vi vill ha en könsneutral äktenskapslagstiftning
              som kommer så fort det över huvud taget är möjligt. Det är det
              vi säger i vår reservation. Det är det jag tycker att det är viktigt
              att man betonar i det här sammanhanget.
            </seg>
            <seg n="833a26eb">
              För övrigt kan jag också säga att vi hela tiden har drivit på
              för att vi ska genomföra det här. Vi socialdemokrater fick ta
              oerhört mycket stryk för detta, inte minst från Centern och Folkpartiet.
              Nu har ni chansen. Men den chansen tänker inte ni ta i det här
              sammanhanget, för ni är uppbundna av en regering och vet inte
              ens själva hur det blir. Ni säger så här: Vi litar på vad regeringen
              har sagt. Ändå vet ni att kd sitter i den regeringen. Kd har sagt
              nej: Vi vill inte ha den här reformen.
            </seg>
            <seg n="79335123">
              Ni säger att ni har rett ut andra stora, komplicerade frågor
              tidigare. Det är sant. Men där har ni åtminstone haft samma inriktning.
              Här har ni precis motsatta inriktningar. Det finns ingen kompromissvilja.
              Ni kan inte stoppa in någon annan fråga, som en väg i Norrland,
              sänkning av en skatt eller något annat sådant i det här sammanhanget.
              Ni vet att frågan är lite för principiell och att det är väldigt
              svårt att hitta en sådan lösning som man kanske kan göra i andra
              svåra politiska frågor.
            </seg>
            <seg n="776d4c97">
              Sanningen är att ni som sitter här och i första hand har som
              ambition att skälla på oss socialdemokrater, Miljöpartiet och
              Vänstern inte har en aning om när den här propositionen kommer.
              Ni vet inte när den kommer. Ni vill bara se ut som om ni verkligen
              kommer att leverera. Det har vi inte blivit övertygade om. Och
              den här debatten har definitivt inte gett svar på de frågor som
              vi i oppositionen har, men som framför allt alla HBT-personer
              i Sverige borde ha.
            </seg>
          </u>
          <note type="speaker" n="1eba58ff">
            Anf. 57 OLOF LAVESSON (m):
          </note>
          <u who="Q1593545" xml:id="i-97d74ce54894046f-0" n="a29d439b">
            <seg n="173afeb4">
              Fru talman! Jag funderade lite tidigare på om det var lönt för
              mig att gå upp i debatten. Johan Löfstrand inledde ju i sitt anförande
              med att säga det mesta av det jag hade, tyckte jag. Men han sparade
              väl lite grann till mig också.
            </seg>
            <seg n="e24a36a5">
              Alla människor äro födda fria och lika i värde och rättigheter.
              Så lyder artikel 1 i FN:s allmänna förklaring om de mänskliga
              rättigheterna. Det borde vara en självklarhet att varje människa
              får leva sitt liv som han eller hon vill utan att staten pekar
              ut vad som är rätt eller diskriminerar vissa människor genom särlagstiftning.
            </seg>
            <seg n="d2acb2fb">
              Den 31 januari 2004 gifte jag mig med Christoffer. Det är den
              åtminstone hittills viktigaste dagen i mitt liv. Inför ett 40-tal
              av våra närmaste vänner, familj och släktingar svarade vi ja på
              frågan om att ta varandra till makar och älska varandra i nöd
              och lust.
            </seg>
            <seg n="a293efab">
              Fru talman! Låt mig vara tydlig med att oavsett vad denna kammare
              må besluta gifte vi oss den dagen. Vi ingick äktenskap. Om detta
              är vi inte ensamma. Precis så känns det för de flesta som har
              ingått partnerskap sedan den reformen infördes. Känslorna är desamma.
              Löftena är desamma. Inte heller är det särskilt mycket som skiljer
              vigselakten från partnerskapsakten.
            </seg>
            <seg n="4952f726">
              Jag är själv vigsel- och partnerskapsförrättare. Jag har förrättat
              en hel del vigslar och ska snart förrätta mitt första partnerskap.
              Jag kan berätta att det är precis samma tankar, samma nervositet,
              samma oroliga föräldrar oavsett om det är äktenskap eller partnerskap
              det handlar om.
            </seg>
            <seg n="fe4794e6">
              Fru talman! Detta är verkligheten. Sedan är det inte alltid som
              verkligheten speglas av lagstiftningen. Det behövs en familjelagstiftning
              som motsvarar de relationer som faktiskt är reella i Sverige.
              Heterosexuella par och homosexuella par väljer varje dag att leva
              tillsammans i äktenskap. För detta krävs en gemensam lagstiftning
              som står utan värdering dem emellan. Lagstiftningen ska ha sin
              bas i hur samhället de facto ser ut, inte i önsketänkande bakom
              politiska skygglappar.
            </seg>
            <seg n="24cb1752">
              Även om jag tillhör ett parti som inte har det bästa facit i
              den här frågan har det för mig alltid varit självklart som moderat
              att säga ja till en könsneutral äktenskapsbalk som innefattar
              alla familjer. Människor i vårt samhälle ska inte diskrimineras
              på grund av kön, hudfärg, religion, etniskt ursprung eller sexuell
              läggning. Allas lika värde och individens frihet i sina livsval
              är grundstenar för mig i moderat politik.
            </seg>
            <seg n="952b4705">
              Med det som utgångspunkt var det också naturligt för mig och
              många andra moderater att säga ja till samkönade äktenskap vid
              vår partistämma i höstas. I och med Moderaternas ställningstagande
              finns det nu också en stabil majoritet i riksdagen för att införa
              en könsneutral äktenskapslagstiftning.
            </seg>
            <seg n="e6b484a7">
              I januari i år gick statsministern så ut och berättade att det
              kommer en proposition från regeringen. Det var ett efterlängtat
              besked. Men jag kan också förstå att det skapade ett bekymmersamt
              läge för dem som länge har velat monopolisera frågan och göra
              den till sin. Inte kan det väl vara en borgerlig regering som
              tar initiativ till en sådan här viktig symbolisk fråga? Så fick
              jag också ett brev för några veckor sedan. Jag fick visserligen
              läsa om brevet någon vecka tidigare i medierna. Men det kom till
              slut i pappersform också. Det var ju trevligt.
            </seg>
            <seg n="02a12a7b">
              Det var ett så kallat erbjudande från oppositionen i civilutskottet.
              Man skrev att man ville att jag skulle följa min övertygelse snarare
              än partidisciplinen. Genom att spräcka majoriteten i riksdagen
              skulle jag få vara med och rösta för en könsneutral äktenskapsbalk
              redan denna vecka. Vilket fint erbjudande, fru talman!
            </seg>
            <seg n="b02841e3">
              Jag hade i min enfald trott att när man vill införa något så
              viktigt som en könsneutral äktenskapsbalk är det viktigt att det
              blir en så bra och så heltäckande lagstiftning som möjligt och
              att det är så många som möjligt som står bakom den. Men icke!
              Det är inte ens så att det ligger något förslag till lagstiftning
              på bordet som vi kan ta ställning till. I stället vill man att
              regeringen ska återkomma med förslag, alltså precis det som regeringen
              redan gör, och precis det som ni under era tolv år vid makten,
              trots alla Johan Löfstrands försäkringar, inte mäktade med att
              göra.
            </seg>
            <seg n="b27c7afb">
              Uppenbarligen är det viktigare att i opposition skrika högt om
              allt det man inte kunde genomföra i majoritet än att vi får ett
              bra, tydligt, väl förankrat och långsiktigt beslut. Jag har faktiskt
              svårt att ta den typen av utspel seriöst. Det är för mig inget
              annat än plakatpolitik. Mina vänner, den här frågan är alldeles
              för viktig för den typen av skådespel.
            </seg>
            <seg n="125c9f2b">
              Fru talman! Civilutskottet har helt rätt i sitt ställningstagande.
              En utredning har avlämnats. Remissrundan är avslutad. Statsministern
              har aviserat en proposition som är under framtagande. Det är dags
              att lägga plakatpolitiken åt sidan och i stället se till att vi
              får ett så brett stöd som möjligt för en könsneutral äktenskapslagstiftning.
            </seg>
          </u>
          <note n="01cb6f39">
            I detta anförande instämde Fredrick Federley (c).
          </note>
          <note type="speaker" n="75cffec1">
            Anf. 58 JOHAN LÖFSTRAND (s) replik:
          </note>
          <u who="Q4563305" xml:id="i-94c462c2be306db7-6" n="86bb7447">
            <seg n="c6b0e0a7">
              Fru talman! Jag tycker att Olof Lavesson höll ett mycket bra
              anförande och lyfte fram många av de principiellt viktiga frågorna.
              En sak han lyfte fram var ju den del där statsministern i januari
              bekräftade att det ska komma en proposition. Men det som jag som
              företrädare för oppositionen känner är att om vi inte i september
              och oktober hade tagit det första utskottsinitiativet och om inte
              vi i ett antal interpellationsdebatter och skriftliga frågor hade
              pressat regeringen hade det inte kommit något uttalande från statsministern.
              Då hade vi stått här i kammaren i dag utan att ha fått den bekräftelsen.
              Det innebär att vi i oppositionen hela tiden har varit tvungna
              att pressa framåt i frågan eftersom regeringen uppenbarligen inte
              tycker att frågan är viktig och inte prioriterar den. Det ser
              vi i de långa remisstiderna och i det beredningsarbete som nu
              pågår.
            </seg>
            <seg n="a8e77d5f">
              Ser inte Olof Lavesson ett problem i att Kristdemokraterna är
              en del av den regering som ska fatta beslut om hur utformningen
              av propositionen ska vara? Känner du inte en viss oro för att
              propositionen kanske inte kommer att bli riktigt så som vi vill
              ha den? Jag tror att Olof Lavesson och jag är helt överens om
              vilken lagstiftning vi vill ha i framtiden på området. Finns det
              ingen oro för att Kristdemokraterna kommer att få propositionen
              och den framtida lagstiftningen att bli lite annorlunda än vad
              jag och Olof vill?
            </seg>
          </u>
          <note type="speaker" n="74d03c7c">
            Anf. 59 OLOF LAVESSON (m) replik:
          </note>
          <u who="Q1593545" xml:id="i-97d74ce54894046f-1" n="a29d439b">
            <seg n="76615526">
              Fru talman! Det är roligt att höra att Johan Löfstrand tycker
              att det är Socialdemokraterna som har pressat fram statsministerns
              engagemang i frågan. Johan Löfstrand inledde med att läsa upp
              voteringssiffror. Han vet likaväl som jag att vår nuvarande statsminister
              var en av två moderater som röstade för en partnerskapslag. Han
              var också den förste statsministern att besöka Helsingfors Pride.
              Han aviserade där att han tyckte att vi ska införa en könsneutral
              äktenskapslagstiftning. Han gick ut tydligt med detta direkt när
              remissrundan var avslutad, och han upprepade detta vid en frågestund
              i riksdagen. Jag tror inte riktigt att det var Socialdemokraterna
              som pressade fram det engagemanget.
            </seg>
            <seg n="63429cae">
              Det är lite svårt att hänga med i Johan Löfstrands beskrivning
              av de senaste tolv åren. Jag försökte följa svaren. Johan Löfstrand
              återkom gång efter annan i sitt anförande till att svara på en
              fråga som ännu inte hade ställts. Problemet var att vi hela tiden
              fick nya svar.
            </seg>
            <seg n="5af3f277">
              Nej, ni gjorde ingenting. Jo, vi har gjort mycket. Nja, det kunde
              ha gått fortare. Vi har haft en lång process. Är det inte viktigt
              med väl underbyggda beslut?
            </seg>
            <seg n="65965d14">
              Det här kan jag hålla med om. Det är precis därför vi har den
              process vi har i dag med väl underbyggda beslut där en bred majoritet
              står bakom. Är det inte viktigt, Johan Löfstrand, att en så bred
              majoritet som möjligt fattar detta beslut?
            </seg>
            <seg n="5d4e7f3f">
              Är jag orolig över att jag sitter med i en majoritet som består
              av fyra partier i regeringen moderater, folkpartister, centerpartister
              och kristdemokrater? Jag är inte ett dugg orolig för detta. Tvärtom.
              I den bukett vi har i regeringen tillför alla något viktigt. Jag
              har också stor respekt för att Kristdemokraterna har en annan
              uppfattning i frågan. Jag håller inte med dem, men jag har respekt
              för uppfattningen. Jag tycker att Yvonne Andersson i sitt inlägg
              på ett förträffligt sätt beskrev precis hur en diskussion går
              till. Den förs mellan fyra partier. Sedan läggs en proposition
              fram för riksdagen. Propositionen kommer i höst statsministern
              har varit tydlig med det.
            </seg>
          </u>
          <note type="speaker" n="8af237d7">
            Anf. 60 JOHAN LÖFSTRAND (s) replik:
          </note>
          <u who="Q4563305" xml:id="i-94c462c2be306db7-7" n="86bb7447">
            <seg n="60753e61">
              Fru talman! Olof Lavesson är inte orolig för Kristdemokraternas
              engagemang i frågan. Men jag tror att det är det som är skälet
              till att frågan har dragits i långbänk. Om bara Folkpartiet, Centerpartiet
              och Moderaterna hade varit tvungna att ta ställning i frågan är
              jag helt övertygad om att justitieministern hade lagt en proposition
              på bordet någon gång under hösten 2007. Jag är helt övertygad
              om att vi hade fått se en proposition med en bred uppslutning.
            </seg>
            <seg n="d071db45">
              Nu finns en bred uppslutning i kammaren, vilket innebär att om
              Folkpartiet, Moderaterna och Centerpartiet hade ställt sig bakom
              det utskottsinitiativ som Socialdemokraterna, Vänsterpartiet och
              Miljöpartiet tog i höstas om att lagstifta i riksdagen hade vi
              kunnat genomföra lagen på samma sätt som partnerskapslagstiftningen
              infördes. Då hade vi i dag haft en implementerad lag. Vi hade
              haft en könsneutral lagstiftning. Men nu blev det Kristdemokraterna
              som till syvende och sist stoppade processen. Jag är orolig för
              att processen framgent också kommer att stoppas av Kristdemokraterna.
            </seg>
            <seg n="9b9a1dad">
              Känner inte Olof Lavesson någon oro för hur Kristdemokraterna
              och Göran Hägglund kommer att agera i frågan? Det gör jag.
            </seg>
          </u>
          <note type="speaker" n="69e7c085">
            Anf. 61 OLOF LAVESSON (m) replik:
          </note>
          <u who="Q1593545" xml:id="i-97d74ce54894046f-2" n="a29d439b">
            <seg n="c0d82eed">
              Fru talman! Johan Löfstrand pratar om att dra i långbänk. Tolv
              år, Johan Löfstrand, är att dra i långbänk. Det var de tolv åren
              ni satt vid makten. Det var de tolv åren ni gick i paraderna.
              Det var de tolv åren ni gjorde utfästelserna, och det var de tolv
              åren då ni inte levererade. Det är en långbänk.
            </seg>
            <seg n="8bbcb5e3">
              Den 15 januari gick remisstiden ut för Hans Regners utredning.
              Den 16 januari berättade statsministern att det kommer en proposition.
              Vi skriver april. Och Johan Löfstrand pratar om att dra i långbänk.
            </seg>
            <seg n="c17e16ad">
              Ni har inte ens tagit fram några skarpa förslag under denna tid.
              Det finns inga lagstiftningsförslag på bordet. I stället vill
              ni, liksom jag, att regeringen ska återkomma med förslag. Ni vill
              att regeringen ska göra det regeringen redan gör. Det finns ett
              gammalt ordspråk, Johan Löfstrand, som säger att tomma tunnor
              bullrar mest. I det här fallet är det tomma tunnor som slår in
              öppna dörrar.
            </seg>
            <seg n="d497a746">
              Vem är det som stoppar processen? För mig är det inte att stoppa
              processen att säga att vi är överens, att det kommer en proposition,
              att den ska vara väl underbyggd och att det ska vara en bred majoritet
              i Sveriges riksdag. Johan Löfstrand och jag må bägge vilja införa
              en könsneutral äktenskapslagstiftning, men det finns en viktig
              sak som skiljer oss åt, nämligen att medan Johan Löfstrand vill
              göra det med minsta möjliga majoritet vill jag göra det med största
              möjliga majoritet.
            </seg>
          </u>
          <note type="speaker" n="abda57f5">
            Anf. 62 FREDRICK FEDERLEY (c):
          </note>
          <u who="Q513301" xml:id="i-5f76e868ccc89bc9-0" n="14b03604">
            <seg n="015a7234">
              Fru talman! Det råder inget som helst tvivel om att Centerpartiets
              hållning i denna fråga är att vi ska ha en könsneutral äktenskapslagstiftning
              i Sverige. Vi var det första borgerliga partiet och ett av de
              tre första partierna i Sverige som ställde oss bakom en sådan
              lagstiftning. Men det råder heller inget tvivel om att vi vill
              att processen ska hanteras på ett seriöst sätt. Som en av Sveriges
              offentliga personer som är öppet homosexuella övervärderar jag
              inte frågan om en demokratisk process där regeringen ska komma
              till riksdagen med en proposition. Vi har redan hört många talare
              säga detta, men statsministern har aviserat att det till hösten
              kommer en proposition.
            </seg>
            <seg n="649977ef">
              Jag tänker försöka samla upp en del av de frågor som har ställts
              av oppositionen som faktiskt förtjänar svar. De visar också vad
              det är oppositionen i dag är ute efter. Det är knappast att komma
              framåt i frågan om en könsneutral äktenskapslagstiftning.
            </seg>
            <seg n="2129c348">
              Fru talman! Låt oss börja titta på vad oppositionen begär att
              vi i majoriteten ska rösta för. Man vill att mot den redovisade
              bakgrunden regeringen omgående ska lägga fram förslag om en könsneutral
              äktenskapslagstiftning i enlighet med Äktenskaps- och partnerskapsutredningens
              förslag, vilket bland annat innebär att partnerskapslagen upphävs.
              Det får ankomma på regeringen att ta erforderliga initiativ.
            </seg>
            <seg n="94e8c9af">
              Erforderliga initiativ är precis det regeringen håller på med.
              Just nu bereder man förslaget, och man vill ha en bred uppslutning.
              Man vill att regeringen ska vara enig i frågan. Det måste få kräva
              sina diskussioner.
            </seg>
            <seg n="9797a7c7">
              Fru talman! Jag är inte orolig för de kompromisser som ska ske
              i regeringen i Rosenbad. Jag är orolig för de kompromisser som
              sluts i oppositionen där vi inte vet vart de leder någonstans.
            </seg>
            <seg n="44258e5d">
              Vi har i medierna fått svara på frågan om vi inte ska följa vår
              övertygelse och rösta med oppositionen. Men vad är det vi skulle
              rösta för? Jo, ett förslag som ni ställer inför fullbordat faktum,
              där vi inte vet vilka detaljer förslagen innehåller. Jag har läst
              den mest konkreta texten i ert förslag, och den säger mig ingenting
              om exakt hur lagstiftningen ska se ut, hur man ska förhålla sig
              till olika samfunds rätt att viga och juridisk status. Ni är beredda
              att hafsa igenom detta utan att vi når ett enda steg framåt.
            </seg>
            <seg n="aa336cb3">
              Ni försöker få de personer som lyssnar på debatten, som sitter
              på åhörarläktaren, att tro att vi på något sätt skulle komma fortare
              fram om vi valde er linje. Men vi vet inte vad er linje faktiskt
              innebär, annat än det som regeringen redan nu gör.
            </seg>
            <seg n="a90be19e">
              Johan Löfstrand ställde tre frågor som förtjänar svar. När kommer
              propositionen? Det vet både Johan Löfstrand och jag. Det är inte
              vi i kammaren som avgör när en proposition kommer. Det avgör regeringen.
              Jag trodde att en representant för det parti som faktiskt är det
              mest regeringsvana partiet i landet hade koll på hur parlamentarismen
              fungerar.
            </seg>
            <seg n="903d8922">
              Varför har ärendet dragits i långbänk? Först och främst anser
              jag inte att regeringen har dragit ärendet i långbänk. Regeringen
              väljer att hantera många olika åsikter på ett sunt sätt och att
              väga in olika aspekter. Vissa frågor är svårare och lite större
              än andra lagtekniska saker. Någon kanske vill jämföra en förändring
              i äktenskapslagstiftningen med ett vägbygge eller en skattelagstiftning.
              Men jag och många andra anser att den här frågan är större än
              så. Därför måste det få ta tid att diskutera frågan.
            </seg>
            <seg n="0d47587f">
              Vad betyder kompromissen? Ja, det är inte vi i den här kammaren
              som gör kompromissen, utan det är regeringen som gör den, och
              därför kan inte vi säga vad den innebär.
            </seg>
            <seg n="2cfd8c5e">
              Jag har också hört Johan Löfstrand ställa frågor till företrädare
              för majoriteten om hur man kommer att förhålla sig till den kompromiss
              som kommer. Eftersom vi ännu inte vet exakt hur kompromissen ser
              ut är det svårt att svara på hur man förhåller sig till den.
            </seg>
            <seg n="407b1b11">
              Från oppositionen målar man ut Kristdemokraterna som ondskans
              axelmakt i svensk politik. Jag vill säga att det är långt ifrån
              sanningen.
            </seg>
            <seg n="bcaf7410">
              Kristdemokraterna är en viktig del av Allians för Sverige och
              en konstruktiv del i arbetet med äktenskapslagstiftningen. Jag
              har ingen som helst anledning att attackera Yvonne Andersson eller
              någon annan kristdemokrat i den här frågan. Jag tycker att Yvonne
              Andersson gjorde ett mycket konstruktivt inlägg i debatten och
              visade sin regeringsduglighet och sin regeringsvilja.
            </seg>
            <seg n="f2d83cc1">
              Det är ingen hemlighet att Kristdemokraterna och jag inte har
              exakt samma uppfattning, men den hållning som Yvonne Andersson
              här redovisade visar att Allians för Sverige är ett regeringsdugligt
              alternativ och är beredd att handla när så krävs. Det var inget
              avståndstagande utan en konstruktiv ingång i en mycket svår diskussion.
            </seg>
            <seg n="3887b524">
              Vi vet att många företrädare inom Kristdemokraterna har svårt
              att direkt ställa sig bakom den här lagstiftningen. Jag tycker
              att det inlägg Yvonne Andersson gjorde hedrar henne. Jag hoppas
              att medierna uppfattar vilken tydlig ingång hon hade i detta.
            </seg>
            <seg n="7648234e">
              Det är också väldigt tydligt att man från oppositionens sida
              inte är ute efter att nå någon större framgång i den här frågan
              över huvud taget. Om vi ska vara rent taktiska i frågan är jag
              och Johan Löfstrand på samma sakpolitiska linje i detta, men vi
              har olika sätt att förorda hur vi ska hantera det.
            </seg>
            <seg n="896700fd">
              Jag måste säga att det är ett väldigt märkligt agerande att ställa
              sig i talarstolen här och peka finger åt Kristdemokraterna, att
              peta in dem i ett hörn och ge dem åsikter som de inte har företrätt
              i den här debatten. Om man ville få med Kristdemokraterna på en
              könsneutral äktenskapslagstiftning vore det väl bättre att lyfta
              fram de positiva delar av den konstruktiva hållning som Yvonne
              Andersson här har redovisat i stället för att peta in dem i ett
              hörn och angripa dem med argument och åsikter som inte tillhör
              sakligheten.
            </seg>
            <seg n="030359cb">
              När en statsminister gör klart för kammaren att det kommer en
              proposition till hösten ser inte jag, och inte heller Centerpartiet,
              att det finns någon anledning för oss att stressa fram detta förslag
              på det okonkreta underlag som oppositionen har lämnat i sin reservation.
              Det var också därför som jag på min blogg kommenterade att jag
              inte ser någon anledning att skriva under reservationen eller
              att rösta med oppositionen i dag.
            </seg>
            <seg n="984f5c28">
              Det är inte så att Centerpartiet eller jag är emot en könsneutral
              äktenskapslagstiftning det har vi länge varit för. Men vi vill
              att ärendet ska hanteras seriöst och på ett sådant sätt som vi
              brukar hantera frågor. Man kan diskutera längden på remissvar,
              och det är väl ingen hemlighet att det är olika åsikter som gör
              att frågan tar lite längre tid än en del andra ärenden har gjort.
              Men ibland måste man låta saker ta tid, därför att de är större
              och viktigare än frågan om en väg eller skattelagstiftning.
            </seg>
          </u>
          <note n="f2c38ff2">
            I detta anförande instämde Olof Lavesson (m).
          </note>
          <note type="speaker" n="1855dd44">
            Anf. 63 BÖRJE VESTLUND (s) replik:
          </note>
          <u who="Q512590" xml:id="i-cf213826c5215b71-1" n="acf31b27">
            <seg n="48d81548">
              Fru talman! Jag tänker inte ha någon allmän information om kammarens
              arbetsformer, men jag tror att Fredrick Federley är minst lika
              väl medveten som jag om att det här är det sätt som man kan göra
              en reservation på. Det går inte att ta fram ett helt lagstiftningsförslag
              inom ramen för det man har. Vi hänvisar dessutom till vad som
              står i utredningen. Jag tycker inte att det är så okonkret och
              oseriöst.
            </seg>
            <seg n="c6638230">
              Det finns ett antal tillkännagivanden som Centerpartiet har stått
              bakom som i så fall också skulle betraktas som oseriösa. Men jag
              skulle därför aldrig säga att hela Centerpartiet är oseriöst.
            </seg>
            <seg n="4a7075c9">
              Däremot är det som Fredrick Federley säger om att det blir en
              kompromiss väldigt intressant. Det har ju förnekats av ett antal
              debattörer från er sida: Det blir ingen kompromiss, utan vi kommer
              att stå fast vid alla de frågor som har varit besvärliga, begreppet
              äktenskap och så vidare. Det är intressant att det nu kommer en
              kompromiss och att vi har att förbereda oss på att man kommer
              att laka ur det förslag som utredningen gav.
            </seg>
            <seg n="5e2b5406">
              Man säger att jag ska läsa protokollet i morgon för säkerhets
              skull, och Yvonne Andersson skulle vara hedervärd för att hon
              har utvecklat Kristdemokraternas syn på detta. Jag kan inte se
              att det var något annat än de sedvanliga ståndpunkterna: Nej,
              vi säger nej, vi vill inte ha den här lagstiftningen.
            </seg>
            <seg n="363c35bb">
              I det fallet kan jag tycka att Yvonne Andersson är hedervärd,
              för hon säger åtminstone vad hon tycker. Men hon säger inte att
              ni kommer med en kompromiss och att ni inte riktigt vet vad den
              innebär. Ni vet nämligen inte vad den här propositionen innebär,
              eller hur, Fredrick Federley?
            </seg>
          </u>
          <note type="speaker" n="63cbb297">
            Anf. 64 FREDRICK FEDERLEY (c) replik:
          </note>
          <u who="Q513301" xml:id="i-5f76e868ccc89bc9-1" n="14b03604">
            <seg n="1683cda7">
              Fru talman! Börje Vestlund har helt rätt i att vi inte vet exakt
              vad som kommer att stå i propositionen. Du kan läsa i kammarens
              protokoll i morgon att jag faktiskt sade det.
            </seg>
            <seg n="3b2716dd">
              När det gäller beslutsformerna är det väldigt skönt att Börje
              Vestlund här inför kammaren, för åhörarna och till protokollet
              säger att ni ibland struntar lite i hur man ska hantera saker.
              Jag tror att det finns anledning för fler att uppmärksamma det.
            </seg>
            <seg n="e7935532">
              Man bör också ställa sig frågan, som Börje Vestlund kanske också
              vill utveckla till protokollet: Vad skulle det innebära om det
              blev en majoritet för ert förslag? Jo, det skulle innebära att
              regeringen fick ett uppdrag att utforma en proposition som man
              skulle återkomma till riksdagen med.
            </seg>
            <seg n="29ef4401">
              Då frågar vi: Vad är det som händer om vi röstar med majoriteten
              i dag? Jo, då återkommer regeringen med en proposition som kammaren
              ska fatta beslut om. Det är i princip samma sak, bara att detta
              må vara något luddigare än det som vi faktiskt har att hantera.
            </seg>
            <seg n="895f2d3c">
              När jag säger att det är oseriöst hanterande menar jag att man
              inte väger in alla delar av detta. Det hör samman med svaret om
              kompromissen. Det handlar inte bara om äktenskapet utan också
              om religiösa samfunds juridiska ställning och många andra saker.
            </seg>
            <seg n="813b9d85">
              Ni försöker blåsa upp det som att det bara handlar om själva
              äktenskapsdiskussionen och att inte finns några frågor runt omkring
              detta. Ni försöker få det att framstå som att det ska träda i
              kraft den 1 juli om vi röstar med oppositionen. Det är inte sant.
              Det ni begär av regeringen är precis det som regeringen gör. Alltså
              för vi en pseudodebatt som inte leder debatten framåt.
            </seg>
            <seg n="a952d8a2">
              Jag sade inte heller att Kristdemokraterna och Yvonne Andersson
              här har utvecklat sin syn på detta. Jag sade att de var en konstruktiv
              part i regeringssamverkan. Det står jag fast vid till etthundra
              procent i den här frågan och i andra frågor. Jag har ingen anledning
              att känna någon rädsla inför vad som ska komma från regeringen,
              utan jag tror att det blir en bra proposition som kommer till
              hösten.
            </seg>
          </u>
          <note type="speaker" n="a31e8f64">
            Anf. 65 BÖRJE VESTLUND (s) replik:
          </note>
          <u who="Q512590" xml:id="i-cf213826c5215b71-2" n="acf31b27">
            <seg n="52702696">
              Fru talman! Ett tillkännagivande från riksdagen hanterade åtminstone
              vi på vår tid som någonting som var viktigt. Det var en viljeyttring
              från riksdagen. Sedan kanske det inte i detalj var utformat som
              en viljeyttring.
            </seg>
            <seg n="7eefa0be">
              Den här kammaren har aldrig fattat ett beslut om könsneutralt
              äktenskap utan att man vill ha en könsneutral äktenskapslagstiftning.
              Det skulle vara det historiska med detta. Då skulle regeringen
              också ha ett klart direktiv om åt vilket håll man ska arbeta.
              Hittills vet vi bara att enskilda statsråd har uttalat att de
              tycker att det ska vara på det sättet.
            </seg>
            <seg n="eb4cc52c">
              Det är seriöst att lämna ett tillkännagivande. Annars skulle
              man aldrig, varken när man är i opposition eller när man är i
              majoritet, lägga tid på att över huvud taget få fram ett bra tillkännagivande.
              Praktiskt taget alla utskott gör tillkännagivanden även om det
              är på marginalen.
            </seg>
            <seg n="7875c2f2">
              Jag tycker också att man seriöst ska väga in alla synpunkter
              och att de ska komma fram. Men det intressanta i det här är just
              detta att väldigt många av dessa synpunkter vägdes in i utredningens
              förslag eftersom samfunden hade en grupp som hade kunnat påverka
              i utredningen. Jag förstår inte det.
            </seg>
            <seg n="79a7d3ed">
              Det sista jag skulle vilja säga är att jag inte kan bedöma huruvida
              Kristdemokraterna är konstruktiva eller inte. Det är upp till
              regeringsunderlaget att göra detta. Men det jag kan konstatera
              i de här frågorna är att vi aldrig någonsin har hört någon kristdemokrat,
              mer än möjligen på andra nivåer än i kammaren, yttra annat än
              nej, vi vill inte ha den här lagstiftningen. Det är det enda besked
              vi har fått från Kristdemokraterna. Jag har svårt att se hur man
              på det skulle kunna bilda någon kompromiss, när någon säger absolut
              nej och alla andra säger att vi ska ha det här.
            </seg>
          </u>
          <note type="speaker" n="dbbdd3b6">
            Anf. 66 FREDRICK FEDERLEY (c) replik:
          </note>
          <u who="Q513301" xml:id="i-5f76e868ccc89bc9-2" n="14b03604">
            <seg n="fa378106">
              Fru talman! Jag tycker att Börje Vestlund återigen gör tydligt
              vad det här handlar om. Det handlar inte om att föra frågan längre
              fram utan om att försöka skapa en mediedebatt om ett ärende och
              låtsas som att frågan kommer att gå fortare fram om man röstar
              med oppositionen.
            </seg>
            <seg n="525be16e">
              Det Börje Vestlund precis sade var att man från den här kammarens
              sida ville ge ett tydligt direktiv till regeringen att arbeta
              med en proposition. Men när regeringen redan jobbar med den propositionen
              är det, även om det kanske inte är ett onödigt beslut, som att
              slå in öppna dörrar. Regeringen arbetar med detta. Vi får en proposition
              till hösten.
            </seg>
            <seg n="d7325f60">
              Jag ser ingen anledning till denna hätska debatt. Jag har inte
              hört en enda person från denna talarstol i dag säga: Nej, vi vill
              inte ha en könsneutral äktenskapslagstiftning.
            </seg>
            <seg n="43349f0f">
              Det är inte det frågan handlar om. Frågan handlar om procedurer.
              Jag tror att alla skulle kunna ägna mycket mer tid åt de viktigare
              debatterna runt omkring när vi vet att det är en förkrossande
              majoritet som är för det könsneutrala äktenskapet.
            </seg>
            <seg n="4f748632">
              Vi vet att det kommer en proposition till hösten. Därför förstår
              jag inte denna oro som oppositionen ständigt känner, inte bara
              i detta ärende utan i alla ärenden där det sedan brukar visa sig,
              när saker och ting har kommit i kraft, att oron var helt obefogad.
            </seg>
            <seg n="b2a26e27">
              Den här oron kanske man inte ska försöka slå i ögonen på dem
              som lyssnar på den här debatten och dem som följer ärendet för
              att de har ett stort intresse i den. Det finns ingen anledning
              till oro för att regeringen inte skulle komma med en proposition
              till hösten. Det finns heller ingen anledning till oro för att
              vi inte skulle få en majoritet i kammaren.
            </seg>
            <seg n="fdb87267">
              Med detta avslutar jag min sista replik.
            </seg>
          </u>
          <note type="speaker" n="3936cc9d">
            Anf. 67 BARBRO WESTERHOLM (fp):
          </note>
          <u who="Q4859755" xml:id="i-a0dfc8243b0d022e-0" n="746855e4">
            <seg n="b51a8364">
              Fru talman! Den 7 juni 1994 antog vi här i kammaren med stor
              majoritet partnerskapslagen. Då var situationen helt annorlunda
              än i dag.
            </seg>
            <seg n="054be52b">
              Vi hade haft en parlamentarisk utredning som hade utarbetat lagförslaget.
              Det hade funnits remissinstanser som hade lagt fram synpunkter
              på det, som ledde till vissa smärre justeringar.
            </seg>
            <seg n="3619e85a">
              Vi hade en alliansregering där tre partier var emot. Folkpartiet
              var för. Det var det som gjorde att Folkpartiet lade en motion
              med ett fullständigt lagförslag på bordet i riksdagen för ställningstagande.
              I dag har oppositionen inte lagt fram något lagförslag, utan det
              som man kommer med är det har citerats tidigare, så jag säger
              bara det här att det får ankomma på regeringen att ta erforderliga
              initiativ, det vill säga att arbeta fram lagförslaget.
            </seg>
            <seg n="67e88141">
              I dag har vi en regering med tre partier som är för könsneutral
              äktenskapslagstiftning. De partierna står bakom det här. Yvonne
              Andersson företräder ett parti där jag av Yvonne Anderssons anförande
              ser att dörren inte är stängd.
            </seg>
            <seg n="12f88600">
              Jag tycker liksom Folkpartiet att det är självklart att vi ska
              stifta den här lagen. Det finns en majoritet i riksdagen. Det
              finns en majoritet i svenska befolkningen. Men jag kommer att
              rösta med majoriteten och yrka avslag på reservationen. Statsministern
              och justitieministern har nämligen uttalat att det kommer en lagstiftning
              och angivit en ungefärlig tidpunkt i slutet av det här året. Då
              brukar man inte komma med tillkännagivanden. Det var likadant
              när Socialdemokraterna satt vid makten. Pågår det arbete med en
              proposition avvaktar man tills den kommer.
            </seg>
            <seg n="d4d4023b">
              Statsministern har länge varit engagerad i HBT-frågorna. Jag
              vill påminna om att han var en av de två moderater som röstade
              för partnerskapslagen. Jag vill här citera vad han avslutade sitt
              anförande med i den här kammaren. Jag tycker att det är viktigt,
              för det visar hur engagerad han själv är i den här frågan:
            </seg>
            <seg n="79c6c7ab">
              Vi lever, tack och lov, i en tid när synen på homosexuella har
              förbättrats, när det inte längre ses som en sjukdom och när homosexuella
              inte längre förföljs eller fängslas i vårt land. Men samtidigt
              har detta beslut föregåtts av en debatt och av personliga påtryckningar,
              telefonledes och brevledes, som har präglats av intolerans. Man
              har försökt slå mynt av det faktum att homosexuellas sexuella
              läggning och beteende inte är representativt för en majoritet
              av befolkningen. För mig som heterosexuell leder detta till ett
              behov av att tydligt markera mitt stöd för denna minoritets fulla
              rätt att leva sina liv i en atmosfär av acceptans och förståelse.
            </seg>
            <seg n="bc250438">
              När jag i dag röstar för partnerskapet är det mitt sätt att markera
              mitt ställningstagande mot de många människor där ute som aldrig
              stannar upp och försöker att förstå dem som är annorlunda.
            </seg>
            <seg n="93ca1235">
              Nu går han alltså vidare för att vi ska få den här lagstiftningen.
              Jag förutsätter att statsministern kan lösa den knut som kan uppstå
              om regeringen inte är helt överens i den här frågan jag hoppas
              att den kommer att vara det.
            </seg>
            <seg n="8c859961">
              Det är faktiskt så att regeringen inte behöver vara enig i alla
              frågor. Jag bad riksdagens utredningstjänst att ta fram vad som
              gäller i regeringar och koalitionsregeringar vi är ju inte så
              vana vid koalitionsregeringar. Det stod helt klart att man i Sverige,
              liksom i övriga nordiska länder, inte behöver vara överens i alla
              frågor. Så här skriver utredningstjänsten:
            </seg>
            <seg n="0469373e">
              Det kollektiva beslutsfattandet innebär att samtliga ministrar
              är formellt ansvariga för varje regeringsbeslut om de inte utnyttjat
              sin grundlagsstadgade rätt att anföra skiljaktig mening till protokollet.
            </seg>
            <seg n="6388ca11">
              Det är naturligtvis väldigt sällsynt att det blir reservationer
              i en koalitionsregering. Jag vet att det skedde när Öresundsbron
              var aktuell. Det skedde också i början av 80-talet då Folkpartiet
              lär ha reserverat sig i en fråga som gällde handel med Sydafrika.
              Det kanske finns några exempel till.
            </seg>
            <seg n="31ec3d53">
              Skulle en sådan situation uppstå finns alltså den här möjligheten,
              så vifta inte med spöket att det inte blir någon könsneutral äktenskapslagstiftning
              för att man inte får total enighet i regeringen. Jag hoppas, som
              sagt, att man får en enighet därför att en könsneutral äktenskapslagstiftning
              kommer ytterligare att befästa att den kärlek som människor visar
              varandra, vare sig det är i en heterosexuell eller i en homosexuell
              samlevnadssituation, är lika mycket värd oberoende av vilket par
              det gäller.
            </seg>
            <seg n="880cafce">
              Den här frågan är viktig. Den är viktig i Sverige, men den är
              också viktig internationellt. Den här typen av lagstiftning sprids
              nämligen över världen och visar då på en väg att gå vidare för
              att bekämpa den intolerans som har visats HBT-personer under så
              många år.
            </seg>
          </u>
          <note n="800a4280">
            I detta anförande instämde Jan Ertsborn (fp).
          </note>
          <note type="speaker" n="ba5b0897">
            Anf. 68 BÖRJE VESTLUND (s) replik:
          </note>
          <u who="Q512590" xml:id="i-cf213826c5215b71-3" n="acf31b27">
            <seg n="fcc09dbb">
              Fru talman! Det är med en viss vördnad som man går fram till
              talarstolen och replikerar på Barbro Westerholms anförande i dessa
              frågor, måste jag säga. Barbro Westerholm har, tillsammans med
              några få ledamöter här i riksdagen under historiens gång, ett
              särskilt värde för oss HBT-personer. Andra är Margareta Winberg
              och Mona Sahlin det finns kanske någon mer. Men det är speciella
              personer. Barbro Westerholm tillhör den skaran.
            </seg>
            <seg n="a41243bf">
              I det här fallet tycker jag att Barbro Westerholm har en lite
              underlig argumentation. Jag förstår att man, när man sitter i
              en regeringskoalition, ibland måste vänta och se. Men tycker inte
              Barbro Westerholm, i synnerhet med tanke på Barbro Westerholms
              kunskap om hur det offentliga Sverige hanterar saker och ting,
              att det är en extremt lång bänk som man har satt detta ärende
              i?
            </seg>
            <seg n="f6b7d91d">
              Jag tycker att vi åtminstone borde kunna vara överens om att
              det här inte är det normala sättet. Det är tre månaders remisstid,
              kanske någon månad till. Man ska hantera Lissabonfördraget under
              tre månader, till exempel, och det är betydligt mer avancerat
              än vad denna lagstiftning är.
            </seg>
            <seg n="01f59f0d">
              Barbro Westerholm uttrycker att hon inte har någon oro för att
              det inte kommer någon proposition. Hon säger samtidigt att man
              inte behöver vara enig. Jag tycker i det sammanhanget att det
              hedrar Barbro Westerholm att hon inte bara hänvisar till det konstruktiva
              samarbetet.
            </seg>
            <seg n="9e85aabe">
              Det finns faktiskt en öppenhet här från regeringen att kunna
              hitta en lösning där man inte behöver ha med sig varje del när
              det handlar om kd:s nejsägande.
            </seg>
            <seg n="800952e3">
              Jag blir ändå orolig när hon säger att dörren i det här fallet
              inte är stängd. Måste regeringen komma till kammaren och säga
              att det inte blir någon proposition för att Barbro Westerholm
              ska agera som hon gjorde 1994? Jag satt själv på läktaren och
              lyssnade på Barbro Westerholm 1994 och har stor respekt för det.
            </seg>
          </u>
          <note type="speaker" n="bc98f624">
            Anf. 69 BARBRO WESTERHOLM (fp) replik:
          </note>
          <u who="Q4859755" xml:id="i-a0dfc8243b0d022e-1" n="746855e4">
            <seg n="a24205a6">
              Fru talman! Vad gäller långbänk är skillnaden mellan partnerskapslagen
              och den könsneutrala äktenskapslagstiftningen att det var en parlamentarisk
              utredning som genomförde partnerskapslagen. Alla partier som då
              fanns här i riksdagen hade en möjlighet att framföra sitt i utredningen.
              När det gäller den könsneutrala äktenskapslagstiftningen var det
              en enmansutredning. Jag vet av erfarenhet av olika utredningar
              att det då tar längre tid. Då blir remissinstanserna så väldigt
              viktiga för att få bredden på synpunkterna.
            </seg>
            <seg n="d1be7f17">
              Jag tycker inte alls att det här är någon lång remisstid och
              behandlingstid. Om vi tar den parlamentariska utredningen Senior
              2005 som kom 2004 var det inget åtgärdat av dess förslag från
              Socialdemokraternas sida när ni lämnade makten 2006. Nu har vi
              i alliansen tagit fatt i en del. Så jag tycker inte att vi ska
              hålla på och diskutera långbänkar här.
            </seg>
            <seg n="6e1c607e">
              Här är tydligt sagt från statsministern att det kommer en proposition.
              Jag har grävt med riksdagens utredningstjänsts hjälp för att se
              vad man kan göra om man, vilket jag hoppas att man inte landar
              i, inte är överens i hela regeringen, hur man då kan lösa problemet.
              Det har jag publicerat på DN Debatt. Då har folk lite nyvaknat
              sagt: Jaså, kan vi göra så? Man är så van vid en enpartiregering.
            </seg>
          </u>
          <note type="speaker" n="9fff3bbd">
            Anf. 70 BÖRJE VESTLUND (s) replik:
          </note>
          <u who="Q512590" xml:id="i-cf213826c5215b71-4" n="acf31b27">
            <seg n="9f71c185">
              Fru talman! Det var remisstiden. Det är väl en extremt lång remisstid
              på nästan tio månader. Jag tror inte att det finns många sådana
              utredningar. Jag kan möjligen be utredningstjänsten ta reda på
              det åt mig vid något tillfälle om det skulle vara intressant.
            </seg>
            <seg n="7a44bd91">
              Vad jag vill säga med detta är att det har tagit lång tid. Det
              finns naturligtvis utredningar som har blivit liggande av ena
              eller andra skälet. Det kan finnas bra skäl och dåliga skäl. Då
              har man kunnat motivera detta. Jag hörde aldrig någon motivering
              till varför den blev liggande ganska länge och att den sedan skulle
              ha tio månaders remisstid.
            </seg>
            <seg n="29f2d43a">
              Jag tycker också att det är bra att Barbro Westerholm redovisar
              att det finns möjligheter att göra det på andra sätt än detta
              ständiga tjatande som vi hör från de flesta ledamöter från den
              borgerliga bänken: Vi kommer att komma överens. Vi kommer att
              komma överens. Och detta kommer man alltid att komma överens om.
            </seg>
            <seg n="efcb6470">
              Det är där som dubierna har varit från vår sida. Kommer man verkligen
              att komma överens? Vi har anledning att tro att det inte är så
              när man har så tydliga ställningstaganden från tre partier och
              ett motsatt exakt lika tydligt ställningstagande från ett parti.
              Det är svårt att se vad detta skulle kunna innebära för kompromiss
              när man har börjat titta på vad man är riktigt oenig om.
            </seg>
            <seg n="ec1ed560">
              Det är begreppet äktenskap till exempel. Omedelbart när någon
              sade att vi måste diskutera det begreppet sade man jag tror att
              det var statsministern eller justitieministern att det ska vara
              äktenskap, punkt slut. Man har anledning att misstänka att utrymmet
              för att kompromissa blir väldigt litet när man har så fasta ställningstaganden
              redan i början. Det är det som gör oss väldigt oroliga. Stora
              delar av HBT-världen är oroad och följer den här debatten med
              intresse.
            </seg>
          </u>
          <note type="speaker" n="de7a532b">
            Anf. 71 BARBRO WESTERHOLM (fp) replik:
          </note>
          <u who="Q4859755" xml:id="i-a0dfc8243b0d022e-2" n="746855e4">
            <seg n="078bc706">
              Fru talman! Jag har för vana att inte uttala mig å andra människors
              vägnar. Jag uttalar mig utifrån det jag vet och det jag själv
              tycker. Jag tycker inte åt andra. Hur det har hanterats i Regeringskansliet,
              vilka diskussioner som har förts om remisstider och sådant har
              jag ingen aning om. Därför ska jag inte kommentera det.
            </seg>
            <seg n="6d1b9d68">
              Men statsministern har ju svarat klart att han är beredd att
              komma med den här lagstiftningen, att lägga en proposition på
              riksdagens bord. Jag litar på honom. Det vore väl konstigt annars.
              Skulle jag inte lita på min egen statsminister? Jag antar att
              ni hos Socialdemokraterna litade på er statsminister när det begav
              sig. Men det få ni tala om själva.
            </seg>
          </u>
          <note n="a47f263d" type="speaker">
            Anf. 72 TOMAS TOBÉ (m):
          </note>
          <u who="Q6212174" xml:id="i-645dcae86a04d5d5-0" n="d57276ed">
            <seg n="423519d6">
              Fru talman! Jag ska inte förlänga den här debatten. Flera riksdagsledamöter
              har redan på ett mycket förtjänstfullt sätt, tycker jag, fört
              en bra diskussion. Jag kan väl bara inledningsvis säga att när
              det gäller den oro som det nyligen refererades till inom HBT-världen
              kanske man skulle kunna ställa frågan hur den oron har skapats
              och hur man försöker skenskapa den just nu i denna debatt.
            </seg>
            <seg n="eba360ab">
              Jag är en av de riksdagsledamöter som har en motion som behandlas
              i detta betänkande. Jag kan konstatera att motionen avstyrks.
              Det tillhör kanske inte ovanligheterna att en motion avstyrks.
              Det är vi många riksdagsledamöter som redan känner till.
            </seg>
            <seg n="ff957bb7">
              Men för en gångs skull kan jag konstatera att här har jag en
              motion och en önskan från mitt håll om att införa en könsneutral
              äktenskapslagstiftning, och jag har redan nu fått ett besked om
              att det kommer att komma en tydlig leverans. Jag har många andra
              motioner, kan jag tala om för er, där jag ännu inte ser att jag
              kommer att få en tydlig leverans och där jag kommer att tvingas
              återkomma som enskild riksdagsledamot.
            </seg>
            <seg n="a3c3df5d">
              Jag tycker också att debatten här har visat på den respekt som
              vi har mellan allianspartierna för varandra. Vi har ibland olika
              ståndpunkter, men vi visar att vi kan ha respekt för att vi har
              olika ståndpunkter. Vi visar också att vi kan ha respekt för att
              ge det den tid som krävs för att vi ska kunna landa med ett gemensamt
              besked. Det tycker jag är något positivt.
            </seg>
            <seg n="2687cec9">
              Jag förstår att det känns ovanligt för oppositionen. Det var
              inte direkt något som präglade Socialdemokraternas samarbete med
              Vänsterpartiet och Miljöpartiet under de tolv åren.
            </seg>
            <seg n="084eb2ed">
              En sak som jag skulle vilja lyfta upp igen är det jag tycker
              är förvånande. Jag kan förstå att man som opposition vill komma
              in i en debatt, att man vill försöka visa att nu har även Socialdemokraterna
              och andra landat i de här frågorna. Men det är sättet som ni har
              valt att hantera den här frågan på som jag tycker har varit direkt
              ohederligt.
            </seg>
            <seg n="4753bf60">
              Om det vore som så att ni verkligen hade varit intresserade av
              att sådana som jag, Olof Lavesson, Barbro Westerholm och andra
              skulle rösta med er senare här i dag kanske ni hade lyft telefonen.
              Ni kanske hade velat träffa oss på ett möte.
            </seg>
            <seg n="e3baebf4">
              Men vad är det ni har valt att göra längs vägen? Det är att avisera
              i medierna att ni minsann kommer att skicka brev till oss eller
              att ni i går fick er partiledare Mona Sahlin att skicka ut ett
              massutskick till ett antal riksdagsledamöter för att ni ska försöka
              skapa ett medialt spel. Det tycker jag är mycket förvånande.
            </seg>
            <seg n="ca1d5e18">
              Nu noterar jag att partiledare Mona Sahlin inte finns här, men
              till protokollet vill jag anmäla att Mona Sahlin har varit en
              person som med besked har funnits närvarande i HBT-världen. Hon
              får, precis som alla vi andra, ett besked om att en proposition
              är på väg. Då borde man i hederlighetens namn applådera detta
              och inte försöka förvandla en sådan här viktig fråga till ett
              politiskt spel som vi har sett här i dag.
            </seg>
            <seg n="51f65f35">
              Börje Vestlund säger att man bara kan komma med tillkännagivanden.
              Så är det inte. Det är helt fullt rimligt att komma fram med motioner
              om konkret lagstiftning om man vill det också. Den möjligheten
              har vi faktiskt som riksdagsledamöter i den här kammaren.
            </seg>
            <seg n="f9e1d50b">
              När det gäller just tillkännagivanden är inte det något som socialdemokrater
              tidigare har visat i regering att man per automatik följer. Det
              finns många tillkännagivanden som har legat under lång tid och
              som man har valt att inte hantera.
            </seg>
            <seg n="8bda63f1">
              Avslutningsvis finns det en sak som jag har lyckats lära mig
              sedan jag blev riksdagsledamot. Det är att socialdemokrater i
              synnerhet älskar långa beredningar. Ni älskar långa beredningar.
              För om det inte är en lång beredning kan vi bara vänta. Det är
              bara timmar innan det kommer en KU-anmälan. Detta är precis vad
              som sker så fort en regering inte har en lång beredning. Men kanske
              kan vi nu börja se ett trendskifte.
            </seg>
            <seg n="96178180">
              För egen del kommer jag att rösta med majoriteten i dag, och
              jag ser fram emot att rösta fram en ny, könsneutral äktenskapslagstiftning.
            </seg>
            <seg n="85e627b4">
              (Applåder)
            </seg>
          </u>
          <note n="33a9cadf">
            I detta anförande instämde Ulrika Karlsson i Uppsala och Olof
            Lavesson (båda m).
          </note>
          <note type="speaker" n="57dc4770">
            Anf. 73 BÖRJE VESTLUND (s) replik:
          </note>
          <u who="Q512590" xml:id="i-cf213826c5215b71-5" n="acf31b27">
            <seg n="65c63d1a">
              Herr talman! Jag ska inte förlänga debatten, men man kan göra
              på olika sätt. Om Tomas Tobé åtminstone hade mäktat med att läsa
              vår reservation hade han sett att det står just detta: Vi föreslår
              att man gör enligt vad som framkommer av utredningen. Det är också
              förslaget.
            </seg>
            <seg n="dbe581f6">
              Jag vet inte om det i något sammanhang har förekommit att något
              parti eller någon grupp av partier har skrivit ett helt nytt lagförslag
              i form av en motion. Det skulle i så fall vara en helt annan form.
              Rent formellt har naturligtvis Tomas Tobé helt rätt i att det
              går, men jag tror inte att den kapaciteten finns hos något parti.
              Det var därför man först begärde att man skulle göra ett utskottsinitiativ.
              Det fick man avslag på. Hade det blivit ett utskottsinitiativ,
              Tomas Tobé, hade man naturligtvis tagit fram ett lagförslag. Om
              ni har en sådan kapacitet på Moderaternas kansli får jag väl gratulera,
              men jag tror inte att något annat kansli har det. Det är inte
              bara att sätta sig ned med pc:n och börja skriva en lag, utan
              det är lite mer avancerat än så.
            </seg>
            <seg n="8d7c036f">
              Om Tomas Tobé kallar detta oseriöst skulle jag kunna plocka fram
              ett antal frågor där Moderaterna har varit väldigt oseriösa. Men
              jag skulle aldrig komma på tanken, för att lägga fram ett tillkännagivande
              är ett tillkännagivande om en ny lagstiftning, och det har även
              Moderaterna gjort ett antal gånger.
            </seg>
          </u>
          <note n="8e6bae10" type="speaker">
            Anf. 74 TOMAS TOBÉ (m) replik:
          </note>
          <u who="Q6212174" xml:id="i-645dcae86a04d5d5-1" n="d57276ed">
            <seg n="b0f867f3">
              Herr talman! Men nu är det på det sättet att man från oppositionen
              har valt att lägga fram ett tillkännagivande som innebär exakt
              samma sak som det regeringen redan gör. Att det kan finnas kapacitet
              till att skriva lagstiftning i den här kammaren såg vi mycket
              lysande när det exempelvis gällde partnerskapslagstiftningen.
              Den diskussionen finns alltså redan.
            </seg>
            <seg n="2af7824b">
              Men det jag tycker är intressant och som jag egentligen ville
              ha svar på var detta med hederligheten i diskussionen. Jag tycker
              nämligen att det här är en oerhört viktig fråga. Det vi har fått
              se från oppositionen är jag ärligt förvånad över. Vore det så
              att ni är seriöst intresserade av att vi vid voteringen i dag
              skulle uppnå någonting annat hade ni inte agerat på det sätt som
              ni gör gå ut i medierna, skicka brev i efterhand och få partiledare
              Mona Sahlin att skicka ut ett antal mejl när man vet att det är
              fullkomligt fruktlöst.
            </seg>
            <seg n="c5f82dac">
              Ni vet mycket väl att en proposition kommer att levereras i höst.
              Det är någonting som vi också för den allmänna debatten i Sverige
              borde se till antas med en stor majoritet i Sveriges riksdag.
            </seg>
            <seg n="b1422470">
              Tycker inte Börje Vestlund att det finns någon anledning till
              självrannsakan när det gäller ert agerande inför dagens kammardebatt?
            </seg>
          </u>
          <note type="speaker" n="686b688d">
            Anf. 75 BÖRJE VESTLUND (s) replik:
          </note>
          <u who="Q512590" xml:id="i-cf213826c5215b71-6" n="acf31b27">
            <seg n="b1ca1c52">
              Herr talman! Jag förstår att Tomas Tobé blir upprörd när vi faktiskt
              försöker att driva en fråga framåt där ni saknar handlingskraft.
            </seg>
            <seg n="0d7ba4f5">
              Jag måste vara ärlig och säga att jag trodde att det skulle hända
              mer i den här frågan! Efter att ha följt denna fråga väldigt länge
              måste jag säga att jag trodde att det skulle hända mer när man
              drog i gång arbetet och när statsministern var så tydlig.
            </seg>
            <seg n="33077aa2">
              Tomas Tobé gör en jämförelse med partnerskapslagen som är helt
              irrelevant, och jag tror att även Barbro Westerholm instämmer
              i detta. Det var inga partier som skrev fram den lagstiftningen.
              Det gjorde kansliet och dåvarande lagutskottet. Det kräver som
              sagt var sin man att göra detta, och jag tror ärligt talat inte
              att den kompetensen finns på något av våra kanslier, och den ska
              vi naturligtvis inte heller ha. Men det var ett helt annat hanteringssätt.
            </seg>
            <seg n="8d32b1d0">
              Vad som gör oss oroliga, varför vi vill driva fram frågan och
              varför den är så viktig, handlar om vilka lekkamrater Tomas Tobé
              har i det här sammanhanget. Man har förvisso en majoritet i regeringen,
              men den minoritet som finns sätter ned foten och är väldigt hårt
              emot och säger att de inte ens är beredda att kompromissa i dessa
              viktiga frågor. Då måste man ändå ställa frågan: Behöver man då
              inte köra på en majoritet som för det första faktiskt har dragit
              detta i långbänk och för det andra är väldigt osäker på om det
              över huvud taget kommer någon proposition?
            </seg>
            <seg n="3c4c659c">
              Barbro Westerholm har på ett förtjänstfullt sätt tagit reda på
              på vilket sätt man kan gå runt dessa regler. Det tycker jag är
              jättebra, men är man beredd att gå så långt att man låter några
              av regeringens ledamöter reservera sig? Jag tycker man kan ställa
              sig den frågan själv. Jag tänker inte kräva att Tomas Tobé svarar
              på det, men det är så man måste tänka i det här sammanhanget.
            </seg>
          </u>
          <note n="0cb5278d" type="speaker">
            Anf. 76 TOMAS TOBÉ (m) replik:
          </note>
          <u who="Q6212174" xml:id="i-645dcae86a04d5d5-2" n="d57276ed">
            <seg n="498b4378">
              Herr talman! Vad gäller lagstiftningskompetens i riksdagen är
              jag fullt övertygad om att hade ni varit seriöst intresserade
              av att ta fram ett lagstiftningsförslag tror jag att ni inom ert
              eget parti, Socialdemokraterna, har ett flertal tjänstemän som
              tidigare arbetat på regeringssidan som skulle kunna hjälpa er
              med detta. Martin Engman är ett utmärkt exempel på en sådan person
              som jag tror gärna hade gjort detta.
            </seg>
            <seg n="f0b88ce3">
              Regeringen sägs sakna handlingskraft i frågan, men vad behöver
              man för ytterligare besked när det gäller handlingskraft än att
              det kommer att komma en proposition i höst? Det tycker jag är
              ett väldigt tydligt besked. Hade detta besked inte kommit hade
              jag förstått ert agerande. Då hade jag förstått en debatt som
              den ni nu har försökt skapa, för då hade det funnits en ärlighet
              i er oro. Men nu har detta bara handlat om att ni känner att det
              politiska initiativet håller på att rinna er ur händerna. Ni har
              dåligt samvete för att ni inte har klarat av att leverera i de
              här frågorna tidigare.
            </seg>
            <seg n="d93e0eed">
              Jag känner inte att det finns några problem med mina lekkamrater
              i alliansen. Kristdemokraterna tillför alliansen oerhört mycket,
              men om vi ska ta just den här specifika frågan finns det väl andra
              problem i oppositionen också. Såvitt jag vet tycker till exempel
              inte Vänsterpartiet att de enskilda samfunden själva ska få avgöra
              huruvida de ska viga homosexuella eller inte. Försök alltså inte
              ge en bild av att det finns en stor enighet inom oppositionen
              i de här frågorna, för det gör det inte.
            </seg>
            <seg n="bca07505">
              Jag avslutar med att säga att jag tycker att det är tråkigt att
              oppositionen har valt att agera på det här sättet, att försöka
              förvandla en sådan här viktig fråga till ett cyniskt spel. Vi
              från majoriteten kommer med glädje att rösta genom propositionen
              i höst!
            </seg>
          </u>
          <note n="4dd5cfa7">
            Överläggningen var härmed avslutad.
          </note>
          <note n="c3d54cb4">
            8 § Grundskolan
          </note>
          <note n="bd6c052b">
            Föredrogs
          </note>
          <note type="speaker" n="cee5af5a">
            Anf. 77 MARIE GRANLUND (s):
          </note>
          <u who="Q3373324" xml:id="i-fbaa9af85a8e2775-0" n="fbd63866">
            <seg n="ed754eff">
              Herr talman! Snart har det gått halva tiden av regeringens mandatperiod.
              Av gårdagens vårbudget och tilläggsbudget att döma har man gått
              in i halvtidsvila.
            </seg>
            <seg n="295c101b">
              Före valet använde skolministern och andra borgerliga politiker
              all sin vakna tid till att svartmåla den svenska skolan. Motorcyklar
              körde omkring i klassrummen, och analfabetismen bredde ut sig.
              Ni försökte också se till att ordning och reda och kunskap skulle
              vara något partiskiljande. Detta arbete blev ganska framgångsrikt,
              och bilden av Sverige som ett u-land på utbildningsområdet nöttes
              in. Den som har makten över verklighetsbeskrivningen får också
              redskapen att förändra.
            </seg>
            <seg n="23772834">
              Herr talman! I juni har svenska lärare och elever upplevt fyra
              terminer under borgerligt styre. Jag tror att det är få av dem
              som går där som kan peka på några förbättringar. Är det inte dags
              för den borgerliga regeringen att faktiskt ta ansvar och lämna
              konfrontationspolitiken? Utvecklingen går nämligen åt fel håll.
              Kunskaperna i kärnämnena försämras i stället för att förbättras.
              Mobbningen ökar i stället för att minska.
            </seg>
            <seg n="34e039a0">
              Plymouthbröderna får starta skola i de borgerligas Sverige, och
              barngrupperna inom förskolan ökar nu.
            </seg>
            <seg n="7b93de44">
              Lärartätheten är lägre i borgerligt styrda kommuner än i s-kommuner.
              Jag skulle vilja ta som exempel landets största kommun Helsingfors,
              där det förra året skedde ett trendbrott när det gäller hur många
              elever som klarade gymnasiebehörigheten. Andelen elever som klarade
              gymnasiebehörigheten minskade från att tidigare ha ökat varje
              år sedan 2001. Detta är självklart väldigt allvarligt, och jag
              skulle vilja ta ett exempel från verkligheten.
            </seg>
            <seg n="52555955">
              En som kallar sig för bokmalen, som gjorde ett inlägg om situationen
              i Helsingfors, säger så här: Arbeta som lärare och tycka att det
              är skrattretande att det flera år har skanderats att det nu ska
              satsas på skolan. Men nu skär man ned i verksamheten samtidigt
              som man förväntar sig att det ska vara okej att ställa ännu högre
              krav på en redan hårt belastad yrkeskår. Våra politiker borde
              ta ansvar för att skapa gynnsamma förhållanden för oss alla som
              är i skolans värld och satsa resurser för att möta de ökade kraven
              och se till att faktiskt alla klarar av det som man har rätt att
              kräva.
            </seg>
            <seg n="aaaf2a47">
              Jag tycker att det är ganska tankeväckande att man resonerar
              så ute i verkligheten, i Helsingfors, som är landets största kommun
              och där vi nu börjar se vad som faktiskt händer i det borgerliga
              Sverige.
            </seg>
            <seg n="74f6df15">
              Man skulle kunna tänka sig att regeringen, när den lägger fram
              en vårproposition, skulle göra någonting åt detta. Men i praktiken
              händer ingenting. I går när man presenterade vårpropositionen
              sade man att det skulle vara stora satsningar på förskola och
              skola. Men i stället för att öka kvaliteten i skolan sänker man
              skatten.
            </seg>
            <seg n="0eb23fc3">
              Jag tror inte att viljan att ha en god kvalitet i skolan är partiskiljande,
              men det är oerhört viktigt att man då gör någonting. Åtgärderna
              lyser med sin frånvaro, trots pressmeddelande om motsatsen.
            </seg>
            <seg n="1498e158">
              Man säger att man ska satsa på elevernas förmåga att läsa, skriva
              och räkna. Det kan låta bra, men vad innebär det i praktiken?
              Det är inga nya pengar som kommer. Det är 150 miljoner som flyttas
              från ett annat konto. Vad innebär 150 miljoner? Snabbt räknat
              skulle det i bästa fall innebära kanske en tjänst per kommun.
            </seg>
            <seg n="a14c00c8">
              Mer pengar avsätts för att få behöriga lärare. Det är bra, men
              satsningen har visat sig vara ett fiasko enligt det upplägg man
              har valt. Sedan var det inte mer. Eller som Lärarförbundet uttrycker
              det: En ambitionslös vårbudget för skolan.
            </seg>
            <seg n="7f3c62f0">
              Det var satsningarna, men det finns också orosmoment. Som regeringen
              säger är man orolig för kommande tider, för att det blir sämre
              ekonomisk situation i Sverige. I vårpropositionen flaggar regeringen
              för att kommunerna måste göra åtstramningar. Jag kan säga att
              många av oss som är här är visa av erfarenheten och vet vad det
              innebär när kommunerna gör åtstramningar. Vilka verksamheter är
              det som drabbas? Det är framför allt skolan, och det är omsorgen.
            </seg>
            <seg n="e940040b">
              Herr talman! Det finns inga enkla lösningar på svåra problem.
              Det är nu hög tid att flytta den skolpolitiska debatten till en
              högre nivå än att diskutera mobiltelefoner, kepsar eller polishämtning
              av skolkare. Elever och lärare förtjänar det. De förtjänar att
              deras problem tas på allvar och att regeringen kommer med verkliga
              lösningar, inte bara symbolpolitik.
            </seg>
            <seg n="c3ebc536">
              Den svenska skolan är inte så dålig som den ibland framställs,
              men det finns problem och stora utmaningar. Skillnaderna mellan
              olika kommuner, skolor och elever ökar. Alla barn får inte den
              kunskap som de har rätt att kräva. Alltför många går från grundskolan
              utan att vara behöriga. Olika undersökningar visar att vi måste
              ta krafttag för att förbättra undervisningen i matematik och naturvetenskap.
            </seg>
            <seg n="0b407a29">
              Ska vi komma till rätta med de här problemen krävs en målmedveten
              och konsekvent politik som ger alla som arbetar med skolan tydliga
              och långsiktiga spelregler. Vi vet att elever, lärare och föräldrar
              vill att de stora förändringarna i skolans vardag ska hålla över
              en lång tid. En skol- och utbildningspolitik som bedrivs i skarp
              konflikt och som ändras vart fjärde år kan vara direkt skadlig
              för en sådan ambition. Mer kraft riskerar att läggas på förändringar
              och konflikt än på utbildningens verkliga kvalitet. På ett politiskt
              slagfält om skolan blir eleverna de största förlorarna.
            </seg>
            <seg n="53a78354">
              Vi har därför tillsammans med Lärarnas riksförbund sträckt ut
              en hand för att få till stånd en bred överenskommelse nu i första
              hand om betygssystemet och sedan gå vidare. Det här är en historisk
              chans som har öppnats för att återupprätta samarbetsklimatet för
              skolan. Det borde vara möjligt för de politiska partierna i Sveriges
              riksdag att komma överens om vilka grundprinciper som ska gälla
              för den svenska skolan inom ett antal områden det närmaste decenniet.
            </seg>
            <seg n="c7e6a246">
              Det handlar om betygen, om gymnasieskolan, om lärarutbildningen
              men också om hur vi vill investera i framtidens skola. Hur åstadkommer
              vi en likvärdig skola och en samstämmighet om finansieringen?
            </seg>
            <seg n="53203ecc">
              Vi vill ha en kvalitetssäkrad skola med höga kunskapskrav där
              den som vill läsa mer alltid får en andra chans, inte en skola
              som är tu- eller tredelad med återvändsgränder där man tvingar
              12-åringar att göra taktikval för att sedan kunna läsa på gymnasieskola
              eller högskola.
            </seg>
            <seg n="942046b9">
              Vi vill ha höga kunskapskrav som stämmer överens med kraven på
              dagens moderna arbetsmarknad. Vi vill ha flera behöriga lärare
              och ställa samma krav på såväl kommunala skolor som fristående
              skolor om detta. Barn och ungdomar är definitivt inte lika. Vi
              vill ha en skola som ser till varje individs behov. Det kräver
              tuffa politiker som vågar styra resurser.
            </seg>
            <seg n="7b900442">
              Vi vill hitta ett system som garanterar friskolornas rätt att
              starta men ett system som förnyar friskolesystemet och där alla
              skolor oavsett huvudman tillhör vårt gemensamma nationella skolsystem,
              där alla skolor verkar under samma skollag och följer samma nationella
              läroplan, kursplan och betygssystem. Plymouthbröderna ska helt
              enkelt inte få starta skolor. Eventuella vinster ska gå tillbaka
              till eleverna, och skolor ska inte knoppas av till underpris mot
              elevers och lärares vilja.
            </seg>
            <seg n="45ebcede">
              Vi vill också se till att klasserna blir mindre. Det behövs,
              herr talman, ordning och reda även i skolpolitiken. Min fråga
              till de kommande borgerliga debattörerna är: Är ni beredda att
              medverka till att vi får långsiktiga lösningar på skolans område
              till gagn för såväl elever som lärare?
            </seg>
            <seg n="0b930fa6">
              Med detta, herr talman, vill jag yrka bifall till reservationerna
              till 4, 10, 22 och 25. Vi står självklart bakom alla, men för
              tids vinnande väljer jag bara dessa.
            </seg>
          </u>
          <note type="speaker" n="98c9c710">
            Anf. 78 ROSSANA DINAMARCA (v):
          </note>
          <u who="Q4944866" xml:id="i-c76c99b1efdc67bf-0" n="7b51f999">
            <seg n="dec040c0">
              Herr talman! De fristående skolornas etablering har ballat ur.
              Etableringarna ökar samtidigt som elevantalet minskar. Det som
              skulle handla om att bidra med pedagogisk mångfald har resulterat
              i en lukrativ bransch där skattebetalarnas pengar direkt kan betalas
              ut i vinst till utbildningsföretagens ägare. Häromdagen var jag
              på ett seminarium där bland andra Vittraskolors grundare deltog
              och beskrev utvecklingen på ett ganska slående sätt. Stig Johansson,
              som är Vittras grundare, och Vittras nya ägare har gått skilda
              vägar sedan dessa var, som Stig Johansson själv uttryckte det,
              mer inriktade på kassaflöde.
            </seg>
            <seg n="1dbc4d70">
              Skillnaderna mellan kommuner och skolor har ökat. Likvärdigheten
              och tanken om en skola för alla har kommit rejält på skam. Den
              privatiseringsvåg vi ser på skolans område är möjlig tack vare
              att Sverige har de mest generösa reglerna i världen. För Vänsterpartiet
              är det självklart att det är elevers rätt till kunskap som går
              före aktieägares rätt till vinst. Därför har vi här lagt fram
              en rad förslag på hur regelverket bör förändras.
            </seg>
            <seg n="5ca9a4a3">
              Många kommuner, blåa eller röda, har uttryckt att det är ett
              problem att Skolverket mot kommunens vilja kan bevilja etablering
              av en fristående skola, trots att det är kommunen som får stå
              för kostnaden. Vi ser som sagt en överetablering av skolor samtidigt
              som vi har ett sjunkande elevantal. När kommunens möjlighet att
              planera rubbas slår det hårt mot undervisningen då den äts upp
              av bland annat lokalkostnader. I en del kommuner har det dessutom
              fått konsekvensen att kommunala skolor läggs ned. Det här är inte
              rimligt, och därför vill vi ändra på den ordningen och ge kommunerna
              beslutanderätten.
            </seg>
            <seg n="13ed35ba">
              När Svenska Dagbladet i höstas gjorde en granskning av de sex
              största utbildningsföretagen hamnade den samlade vinsten på 150
              miljoner kronor. Siffrorna från samma företag är inte helt klara
              ännu för året 2007, men jag vågar ändå påstå att man kommer att
              slå nya rekord. Bara bolaget Bure har redovisat en vinst på 100
              miljoner. Detta är möjligt eftersom vi i Sverige, till skillnad
              från våra grannländer, exempelvis inte har några regleringar av
              vilka driftsformer som får gälla. Vi har inga begränsningar av
              antal skolor som en huvudman får driva eller hur vinsterna ska
              användas.
            </seg>
            <seg n="ca2c87ff">
              Den här slappheten får eleverna betala för. Fristående skolor
              sparar pengar genom att inte ha behöriga lärare. Enligt Skolverket
              saknar var tredje lärare behörighet. Vinster skapas också genom
              att barnen får äta i klassrummet eftersom det saknas matsal. Det
              finns inte tillräckligt med toaletter. Barn med funktionshinder
              avvisas. Man tar in avgifter från föräldrarna, fast man kallar
              det för frivilliga bidrag.
            </seg>
            <seg n="9368af2d">
              Effekterna av konkurrensen för de kommunala skolorna har blivit
              att man har skurit ned på elevhälsan, studie- och yrkesvägledningen
              och skolbiblioteken. Klasserna blir större och lärartätheten minskar.
              Nödvändig upprustning av lokaler prioriteras ned eller bort.
            </seg>
            <seg n="98b9a0cf">
              Det här är inte vägen till en likvärdig skola. Och för att späda
              på skillnaderna har regeringen tagit bort satsningarna på särskilt
              utsatta områden, fryst statsbidrag som bara för utbildningens
              område innebär att man får 34 miljarder kronor mindre! Vad hände
              med det utlovade krutet som skulle läggas på grundskolan?
            </seg>
            <seg n="893cb054">
              Det är inte betyg tidigare eller i fler steg som kommer att öka
              kunskaperna. För att göra skillnad behövs det fler utbildade lärare
              som får tid och resurser att kunna möta varje barn och deras behov.
              För detta finns det ett starkt stöd. Vi kunde nyligen se en färsk
              opinionsundersökning som Sveriges Kommuner och Landsting beställt.
              Där säger sig nio av tio föredra satsningar på skolan framför
              sänkt skatt. Åtta av tio kan dessutom tänka sig att betala mer
              i skatt för att stärka kvaliteten i skolan för alla. Men det här
              lyssnar inte regeringen på.
            </seg>
            <seg n="dc9d9bba">
              Herr talman! Olika rapporter från olika organisationer har i
              flera år tagit upp problemet med avgifter som tas ut i skolan.
              Nyligen var det Rädda Barnens barnfattigdomsrapport, där de bland
              annat säger att barn i skolan diskrimineras och kräver att skolan
              ska göras helt avgiftsfri.
            </seg>
            <seg n="1a3bd9fd">
              Vänsterpartiet har drivit samma krav, inte för att vi tycker
              att det är dåligt att barn får gå på teater eller åka på skidresa
              utan för att grundskolan är obligatorisk. Därmed ska ingen behöva
              avstå från delar i utbildningen för att de inte har råd med avgifterna.
            </seg>
            <seg n="1943fecf">
              Precis som Rädda Barnen tror jag inte att just det här skulle
              minska fattigdomen, men ändå mildra den utsatthet och det utanförskap
              som många barn känner. Jag är medveten om klasskillnaderna. Därför
              kämpar jag också för att minska de stora inkomstskillnader vi
              har. Men barn som lever i ekonomisk utsatthet känner av det i
              sin vardag på olika sätt. Men låt oss åtminstone göra skolan till
              en frizon för de här barnen och låta dem få känna att de är med
              på samma villkor som alla andra.
            </seg>
            <seg n="c62939df">
              Vänsterpartiet har bland annat föreslagit att alla barn som går
              i skolan ska ha rätt till ett bio- eller teaterbesök per termin.
              Dessutom måste kommunerna omprioritera hur man fördelar sina resurser.
              Det finns ingen logik i att man satsar hundratusentals kronor
              på att marknadsföra sina skolor samtidigt som man säger sig inte
              ha råd att ge barnen simundervisning, lunch eller vad det nu kan
              vara.
            </seg>
            <seg n="0dd5ee21">
              Men vad är det då som är så fel med att de föräldrar som vill
              och kan betala gör det? Nej, det kan tyckas att det inte ska vara
              något fel i det. Men jag vill inte ha ett samhälle där vi måste
              förlita oss på människors goda vilja och välgörenhet för att barnen
              ska ha en bra skola, få uppleva kultur, åka skridskor eller äta
              lunch.
            </seg>
            <seg n="82078047">
              Herr talman! Jämställdheten har väl inte direkt varit den här
              regeringens starkaste signum. Senast i går kunde vi läsa om pengar
              som fryser inne, trots att vi vet att det finns en mängd satsningar
              att göra på det här området. Skolministern har inte heller visat
              något större engagemang, mer än att han oroats över skillnaderna
              i pojkars och flickors studieresultat.
            </seg>
            <seg n="ed11eedc">
              Jag ser lite fler problemområden än så. Det handlar om hur aktuella
              läroböcker fortfarande in på 2000-talet ger en stereotyp bild
              av kvinnor och män. Det är skrämmande och oacceptabelt att skolan
              i stället för att bryta könsrollsmönstren ofta i stället konserverar
              desamma. Den satsning som vi tillsammans med Socialdemokraterna
              och Miljöpartiet genomdrev förra året, som innebar att kommunerna
              skulle utbilda en genuspedagog, var bra men inte tillräcklig.
              De kommuner som har utbildat genuspedagoger har inte alla gånger
              förmått att använda sig av denna kompetens, då de flesta fortsätter
              hundraprocentigt på sina ursprungliga tjänster. Det här är ett
              slöseri med en kunskap som är nödvändig för att vi ska nå ett
              jämställt samhälle.
            </seg>
            <seg n="f3356a02">
              Vänsterpartiet har länge drivit frågan om att stärka unga kvinnor
              genom att bland annat vilja erbjuda tjejer från år 7 feministiskt
              självförsvar. Det har fått nästan alla partier att slå bakut,
              och i debatten har det tolkats som att Vänsterpartiet vill lära
              tjejer att slåss. Därför drog jag lite på smilbanden när jag i
              helgen läste om moderatkvinnornas förslag om att tillåta pepparsprej
              i självförsvarssyfte. Det ska alltså vara okej att använda sig
              av vapen, men inte att lära sig hur man mentalt, verbalt och fysiskt
              kan försvara rätten till sin egen kropp.
            </seg>
            <seg n="fb4a608e">
              Feministiskt självförsvar handlar om just detta att faktiskt
              lära sig det som borde vara självklart, att bara jag äger rätten
              till min kropp. Men det handlar också om att kunna hantera och
              övervinna den vardagsrädsla som alltför många tjejer lever med
              och som begränsar våra liv. Det handlar om att med kroppsspråk
              och röst ta plats och kunna markera vad som är okej eller inte
              och slutligen veta hur man gör för att ta sig ur en situation
              om man skulle råka bli överfallen. Det man också lär sig på feministiskt
              självförsvar är att inte använda sig av eller känna alltför stor
              tilltro till tillhyggen, eftersom de lätt kan användas emot en
              själv eller inte fungerar som man hade tänkt sig, vilket kan försätta
              en i en än svårare och farligare situation.
            </seg>
            <seg n="09a2743e">
              Herr talman! Vart tredje barn lider ofta av smärta, var rubriken
              på en artikel i Svenska Dagbladet i måndags. Det handlar om barn
              i skolåldern mellan 6 och 13 år. Det som är vanligast förekommande
              och återkommande är huvudvärk och magont. Andra rapporter har
              också visat på hur den psykiska ohälsan ökar bland unga.
            </seg>
            <seg n="43338170">
              Som jag sade tidigare har elevhälsan varit ett område som man
              skurit ned på. Trots att det står föreskrivet i skollagen att
              det ska finnas skolläkare och skolsköterska är det mycket olika
              hur det i verkligheten ser ut. Förutom att skollagen även borde
              inrymma kategorier som kurator och psykolog vill vi att det ska
              tas fram ett nyckeltal för hur många elever som det ska gå på
              till exempel en kurator. Jag har träffat kuratorer som ensamma
              har 1 000 elever fördelade på sex olika skolor. Det säger sig
              självt att en sådan kurator omöjligt kan vara tillgänglig för
              alla elever.
            </seg>
            <seg n="bd6e918b">
              Avslutningsvis vill jag ta upp en fråga som hållits i periferin,
              nämligen fritidshemmen. Det är beklämmande när man läser att barngrupperna
              fortsätter att växa, från att redan vara alldeles för stora till
              att bli än större. Jag har i tidigare debatter tagit upp problemen
              med att kunna driva en vettig verksamhet när man är två fritidspedagoger
              på 43 barn. Det är ett omöjligt uppdrag. Utskottsmajoriteten hänvisar
              till skollagen och skriver i betänkandet: Skolbarnsomsorgens uppgift
              är att komplettera skolan samt erbjuda barn en meningsfull fritid
              och stöd i utvecklingen med utgångspunkt i varje barns behov.
              Det är fint; det köper jag. Men hur har ni tänkt göra för att
              leva upp till lagen? Barngrupperna växer som sagt. Det går i dag
              19,5 barn per anställd. Detta kan jämföras med hur det såg ut
              för tio år sedan då fördelningen var 12 barn per anställd.
            </seg>
            <seg n="33b9429d">
              Det här betänkandet behandlar många motioner som spänner över
              en mängd områden. Jag har inte berört alla här. En del frågor,
              som betygen, har vi haft uppe till debatt många gånger tidigare.
              Jag tror att vårt ställningstagande är väl känt. Andra frågor
              kommer man utifrån svaren i utskottets betänkande att få tillfälle
              att återkomma till. Det gäller elevinflytande och skolbibliotek
              inte minst när och om regeringen lägger fram förslag till ny skollag.
            </seg>
            <seg n="5b061354">
              Med det vill jag yrka bifall till reservationerna 17, 49, 73
              och 74.
            </seg>
          </u>
          <note type="speaker" n="7d81ac74">
            Anf. 79 MATS PERTOFT (mp):
          </note>
          <u who="Q6043976" xml:id="i-c098a965d3df27a3-0" n="5f63c359">
            <seg n="97243cdc">
              Herr talman! Vi ska åter debattera grundskolan. Jag vill till
              att börja med från Miljöpartiets sida yrka bifall till reservationerna
              24 och 44. Vi står naturligtvis bakom alla våra reservationer,
              men för tids vinnande kanske man ska minska voteringsbördan lite
              grann för ledamöterna.
            </seg>
            <seg n="b306bccf">
              När jag har förberett mig för debatten och läst igenom svaren
              på de olika motionerna har jag frapperats lite av hur svaren blir.
              Jag har frågat mig vilket mandat den styrande majoriteten, alliansen,
              har fått av sina väljare.
            </seg>
            <seg n="334f92f6">
              Jag har en lite annorlunda vinkel än de föregående två talarna,
              herr talman. Ordning och reda och kunskap har varit ledord inom
              alliansen. Man säger att man har vunnit väljarnas förtroende och
              fått mandat när det gäller skolan. Men har man verkligen fått
              mandat att beskära valfrihet och alternativa pedagogiker och minska
              elevinflytandet? Det är bitar av mångfald som, i alla fall för
              mig, har varit bland det viktigaste i svensk skolpolitik och gjort
              oss unika. Det är inte unikt att prata om ordning och reda och
              kunskap; det gör man i de flesta länder.
            </seg>
            <seg n="832382c4">
              Jag vill absolut inte förringa betydelsen av ordning och reda.
              Har man själv stått inför till exempel en åttondeklass i grundskolan
              och känt behovet av att göra sin röst hörd vet man att det inte
              alls alltid är så ordentligt och tyst som man skulle vilja, så
              visst behövs det ordning och reda. För att skapa det ska vi ha
              bra utbildade lärare med kunskap om hur man får fram det.
            </seg>
            <seg n="77482e9f">
              Men för mig är det viktiga i svenska skolan, och det unika när
              jag diskuterar med människor från andra länder, att vi har en
              skola med individuella alternativ, lokalt inflytande och mångfald
              inom ramen för det offentligt finansierade. Hos oss får detta
              plats inom samma hus när alla andra länder lägger det utanför
              i olika privatfinansierade alternativ där man måste ha en stor
              plånbok för att ha råd med det.
            </seg>
            <seg n="82bb4860">
              Jag har tagit upp det många gånger här, och gång på gång blir
              jag besviken. Jag möter det även hos väljarna. De kan inte riktigt
              förstå varför en regering som har gått till val på individualitet
              och mångfald den skolpolitik man förknippar med de fyra allianspartierna
              beskär, likställer och kör in i samma smalspår. Jag har svårt
              att förstå och förlika mig med den politik som utbildningsministern
              kör och som han har stöd för i de andra partierna.
            </seg>
            <seg n="ebce8d6f">
              Det är detta som gör det så viktigt med blocköverskridande överenskommelser
              i framtiden, särskilt när skollagen kommer upp på bordet. Nu döljs
              den i någon sorts beredningsarbete. Jag hoppas att ni förhandlar
              för fullt. Om ni inte gör det borde ni göra det, för i många av
              motionssvaren hänvisas det hela tiden till arbetet med skollagen.
            </seg>
            <seg n="b23cacc9">
              Jag hoppas att de fyra borgerliga partierna står upp för mångfalden,
              för det individuella valet och för det lokala inflytandet och
              inte faller till föga för ett förstatligande av skolan där man
              blandar ihop tillsyn och huvudmannaskap till en enda röra och
              i likställdhetens namn tar bort olikheterna. Det spännande med
              den svenska modellen är att vi under de sista 1015 åren har lyckats
              skapa mångfald innanför ett system som annars har kritiserats
              för att vara för monolitiskt. Det är detta som gör människor från
              andra länder förvånade när man förklarar det svenska skolsystemet,
              nämligen att vi har lokalt inflytande, elevinflytande och många
              fristående alternativ inom ramen för det offentligt finansierade.
            </seg>
            <seg n="790ff67d">
              Jag blir därför bekymrad när jag läser svaren på motionerna.
              Jag ser ansatser till och risker för att vi är på väg tillbaka
              till det monolitiska och till enspårigheten med mindre lokalt
              inflytande. Det borde, herr talman, egentligen gå motsatt väg.
              Därför hoppas jag att vi kan hitta vägar att så att den nya skollagen,
              när den en gång når dagens ljus, kan beslutas av en bredare majoritet
              än enbart de fyra allianspartierna. Från Miljöpartiet har vi flera
              gånger signalerat att vi vill detta.
            </seg>
            <seg n="4961fcc2">
              Vad vi prioriterar i våra motioner om grundskolan, och skälet
              till att jag lyfter fram denna fråga, är just detta. Vi vill ha
              ett utökat elev- och föräldrainflytande. Vi vill ha pedagogisk
              mångfald, även inom de kommunala skolorna. Vi vill ha möjligheten
              för eleverna att nå rättstrygghet och ompröva betyg till exempel.
              Samtidigt vill vi också förstärka tillsynsorganens rättigheter
              vad gäller de fristående skolorna.
            </seg>
            <seg n="5da1e982">
              Det är märkligt när det gäller frågan om återkallande av tillstånd
              för friskolor. Regeringen tycker att frågan om förbud för mobiltelefoner
              är så viktig att den ska tas i förväg, innan skollagen kommer
              upp på bordet. Men när det gäller den mycket mer konkreta frågan
              om återkallande av tillstånd för friskolor som fått sitt tillstånd
              indraget av Skolverket kan man inte ta den i förväg.
            </seg>
            <seg n="6c475a81">
              Jag tycker att det är en märklig prioritering. En fråga som i
              klassrummen egentligen är en icke-fråga som den om mobilerna är
              viktigare än att snabbt ordna att skolor som inte är bra kan stängas;
              det får ta sin tid.
            </seg>
            <seg n="1fa799a5">
              Vi har väckt dessa motioner för att vi är oroade över den tendens
              som vi ser inom svensk skolpolitik. Vi har väckt motionerna för
              att vi vill poängtera betydelsen av detta, och vi har väckt motionerna
              för att vi vill att det svenska skolsystemet ska fortsätta att
              härbärgera mångfald, alternativ och individuella möjligheter.
              Det är det som gör vårt land framgångsrikt i denna sektor, inte
              att dra in på detta.
            </seg>
          </u>
          <note type="speaker" n="5ee32855">
            Anf. 80 SOFIA LARSEN (c):
          </note>
          <u who="Q4960997" xml:id="i-23dbf4d3cefc37fc-0" n="35019f76">
            <seg n="6b986f15">
              Herr talman! I går var det debatt här i kammaren om vårpropositionen.
              Den och propositionen visar tydligt Sveriges goda ekonomiska läge.
              Sedan hösten 2006 har jobben blivit fler i vårt land, tryggheten
              har ökat och välfärden har förbättrats. Allt detta goda har skett
              och Sverige står starkt.
            </seg>
            <seg n="9baf3efe">
              Men vi har också flera utmaningar som regeringen har tagit tag
              i och utvecklar. Skolan är ett av de utmaningsområden som alliansregeringen
              satsar stort på. Som vårpropositionen visade kommer man att satsa
              ännu mer på det.
            </seg>
            <seg n="f9533001">
              Alliansregeringen har, som sagt, startat sitt reformarbete inom
              skolans område. Det gör man därför att man är övertygad om att
              en bra skola som ger förutsättningar för den enskilda människan
              är en av ett lands absolut viktigaste grundpelare.
            </seg>
            <seg n="2a3972b8">
              En skola som fungerar bra och ger den enskilda eleven goda förutsättningar
              att ta sig vidare i livet gör också att vi får likvärdiga villkor
              och en social utjämning och att alla får en ärlig chans att lyckas
              i livet. Därför satsar alliansregeringen så stort på skola och
              utbildningspolitik.
            </seg>
            <seg n="805efdbe">
              Vi är övertygade om att de här satsningarna är goda och måste
              göras. Därför har vi startat bygget med framtidens skola en modern
              skola med tidiga insatser, individuella möjligheter och stödinsatser
              kopplat till en utvärdering, allt för att stärka den enskilda
              eleven och den enskilda elevens möjligheter.
            </seg>
            <seg n="2774b1a2">
              Skolans huvuduppdrag är ju att ge alla elever en god grund för
              ett yrkesliv och fortsatt studieliv. Man ska stå stark inför det
              kommande livet. För att nå det huvuduppdraget och sätta det i
              fokus krävs förstås en hel del insatser. De krävs inte minst på
              grund av den mer eller mindre tolvåriga timeout som den tidigare
              s-märkta regeringen hade. Läget i svensk skola har varit allvarligt
              under många år.
            </seg>
            <seg n="34e3385c">
              Bland annat de PISA-rapporter som kommer med jämna mellanrum
              visar att vi halkar efter kunskapsmässigt både jämfört med oss
              själva och jämfört med andra länder.
            </seg>
            <seg n="b643c715">
              Det här läget har vi hamnat i trots att det finns väldigt många
              goda skolor. Det finns väldigt många duktiga engagerade lärare
              och skolledare i vårt land som gör allt för att deras elever ska
              lyckas och stå starka inför vuxenlivet.
            </seg>
            <seg n="f742737d">
              Vi vet att det tyvärr ser olika ut runt om i landet och att den
              likvärdiga skolan inte håller helt. Det ser olika ut både inom
              skolor och mellan skolor.
            </seg>
            <seg n="0a94e11d">
              Vad är då utmaningarna för svensk skola? En är den ökade kunskapssegregeringen,
              den begynnande krackeleringen inom likvärdigheten. Den visar sig
              tydligt i att en fjärdedel av alla elever som lämnar grundskolan
              inte har tillräckliga baskunskaper för att komma in på gymnasieskolan.
              Vi ser så tydligt att elever som tidigt halkar efter i skolan
              och inte får de goda baskunskaperna väldigt lätt halkar ur gymnasieskolan.
              De hamnar i ett utanförskap i samhället och kommer inte in på
              arbetsmarknaden. Det är inte acceptabelt. Därför gör regeringen
              de insatser man gör.
            </seg>
            <seg n="933c8d34">
              Den tredje utmaningen handlar om att stärka lärarna, stärka deras
              utbildning, ge dem verktyg i vardagen i skolan, ge dem bättre
              redskap och stärka deras status. Det är en viktig utmaning.
            </seg>
            <seg n="d15d88a6">
              Herr talman! I regeringens arbete med skolan ligger fokus på
              en skola med kunskap, en skola där eleverna kan lyckas, får stöd
              och hjälp och känner sig trygga. Det är en politik som leder till
              framgångsrika skolor. Det visar sig tydligt att allt vi gör leder
              till framgångsrika skolor och till att eleverna blir bättre rustade
              för skolan och framtiden.
            </seg>
            <seg n="55cee8ba">
              Jag ska lyfta fram ett par exempel på regeringens reformarbete
              inom skolområdet.
            </seg>
            <seg n="6a9c0632">
              För det första är vi övertygade om att det är de tidiga åren
              i skolan som är absolut viktigast när det gäller att stärka eleven.
              Därför satsar vi så stort på basfärdigheterna och på att stimulera
              kommunerna och skolorna att ytterligare stärka arbetet. Därför
              satsar vi närmare 1 miljard kronor de kommande åren på en läsa-,
              skriva- och räknasatsning för att skolorna ska få bättre förutsättningar
              att arbeta med basfärdigheterna.
            </seg>
            <seg n="8b55bbe7">
              Vi återinför speciallärarutbildningen. Det ger individuella möjligheter
              att få stöttning på ett helt annat sätt. Det är en utbildning
              som Socialdemokraterna drog tillbaka.
            </seg>
            <seg n="ca319a98">
              Vi vill också stärka arbetet med tryggheten på alla våra skolor.
              Det ska vara ramar, det ska vara kramar inom svensk skola. Ett
              sätt att stärka tryggheten är ett åtgärdsprogram mot mobbning
              för att de som arbetar inom svensk skola ska få en bas och känna
              sig trygga i vad som är rätt att göra för att motverka mobbning.
            </seg>
            <seg n="1e3afce1">
              Vi satsar på lärarfortbildning. Det gör vi i det stora lärarlyftet
              eftersom vi vet att lärarna är den absolut viktigaste nyckeln
              och skolans viktigaste resurs för att eleverna ska lyckas.
            </seg>
            <seg n="2490786d">
              En ny akademisk rektorsutbildning är på väg. Det är oerhört viktigt.
              En strategi för entreprenörskap inom skolan är också på väg. Vi
              stärker baskunskaperna och elevernas entreprenöriella tänkande.
            </seg>
            <seg n="5f01e73a">
              En mastodontlag som har legat i byrålådan och väntat ett antal
              år när Socialdemokraterna hade makten är skollagen. Den processas
              nu så fort det går. Den är på väg under våren. I skollagen finns
              många av de frågor som vi diskuterar i betänkandet i dag om grundskolan.
              Därmed kommer de in i betänkandet som svar kopplat till skollagen.
            </seg>
            <seg n="cbd8eeb2">
              Det är relativt intressant läsning i betänkandet. Socialdemokraterna
              verkar inte veta riktigt vilket ben man ska stå på. Å ena sidan
              säger man: Heja alliansregeringen. Man hänger på flera av de förslag
              som vi har kommit med. Å andra sidan är den socialdemokratiska
              politiken sig ganska lik när man säger: Så lite valfrihet som
              möjligt. Staten ska helst bestämma mer än de enskilda människorna.
            </seg>
            <seg n="e7fb98ec">
              Nu har man insett och skriver att det är viktigt med tidiga insatser,
              att man ska stärka baskunskaperna och göra en utvärdering i form
              av prov eller annat. Jag tycker att det är bra att man följer
              alliansregeringen på dessa punkter.
            </seg>
            <seg n="69ae159c">
              Annars verkar det vara en fortsatt ganska stor förvirring inom
              Socialdemokraterna. Mona Sahlin säger en sak, Socialdemokraternas
              partistyrelse en annan och socialdemokraterna i utbildningsutskottet
              en tredje. Man kan ju tycka att det är lite konstigt. Men jag
              kan också ha förståelse för det. Det kan lätt bli en sådan spretighet.
              Om man försöker att hitta en ny politik utifrån väljarsiffror
              i stället för i ett genuint engagemang kan det spreta ganska mycket.
            </seg>
            <seg n="c679607b">
              Vänsterpartiet fortsätter i betänkandet sin kamp mot friskolor,
              läxor och betyg. Det viktigaste är en enhetlighet i stället för
              valfrihet och likformighet i stället för individuella möjligheter.
              Det är en politik som ligger långt från mina och allianspartiernas
              värderingar.
            </seg>
            <seg n="183c0ba0">
              Vad som är viktigt framöver i politiken på skolområdet och utbildningsområdet
              har några tagit upp tidigare, nämligen att vi har breda överenskommelser.
              Det tror jag att alla är övertygade om.
            </seg>
            <seg n="b9889aa3">
              Om man tittar i detta stora betänkande med 76 reservationer,
              tror jag, finns det två gemensamma reservationer från oppositionen
              Socialdemokraterna, Vänsterpartiet och Miljöpartiet.
            </seg>
            <seg n="d1a626d2">
              Det finns frågor där Socialdemokraterna fortfarande inte har
              bestämt sig. De vet inte vilket ben som de ska stå på i olika
              frågor. Vi har Vänsterpartiet som är emot det mesta, och vi har
              Miljöpartiet som ligger väldigt nära alliansregeringen i många
              frågor. Det är en spretig opposition. Det är inte lätt att fundera
              ut på vilka områden som oppositionen skulle vilja ha breda överenskommelser
              även om det skulle vara mycket bra.
            </seg>
            <seg n="a0f735ed">
              Herr talman! Slutligen yrkar jag bifall till förslaget i dess
              helhet i betänkandet och avslag på motionerna utifrån de stora
              satsningar och den politik som alliansregeringen arbetar för.
            </seg>
          </u>
          <note type="speaker" n="f331df61">
            Anf. 81 MATS PERTOFT (mp) replik:
          </note>
          <u who="Q6043976" xml:id="i-c098a965d3df27a3-1" n="5f63c359">
            <seg n="0cac53ef">
              Herr talman! Jag ska börja med att göra en rättelse. Jag yrkade
              bifall till fel reservation. Jag yrkar bifall till reservation
              29. Reservation 24 var inte ens Miljöpartiets reservation.
            </seg>
            <seg n="269ac4b2">
              Jag vill rikta en fråga till Sofia Larsen. Jag vet att hon starkt
              värnar om elevinflytandet. Jag är ganska säker på att det inte
              var helt enkelt när regeringen för lite mer än ett år sedan avskaffade
              försöksverksamheten med lokala styrelser med elevmajoritet i gymnasierna.
              Redan då diskuterade vi frågan vad som skulle komma i stället.
              Jag undrar varför Sofia Larsen inte har sett till att man från
              alliansens sida har tagit fram ett alternativ för de elever i
              gymnasieskolorna som verkligen vill använda sitt inflytande och
              har tränat på detta. Var finns alternativen? Ska man vänta i evigheter
              på den nya skollagen som kanske träder i kraft 2010 eller något
              liknande? Då är det helt andra generationer som finns i skolorna.
              Vad kan Sofia Larsen svara mig på detta? Motioner som tas upp
              i betänkandet handlar precis om detta.
            </seg>
          </u>
          <note type="speaker" n="f9d75986">
            Anf. 82 SOFIA LARSEN (c) replik:
          </note>
          <u who="Q4960997" xml:id="i-23dbf4d3cefc37fc-1" n="35019f76">
            <seg n="34412bd6">
              Herr talman! Mats Pertoft och jag har haft den här diskussionen
              och är överens och har varit det länge. Vi har haft seminarier
              och annat om just valfrihet, mångfald och elevinflytande. Jag
              vet också att både Centerpartiet och Miljöpartiet kraftfullt har
              drivit att vi ska gå ännu längre än att bara ha lokala skolstyrelser
              och införa och se till att det blir möjligt med kommunala självstyrande
              skolor. Det är väldigt viktigt att stärka de lokala möjligheterna,
              inte bara ansvarsmässigt utan också i fråga om maktbefogenheter.
              Det arbetet plus arbetet med elevinflytande är på väg att processas
              fram. Man kan tycka att det går för sakta, men det är ändå viktigt
              att kunna hitta en bra grund. Hur gör vi det bästa möjliga för
              elevinflytandet och för att kunna stärka de enskilda skolorna
              att vara mer självstyrande än vad de är i dag? Vi delar alltså
              intresset, engagemanget och målet.
            </seg>
          </u>
          <note type="speaker" n="3071bc6b">
            Anf. 83 MATS PERTOFT (mp) replik:
          </note>
          <u who="Q6043976" xml:id="i-c098a965d3df27a3-2" n="5f63c359">
            <seg n="66cbb782">
              Herr talman! Det är väldigt trevligt och glädjande att vi är
              så överens i denna fråga. Men när man bakar in allt detta i det
              stora paketet skollagen blir det svårt för de elever som faktiskt
              går i skolorna i dag och som vill utnyttja sitt inflytande.
            </seg>
            <seg n="9a01922d">
              Som jag sade i mitt inledningsanförande skapar detta bättre skolor.
              När elever är delaktiga blir de mer intresserade och tar till
              sig kunskap bättre. Det blir framgångsrika skolor. Det hörde vi
              inte minst på det seminarium som utskottet anordnade häromsistens.
            </seg>
            <seg n="c920fdbd">
              Varför kan då inte Sofia Larsen se till att alliansregeringen
              tar fram förslag som går parallellt? Man kunde ju göra det i fråga
              om andra punkter. Man kunde göra det när det gällde mobilförbud.
              Då var det enkelt att skriva en paragraf och så vidare som senare
              skulle sättas in i helhetsbilden, i skollagen. Det borde vara
              möjligt att ta olika bitar, särskilt när vi säkert skulle kunna
              komma överens om en blocköverskridande överenskommelse när det
              gäller möjligheten till elevinflytande. Jag diskuterar också gärna
              möjligheten att öka friheten för kommunala skolor.
            </seg>
          </u>
          <note type="speaker" n="c521f5a9">
            Anf. 84 SOFIA LARSEN (c) replik:
          </note>
          <u who="Q4960997" xml:id="i-23dbf4d3cefc37fc-2" n="35019f76">
            <seg n="6c663db4">
              Herr talman! Vi är överens om valfriheten att det är oerhört
              viktigt att kunna få bestämma mer själv över sitt liv, sin arbetsplats
              eller skolan. Det är därför som regeringen på flera olika områden
              driver just frågan om att man ska få bestämma mer över sitt eget
              liv och över sin egen vardag. Det är precis så också inom skolområdet.
              Jag skulle gärna se jag hoppas det att vi ganska snart kommer
              fram till något i fråga om de mer självstyrande skolorna och i
              fråga om de lokala skolstyrelserna när det gäller hur vi kan öka
              elevinflytandet i den svenska skolan.
            </seg>
          </u>
          <note type="speaker" n="de334c4e">
            Anf. 85 ROSSANA DINAMARCA (v) replik:
          </note>
          <u who="Q4944866" xml:id="i-c76c99b1efdc67bf-1" n="7b51f999">
            <seg n="d0341b02">
              Herr talman! Jag skulle vilja ta upp ett par saker. Det handlar
              bland annat om de satsningar som Sofia Larsen säger att regeringen
              gör. Det är dessa satsningar som vi inte riktigt ser. Sofia Larsen
              tog upp bland annat läsa-skriva-räkna-satsningen. Samtidigt vet
              vi att samma regering helt har tagit bort pengarna till En bok
              för alla. Det har varit en viktig läsfrämjande åtgärd, särskilt
              för barn och ungdomar.
            </seg>
            <seg n="baebcaa2">
              Det görs ingen satsning på skolbiblioteken för att se till att
              det faktiskt ska finnas ett skolbibliotek med en skolbibliotekarie
              på varje skola som är öppet.
            </seg>
            <seg n="da4babe7">
              De frysta statsbidragen har, som jag sade i mitt anförande, på
              utbildningens område faktiskt inneburit att de har minskat med
              34 miljarder. Vari ligger satsningen? Vari ligger krutet?
            </seg>
            <seg n="b162dcbf">
              Jag tog också upp frågan om fritidshemmen, som tyvärr väldigt
              sällan debatteras i den här kammaren. När det gäller vår motion
              hänvisar man i betänkandet bara till beredningen av en ny skollag.
              Men vad är det egentligen som behöver beredas, Sofia Larsen? Man
              är uppe i 19,5 barn per personal i fritidshemmen. Det är omöjligt
              att bedriva det uppdrag som de faktiskt ska följa enligt skollagen.
              Det behövs mer personal. Det behövs pengar till mer personal.
              Vi behöver inte vänta på en ny skollag. När får vi se den satsningen?
            </seg>
          </u>
          <note type="speaker" n="97132818">
            Anf. 86 SOFIA LARSEN (c) replik:
          </note>
          <u who="Q4960997" xml:id="i-23dbf4d3cefc37fc-3" n="35019f76">
            <seg n="dfa9f038">
              Herr talman! Det har nog inte funnits någon regering tidigare
              i Sverige som har satsat så stort och haft så höga ambitioner
              för elevers kunskaper. Det handlar om att satsa i de tidigare
              åren och att se till att främja baskunskaperna att läsa, skriva
              och räkna. Det handlar om att ha höga ambitioner både nationellt
              och kommunalt men också om att samtidigt satsa resurser på det,
              att satsa på enskilda resurser och att satsa på att förstärka
              lärarnas kompetens. Det är lärarna som är nyckeln i den svenska
              skolan. Man måste se till att de får en god fortbildning och bättre
              kunskaper och kompetens att kunna förmedla kunskaper och se till
              att eleverna växer. Det är det som regeringen gör. Och, som sagt,
              det finns nog ingen som kan betvivla regeringens önskemål i fråga
              om det.
            </seg>
            <seg n="c0ce2a35">
              Sedan är det klart att man kan ha en förhoppning eller en önskan
              om att det skulle gå väldigt fort att förändra den nedåtgående
              trend som vi har sett i alldeles för många år, som Socialdemokraterna
              och också Vänsterpartiet har varit ansvariga för, att kunskapen
              i svenska skolor har dalat. Det är denna trend som alliansregeringen
              försöker vända med våra åtgärder. Det handlar om höga ambitioner
              men också resurser.
            </seg>
            <seg n="d9978c4f">
              Vad gäller fritidshemmen har vi också visat vår oro. Partiledarna
              tog upp det i valrörelsen, och det tas också upp i de diskussioner
              som nu förs hur vi kan stärka fritidshemmen. Kommunerna får väldigt
              stora ekonomiska förstärkningar för att kunna satsa. Men personalen
              som arbetar där måste få möjligheter till fortbildning, och lärarna
              måste komma in på ett annat sätt för att kunna stärka eleverna.
            </seg>
          </u>
          <note type="speaker" n="f86d03b9">
            Anf. 87 ROSSANA DINAMARCA (v) replik:
          </note>
          <u who="Q4944866" xml:id="i-c76c99b1efdc67bf-2" n="7b51f999">
            <seg n="a1ccef00">
              Herr talman! Det är viktigt med kompetens och fortbildning. Men
              det vi ser som ett problem om vi nu ska prata bara om fritidshemmen
              är att det är alldeles för lite personal. Det behövs mer personal.
            </seg>
            <seg n="a40ea1f5">
              Vad gör vi för de barn som inte erbjuds en meningsfull fritidsverksamhet,
              som inte får det stöd som skolbarnomsorgen faktiskt ska utgöra
              för varje barn? Detta är, som sagt, ett omöjligt uppdrag.
            </seg>
            <seg n="75671184">
              Sofia Larsen kan stå här och hänvisa till vad den tidigare regeringen
              och dess samarbetspartner inte har gjort. Men nu är det ni som
              sitter vid makten. Vad väntar ni på? Om ni tycker att det är viktigt
              att minska barngrupperna på fritidshemmen, i skolorna och i förskolorna
              ligger ju bollen hos er att göra den satsningen. Men den har vi
              inte sett någonting av.
            </seg>
            <seg n="81a98464">
              Vi har hört skolministern här säga att det inte behövs mer personal.
              Delar Sofia Larsen uppfattningen att det inte behövs mer personal
              därför att vi redan har världens mest personaltäta skola?
            </seg>
          </u>
          <note type="speaker" n="9b239269">
            Anf. 88 SOFIA LARSEN (c) replik:
          </note>
          <u who="Q4960997" xml:id="i-23dbf4d3cefc37fc-4" n="35019f76">
            <seg n="42186c62">
              Herr talman! Skolbarnomsorgen är en viktig del. Vi har också
              både uttryckt och visat på att den behöver förstärkas. Kvaliteten
              inom den behöver också förbättras för att föräldrarna ska vilja
              att deras barn ska vara kvar där och för att barnen själva ska
              vilja vara där. Då är det inte alltid acceptabelt att det är så
              stora barngrupper som det i dag är och inte heller att man bara
              sitter där och inte gör någonting.
            </seg>
            <seg n="1ca9cd0e">
              Jag skulle också gärna se en pedagogisk verksamhet inom skolbarnomsorgen
              just för att stärka kvaliteten och för att göra det bättre för
              eleverna där. Det finns ingenting som hindrar kommunerna att i
              dag göra det.
            </seg>
            <seg n="d61fdcf3">
              Alliansregeringens politik innebär att kommunerna får ett oerhört
              stärkt ekonomiskt underlag för att kunna arbeta med skolan. En
              av de nationella delar där regeringen har gjort saker vad gäller
              skolan och personalen i skolan är fortbildningen. Vi kan se att
              kompetensen hos den personal som finns inom skolbarnomsorgen och
              fritidshemmen stärkts. Det gör att också eleverna där får en kvalitativt
              bättre undervisning och mer tid.
            </seg>
          </u>
          <note type="speaker" n="e4259cec">
            Anf. 89 MARIE GRANLUND (s) replik:
          </note>
          <u who="Q3373324" xml:id="i-fbaa9af85a8e2775-1" n="fbd63866">
            <seg n="3e248e8a">
              Herr talman! Då man i en valrörelse och även dessförinnan gått
              ut så hårt som de borgerliga gjorde när det gäller skolpolitiken
              och skolfrågorna krävs det att man sedan också levererar. Jag
              tror att väldigt många ute på skolorna ställer sig mycket frågande
              till det tomrum som just nu existerar.
            </seg>
            <seg n="0824c55b">
              Det pratas om satsningar, men ute på skolorna kan man inte se
              några sådana. Det är väldigt skrämmande jag vet inte om vi har
              läst samma vårproposition att läsa att man i regeringens vårproposition
              flaggar för att det kan bli ekonomiskt besvärliga tider regeringen
              själv gör det. Man skriver ned tillväxtprognosen och säger att
              arbetslösheten kommer att öka. Man säger också att kommunernas
              ekonomi riskerar att försämras. Man säger liksom till kommunerna:
              Se om era hus!
            </seg>
            <seg n="e89c4e44">
              Det är i den verkligheten vi just nu finns. Just nu, innan detta
              har inträffat, drar flera kommuner ned på sina utgifter för skolan.
              Helsingforss stad är en sådan kommun. Där minskar nu lärartätheten
              ett trendbrott. Inom förskolan visar det sig att ni ett år tidigare
              än som hade behövts har avbrutit det särskilda statsbidrag som
              vi hade till förskolan. Det visar sig ju nu att barngrupperna
              inom förskolan växer. Då är det inte medräknat vad vårdnadsbidrag
              och annat kan innebära i sammanhanget.
            </seg>
            <seg n="33d4e691">
              Min fråga blir därför: Vad ska ni göra åt det här? I vårpropositionen
              pratar ni om satsningar. Men det handlar om 150 miljoner som flyttas
              från ett annat konto och som i bästa fall innebär en lärare per
              kommun. Vad är det för satsning?
            </seg>
            <seg n="9f79800d">
              När kommer alltså satsningarna? Vad ska ni säga till dem ute
              på skolorna? Eller, för att följa upp Rossana Dinamarcas fråga:
              Är det Centerpartiets uppfattning att resurser inte spelar någon
              roll?
            </seg>
          </u>
          <note type="speaker" n="2c16ba18">
            Anf. 90 SOFIA LARSEN (c) replik:
          </note>
          <u who="Q4960997" xml:id="i-23dbf4d3cefc37fc-5" n="35019f76">
            <seg n="1a6243d6">
              Herr talman! Det här är ingen ekonomisk debatt. Jag skulle ändå
              vilja börja med att svara på de frågor jag fått. Ja, Sverige står
              starkt ekonomiskt. Det gör Sverige nu på grund av regeringens
              stora satsningar. Statsskulden minskar enormt mycket tack vare
              att fler människor får arbete. Alliansregeringen når upp till
              Socialdemokraternas mål om 80 procents sysselsättning som nu har
              blivit ett golv för alliansregeringen. Fler människor får arbete,
              och fler hamnar i utanförskap.
            </seg>
            <seg n="a118b2ee">
              Det är just därför Sverige kan stå starkt trots internationell
              oro till exempel på börser och på bostadsmarknader. Trots detta
              står alltså Sverige starkt. Utan de åtgärder som alliansregeringen
              vidtar skulle vi se en helt annan ekonomisk instabilitet i vårt
              land. Kommunerna hade drabbats mycket hårdare med en socialdemokratisk
              politik. Marie Granlund och Socialdemokraterna ska nog vara försiktiga
              med att prata om just svensk ekonomi och utveckling framöver sett
              till er budget.
            </seg>
            <seg n="4e8d1d4f">
              Vad gäller de satsningar som regeringen gör skulle jag nästan
              kunna säga att Marie Granlund troligtvis är den enda person i
              Sverige som menar att det inte händer någonting inom skolområdet
              nu med alliansen i regeringsställning. Det händer otroligt mycket!
            </seg>
            <seg n="f4cc7c30">
              När jag är ute och möter personal i skolan lärare och rektorer
              och när jag möter föräldrar säger de: Äntligen, vad kul! När kommer
              detta? Så härligt att vi får dessa verktyg att arbeta med.
            </seg>
            <seg n="1a239bb6">
              Det är oerhört mycket som har satts i gång på grund av den timeout
              som Socialdemokraterna gjorde. Det är mycket som är på gång. Jag
              vet att förväntningarna är stora. Men det levereras och kommer
              att levereras inom skolområdet.
            </seg>
          </u>
          <note type="speaker" n="6bd31d26">
            Anf. 91 MARIE GRANLUND (s) replik:
          </note>
          <u who="Q3373324" xml:id="i-fbaa9af85a8e2775-2" n="fbd63866">
            <seg n="dcc238e2">
              Herr talman! Möjligtvis gjordes det en felsägning från Sofia
              Larsens sida.
            </seg>
            <seg n="dfe6bffc">
              Ja, det handlar om just en timeout. Vi är på väg tillbaka så
              är det.
            </seg>
            <seg n="68d65a10">
              Jag skulle nog inte vilja säga att jag delar uppfattningen här
              och inte heller håller jag med om det som anförs i vårpropositionen.
              Också flera ekonomer säger att det har varit fel att i en högkonjunktur
              väldigt mycket satsa på skattesänkningar och sedan i en lågkonjunktur
              strama åt. Det är tvärtemot all ekonomisk politik och hur den
              borde bedrivas.
            </seg>
            <seg n="ce53b411">
              Det viktiga när vi pratar om det här är satsningarna. När kommer
              de? Vilka satsningar kommer att nå skolorna? Kommer man att få
              möjlighet att minska klasstorleken? Kommer man att få möjlighet
              att anställa fler lärare?
            </seg>
            <seg n="b5cbadd0">
              150 miljoner kronor anförs som en jättesatsning, men så är det
              inte. Det stora numret i vårpropositionen är ju ytterligare sänkta
              skatter, inte att satsa på skolan. 150 miljoner kronor flyttas,
              som sagt, från ett annat konto.
            </seg>
            <seg n="0271f276">
              Ute på skolorna frågar man: När kommer det som utlovats? I Helsingfors
              säger man: Det här är precis tvärtemot vad man sade i valrörelsen.
              Man skulle ju satsa på skolorna, inte dra ned och inte införa
              system som gör att det blir ännu mer orättvist att de som har
              de tuffaste förutsättningarna får mindre resurser, medan de som
              har lättast för sig faktiskt får ännu mer resurser.
            </seg>
            <seg n="33d340fa">
              Det var inte det man var ute i valrörelsen och sade. Det var
              inte det ni sade. När kommer alltså förändringarna?
            </seg>
            <seg n="9b7fc409">
              Ni pratar om speciallärarutbildning och sådant, och det kan väl
              vara bra. Men när kommer de lärarna ut? Jo, de kommer ut om fyra
              år. Vad händer under tiden? Vad säger ni ute på skolorna? Vad
              händer nu? Vad är det för satsningar som görs?
            </seg>
          </u>
          <note type="speaker" n="8c915cec">
            Anf. 92 SOFIA LARSEN (c) replik:
          </note>
          <u who="Q4960997" xml:id="i-23dbf4d3cefc37fc-6" n="35019f76">
            <seg n="4766b560">
              Herr talman! Som en grundkurs i ekonomi kan jag säga att precis
              det som alliansregeringen gör ger bättre förutsättningar för att
              starta och driva företag. Det ger möjligheter till fler jobb.
            </seg>
            <seg n="67d55d86">
              Om man ger möjligheten att det ska löna sig mer att arbeta ser
              vi det är precis det som sägs att fler kommer i arbete. Det gör
              att staten får mer pengar, vilket i sin tur gör att staten har
              råd att satsa på välfärd det är som en kedja; det är precis vad
              som just nu händer.
            </seg>
            <seg n="8f198c94">
              Marie Granlund har stora förväntningar och undrar vad som händer
              inom regeringen och skolpolitiken. Jag kan berätta om detta för
              Marie Granlund, om hon inte har läst regeringens budget fastän
              hon är skolpolitisk talesman för Socialdemokraterna. Jag kan tala
              om några delar av budgeten som kommer. Det kommer en läsa-räkna-skriva-satsning
              på närmare 900 miljoner. Satsningen på en modern lärlingsutbildning
              är 65 miljoner för 2008, på akademisk rektorsutbildning 50 miljoner
              2008 och på speciallärarutbildning 15 miljoner. Vi satsar på åtgärdsprogram
              mot mobbning, på funktionshindrade elever och på fler lärare det
              är en massa saker som ligger 2008, 2009 och 2010. Det är delar
              av det som alliansregeringen gör för att stärka och få fler elever
              att lyckas i svensk skola.
            </seg>
          </u>
          <note type="speaker" n="ed31c17f">
            Anf. 93 MARGARETA PÅLSSON (m):
          </note>
          <u who="Q4973713" xml:id="i-74227cafd7e6a1a4-0" n="afa2a8e8">
            <seg n="4b9ad6b4">
              Herr talman! Den svenska skolan är viktig. Den uppfattningen
              förenar oss alla här inne i kammaren och troligtvis en stor del
              av svenska folket utanför också. En bra skola är en förutsättning
              för att nå dit vi vill, till ett konkurrenskraftigt Sverige med
              en väl fungerande välfärd.
            </seg>
            <seg n="29a1bc5f">
              Många elever lämnar skolan utan att ha fått de förutsättningar
              de behöver för att kunna skapa sig en bra framtid. Så många som
              24 procent lämnade grundskolan i fjol utan att ha godkänt i alla
              ämnen. Så många som 10 procent hade inte behörighet till gymnasiet.
              Åtskilliga börjar sitt vuxenliv i arbetslöshet och i hopplöshet.
              Och vi ska komma ihåg att det är den socialdemokratiska regeringen
              som bär ansvaret för det.
            </seg>
            <seg n="b2faccc6">
              Ni hade tolv långa år på er. Ni hade tid och möjlighet att göra
              allt det ni ville göra. Ni hade resurser att vända utvecklingen,
              och ni hade dessutom makten över verklighetsbeskrivningen. Men
              följden blev att vi i dag har en skola i kris. Det är ni tre oppositionspartier
              som bär ansvaret för situationen, men det har vi aldrig hört er
              erkänna. Det är med er som med de tre välkända aporna: Ni ser
              inte, ni hör inte och ni säger ingenting. Varför svek ni eleverna
              när ni hade makten?
            </seg>
            <seg n="4cf0e3cd">
              Men som tur är valde svenska folket bort er och tillsatte alliansregeringen,
              som nu ger den svenska skolan en välbehövlig nystart. Vi ser först
              och främst fyra stora utmaningar framför oss: allt sämre resultat
              i grundskolan, ett läraryrke vars status sjunker, ordningsproblem
              på en hel del skolor och stora avhopp från gymnasieskolan.
            </seg>
            <seg n="c5490717">
              För detta har vi en reformagenda som är lång och omfattande.
              Det är läsa-skriva-räkna-satsning, betyg, kunskapskontroller och
              lärarlyft. Det är en ny gymnasieskola och förändringar i förskolan.
            </seg>
            <seg n="c055af68">
              En del kommuner går före och inför reformer. Titta på Haninge
              till exempel! Där är Socialdemokraterna överens med oss moderater
              om att prov och betyg leder till att eleverna lär sig mer. Ja,
              det är till och med så att det är Socialdemokraterna som började
              satsningen. I Haninge har elevernas resultat stigit på ett remarkabelt
              sätt sedan de började med läskontroller och matteprov. Diskussionerna
              på lärarrummen har förändrats. Planeringen av undervisningen är
              betydligt mer inriktad på resultat än tidigare. Även politikerna
              har ändrat sig i Haninge. Nu kräver de redovisning av vad skolorna
              gör för att nå kunskapsmålen. Tidigare var resultatuppföljningen
              enbart inriktad på ekonomi.
            </seg>
            <seg n="6cd8f839">
              För att se vilka alternativ som finns för väljarna har jag gått
              igenom era reservationer. Men precis som Sofia nämnde finns det
              bara två stycken trepartireservationer. En handlar om genuspedagoger
              i skolan och en om möjligheten att ompröva betyg. Man kan säga
              mycket om dessa båda frågor, men en sak kan vi nog vara överens
              om: De utgör inte lösningen på grundskolans problem.
            </seg>
            <seg n="33659f72">
              Ni säger att ni vill regera tillsammans om ni vinner valet 2010,
              men då behövs det nog fler överenskommelser än dessa två. Vad
              är det egentligen som ni är överens om? Är ni överens om hur ni
              ska höja kunskapsnivån? Är ni överens om betyg? Är ni överens
              om friskolor? Frågan är om ni egentligen är överens om någonting
              mer än att vara emot det vi gör.
            </seg>
            <seg n="cc0ae2e6">
              När jag sedan fortsätter granska Socialdemokraternas reservationer
              framkommer en bild av ett parti som fortsätter i gamla hjulspår.
              Det finns inga nya lösningar och inga visioner eller konkreta
              förslag för att höja kvaliteten i grundskolan.
            </seg>
            <seg n="15b8e4c6">
              I reservation 22 handlar det om avknoppningen av Tibble gymnasium
              i Täby. Socialdemokraterna säger i sin reservation att Sveriges
              Kommuner och Landsting i sin utredning av hur avknoppningar av
              kommunal verksamhet bör gå till underkänner avknoppningen i Täby.
              Det är inte sant. Målet har varit i länsrätten, och Täby kommun
              vann där.
            </seg>
            <seg n="2b3fd93d">
              I reservation 28 vill Socialdemokraterna att Skolverket ska få
              befogenhet att stänga en friskola som har allvarliga brister.
              Det är bra! Det vill vi också. Men vi skulle även vilja stänga
              de kommunala skolor som har sådana allvarliga brister. För oss
              moderater är det ointressant vem som driver skolan så länge eleverna
              får den utbildning de har rätt till, och om inte så sker måste
              åtgärder vidtas.
            </seg>
            <seg n="0c61bc8b">
              Som exempel kan nämnas Gällivare, där Socialdemokraterna styr.
              Där har Skolverket nyligen haft inspektion, och i rapporten kan
              man läsa att det är katastrof i Gällivare. Det är allvarliga brister
              i styrningen och ledningen, oacceptabelt låga resultat, viktig
              kompetens saknas och elevernas undervisningstid har gått förlorad.
              Men skolorna får fortsätta som förut eftersom Skolverket inte
              har några sanktionsmöjligheter mot de kommunala skolorna.
            </seg>
            <seg n="d5f1d13f">
              Jag läser ur reservationen: Detta är ett tydligt exempel på att
              lagstiftningen inte tar hänsyn till elevernas rätt till kunskap
              och en bra utbildning utan tar skolhuvudmannens parti. Detta är
              ett citat från Socialdemokraternas reservation, men det passar
              minst lika bra in på de kommunala skolorna i Gällivare som på
              de friskolor som åsyftas.
            </seg>
            <seg n="540803e4">
              Jag tycker att Sverige behöver en lex Gällivare, en rätt att
              ingripa även mot kommuner när de missköter sina skolor.
            </seg>
            <seg n="1bacd7af">
              Vår regering bedriver en skolpolitik för ökad rättvisa, en skola
              där alla elever ska komma till sin rätt, oavsett bakgrund. Under
              alltför lång tid har den kravlösa flumskolan inte hjälpt utan
              i stället stjälpt alla de elever som inte får hjälp av sina föräldrar
              hemma vid köksbordet.
            </seg>
          </u>
          <note n="3b3f1019">
            Herr talman! Jag yrkar bifall till förslaget i betänkandet i
            dess helhet.
          </note>
          <note type="speaker" n="a676fdba">
            Anf. 94 ROSSANA DINAMARCA (v) replik:
          </note>
          <u who="Q4944866" xml:id="i-c76c99b1efdc67bf-3" n="7b51f999">
            <seg n="d1f7709a">
              Herr talman! Det är ganska löjeväckande när Margareta Pålsson
              ägnar så mycket tid åt att hon gått igenom ett gäng motioner som
              skrevs under allmänna motionstiden som handlar om en mängd olika
              saker, där ambitionen inte har varit att vi allihopa har suttit
              och skrivit gemensamma motioner. Margareta Pålsson har tidigare
              sett och kommer säkert att se framöver också, när propositionen
              läggs fram, att vi kommer att tala oss samman. Om hon har gått
              igenom motionerna så himla noga har hon också kunnat se att vi
              på många punkter ligger ganska nära varandra, men det finns ingen
              anledning till att nu, när det gäller behandling av allmänna motioner,
              göra ännu mer gemensamma reservationer. Det är ganska löjligt
              att dra in det i debatten, faktiskt.
            </seg>
            <seg n="64261c7f">
              Det jag däremot vill ta upp är den fråga som ordföranden för
              Moderatkvinnorna hade uppe och som jag också tog upp i mitt anförande
              om att man ska tillåta pepparsprej för självförsvar.
            </seg>
            <seg n="dfa524e3">
              Varför är det okej att använda pepparsprej men inte okej att
              stärka unga tjejers självförtroende så att de ska kunna övervinna
              den vardagsrädsla som alltför många känner? Vad är bättre med
              att utrusta kvinnor och tjejer med vapen i stället för att stärka
              deras självförtroende så att de med både kropp och röst ska kunna
              ta plats?
            </seg>
          </u>
          <note type="speaker" n="183cdf63">
            Anf. 95 MARGARETA PÅLSSON (m) replik:
          </note>
          <u who="Q4973713" xml:id="i-74227cafd7e6a1a4-1" n="afa2a8e8">
            <seg n="31afe8db">
              Herr talman! Om mitt anförande är löjeväckande och löjligt får
              Rossana Dinamarca gärna tycka det, men jag undanber mig sådana
              recensioner här. Däremot välkomnar jag sakinnehållet i anförandet
              och en diskussion om det. Nu skulle vi prata om Moderatkvinnorna.
              Jag är inte med i den organisationen, har aldrig varit det, men
              jag får väl svara för dem ändå så gott jag kan, alltså även om
              jag inte varit med i den diskussionen.
            </seg>
            <seg n="c61dc598">
              Det är jätteviktigt att stärka unga flickors självförtroende.
              Det har jag gjort i alla de positioner jag haft i samhället som
              mamma, lärare, scoutledare och politiker men det är inte nödvändigt
              att det sker på det sätt som Vänsterpartiet vill, det vill säga
              på skoltid. Det kan ske på många andra sätt, inte minst på fritiden
              och genom föräldrars engagemang.
            </seg>
            <seg n="973c644e">
              Jag skulle vilja fråga Rossana Dinamarca om likvärdigheten i
              skolan. Hon säger i sitt anförande att likvärdigheten kommit på
              skam. Det är väl ingen som tror att det är alliansregeringens
              skolpolitik som slagit igenom, utan det är naturligtvis den nuvarande
              oppositionens tolv år som slagit igenom. Gymnasiet i Helsingfors
              är i kris, och det kan man inte säga är alliansregeringens fel.
            </seg>
            <seg n="4c757345">
              Låt mig ta upp det som sades om en lukrativ bransch. Om det är
              en lukrativ bransch att bedriva gymnasier i Helsingfors undrar
              jag hur det kommer sig att de kommunala gymnasieskolorna är i
              kris. Det skulle jag vilja ha en förklaring till. Låt mig också
              säga något om att friskolor inte får gå med vinst. Statens eget
              utbildningsbolag Lernia gick under den tid ni var i majoritet
              med 150 miljoner i vinst. Det var den högsta vinsten i någon friskola.
              Har Rossana Dinamarca någon kommentar till det?
            </seg>
          </u>
          <note type="speaker" n="33a31ca5">
            Anf. 96 ROSSANA DINAMARCA (v) replik:
          </note>
          <u who="Q4944866" xml:id="i-c76c99b1efdc67bf-4" n="7b51f999">
            <seg n="7f52fc2c">
              Herr talman! Jag skulle gärna vilja att Margareta Pålsson förtydligade
              på vilket sätt hon tycker att man ska stärka unga kvinnor. Det
              förslag vi lägger fram handlar om att bryta de könsrollsmönster
              som, tyvärr, ofta konserveras i skolan. Därför menar jag att skolan
              har ett viktigt uppdrag. Dessutom vet vi från läromedelsgranskningar
              att kvinnor och män i läromedlen beskrivs på ett mycket stereotypt
              sätt. Jag har lite svårt att förstå argumentet att detta inte
              skulle vara viktigt för skolan att ta upp.
            </seg>
            <seg n="72634564">
              På vilket sätt löser det någonting att man utrustar flickor med
              vapen som pepparsprej? Som jag sade tidigare kan det tvärtom bli
              oerhört farligt när effekten uteblir eller när det till och med
              kan användas mot en själv.
            </seg>
            <seg n="a8ce01ed">
              Det är så typiskt denna regering att man hela tiden hänvisar
              till att vi hade makten i tolv år bla, bla, bla. Om vi tittar
              på den reform som möjliggjorde etableringen av fristående skolor
              ser vi att den genomfördes under er regeringstid på 90-talet.
              Likaså infördes skolpengen under er regeringstid. Det är två saker
              som jag menar skapat orättvisa i skolan. Vi vet nämligen att alla
              elever inte kostar lika mycket. Alla elever har olika behov. Däremot
              har vi inte en behovsstyrd skola när det gäller resurser, vilket
              är ett problem i dag.
            </seg>
            <seg n="08e79c9b">
              Vad gäller de fristående skolorna är förhållandena mycket ojämlika.
              I det här fallet handlar det om att fristående skolor, som jag
              sade tidigare, kan avvisa till exempel barn med funktionshinder
              på grund av att man inte kan lägga pengar på de behov som dessa
              barn har.
            </seg>
          </u>
          <note type="speaker" n="daed07f5">
            Anf. 97 MARGARETA PÅLSSON (m) replik:
          </note>
          <u who="Q4973713" xml:id="i-74227cafd7e6a1a4-2" n="afa2a8e8">
            <seg n="b0070c11">
              Herr talman! Ja, det var vi som under regeringen Bildt införde
              de fristående skolorna, och det är jag stolt över. Vi är också
              stolta över systemet med skolpeng, som ju varje kommun själv sköter.
              Elever kostar olika mycket. Jag tror inte att det finns någon
              kommun som ger lika mycket till varje elev. Det finns alltid något
              system som skjuter till pengar för de elever som behöver det.
              Åtminstone är det så i alla de kommuner jag besökt och pratat
              med.
            </seg>
            <seg n="ff5a9652">
              Vi ska inte heller glömma det kommunala självstyret. Det är viktigt,
              och mitt parti värnar det starkt. När vi, som vänstern gärna gör,
              pratar om fritidshemmen och de stora grupperna vill jag säga att
              det står varje kommun fritt att tillsätta hur många ledare, fritidspersonal
              och lärare de vill. Om man tittar på kommunernas ekonomiska resultat
              under förra året ser man att det fanns jättemycket pengar över
              som de kunnat använda till vad de ville, bland annat till fritidshemmen.
            </seg>
          </u>
          <note type="speaker" n="54d2f745">
            Anf. 98 MARIE GRANLUND (s) replik:
          </note>
          <u who="Q3373324" xml:id="i-fbaa9af85a8e2775-3" n="fbd63866">
            <seg n="63197c70">
              Herr talman! Det är intressant att Margareta Pålsson använder
              Haninge som exempel. Det är ett jättebra exempel på hur man kan
              samarbeta. Jag är dock inte alldeles övertygad om att det är till
              Margareta Pålssons fördel att nämna det med tanke på hur man agerar
              i riksdagen.
            </seg>
            <seg n="124f1831">
              I Haninge har man lyft upp skolverksamheten från att den var
              på botten. Man insåg att det var viktigt att göra det tillsammans,
              och Moderaterna i Haninge har velat samarbeta. Man är överens
              om att det är viktigt med tidig uppföljning, att på olika sätt
              följa upp eleverna. Däremot är man inte överens om att man också
              måste fördela resurser därefter, att det måste till mer resurser
              för att det som man kommer fram till verkligen ska få effekt.
              Haninge är ett jättebra exempel på hur Moderaterna även i riksdagen
              borde hantera situationen bland annat när det gäller betygen.
            </seg>
            <seg n="d3627a2f">
              När kommer inbjudan? Vi socialdemokrater och Miljöpartiet har
              tillsammans med Lärarnas Riksförbund och Lärarförbundet sträckt
              ut handen för att få till stånd en blocköverskridande överenskommelse
              så att det blir lugn och ro ute på skolorna. Det behövs arbetsro
              på skolorna och ordning och reda i skolpolitiken. Men svaret dröjer.
              Man vill inte ha någon blocköverskridande överenskommelse. I stället
              vill man använda betygsfrågan i valrörelsen. Så oerhört oansvarigt!
            </seg>
            <seg n="13f27f30">
              Man går ut och lovar stora satsningar på skolan. I vårpropositionen
              anslås 150 miljoner kronor som tas från ett annat konto till att
              satsa på läsa, skriva och räkna. Är det de satsningarna Margareta
              Pålsson utlovade i valrörelsen? Det kanske är viktigare att sänka
              skatten än att satsa på skolan.
            </seg>
          </u>
          <note type="speaker" n="58201881">
            Anf. 99 MARGARETA PÅLSSON (m) replik:
          </note>
          <u who="Q4973713" xml:id="i-74227cafd7e6a1a4-3" n="afa2a8e8">
            <seg n="09259b44">
              Herr talman! Sänkt skatt står inte i motsatsställning till högre
              kvalitet i utbildningen. Så är det, och så har det alltid varit.
              I annat fall skulle väl alla höjda skatter under Socialdemokraternas
              tid ha lett till en utmärkt kvalitet i skolan, och det har vi
              tyvärr inte sett.
            </seg>
            <seg n="81cb3046">
              Det är oväsentligt om det som händer i Haninge är till min fördel
              eller inte. Det bryr jag mig inte ett dugg om. Det som sker är
              till elevernas fördel. I det miljonprogramområde som det handlar
              om i Haninge har man höjt förväntningarna på eleverna, man har
              tidigare kunskapskontroller och därmed höjer man också resultatet.
              Det är inte svårt att samarbeta när man vill samma sak. Det har
              jag gjort många gånger med socialdemokrater. När man har helt
              olika uppfattningar i en fråga är det dock lite svårare.
            </seg>
            <seg n="ba08d5a0">
              Marie Granlund pratar varje gång om mobiltelefoner och kepsar;
              lägg märke till att det numera bara är Marie Granlund som pratar
              om det. Vi andra lämnade det bakom oss för ett år sedan. Likaledes
              pratar hon alltid om Plymouthbröderna. Vi gjorde en snabb överslagsräkning
              och kom fram till att Plymouthbrödernas barn omfattar fem hundradels
              promille av grundskoleeleverna. Där finns alltså många andra att
              prata om, vill jag säga.
            </seg>
            <seg n="f928d1f7">
              När det gäller pengarna i vårpropositionen är det så att vår
              finansminister och hela regeringen nu försöker göra vårpropositionen
              till vad som var meningen från början. Pengarna kommer i höst.
              Det är inte fråga om 150 miljoner till läsa-skriva-räkna-satsningen,
              utan det är fråga om 900 miljoner, 1 000 kronor per elev och läsår.
              Det är ganska mycket pengar.
            </seg>
          </u>
          <note type="speaker" n="482c9529">
            Anf. 100 MARIE GRANLUND (s) replik:
          </note>
          <u who="Q3373324" xml:id="i-fbaa9af85a8e2775-4" n="fbd63866">
            <seg n="48ecf214">
              Herr talman! Det är mycket som har lämnats bakom. Diskussionen
              om mobiltelefoner och kepsar kan vara en sak, men också satsningarna
              på skolan. De försvann när man väl kom i regeringsställning. Så
              besviken man är ute på skolorna! På förskolor går nu lärartätheten
              ned. I många kommuner minskar också lärartätheten och resultaten
              försämras, till exempel i vår största kommun, Helsingfors. Vad
              har Margareta Pålsson att säga om detta?
            </seg>
            <seg n="b180ebc5">
              Angående diskussionen om Plymouthbröder och avknoppningar är
              det intressant att Margareta Pålsson säger det hon säger. Skolministern
              har hela tiden sagt att han vill göra något åt det här med konfessionella
              friskolor, som Plymouthbröderna. Han tycker att det var fel med
              de avknoppningar som skedde i Täby. Men Margareta Pålsson har
              en annan åsikt. Det är intressant. Det är moderater i Täby och
              Nacka som stoppar upp det viktiga arbetet att se till att få en
              skyddslagstiftning mot moderata kommunala företrädare som slumpar
              bort skolor mot lärares och elevers vilja och dessutom tycker
              att det är helt okej att sekter startar skolor som förespråkar
              mannens överordning över kvinnan och är mot datorer och där man
              inte får lov att äta tillsammans med andra barn i matsalen om
              man inte tillhör sekten.
            </seg>
            <seg n="1138ce0f">
              Men återigen till resurserna, för det är det viktigaste. När
              vi satt vid regeringsmakten satsade vi på 15 000 fler lärare.
              Det satsade vi pengar på. Det var ett sätt att komma ur den kris
              som 90-talet innebar. Vi gjorde också speciellt riktade satsningar
              på förskolan för att få ned barngruppernas storlek. De sista åren
              lyckades vi verkligen. Nu ökar det igen. Vad har Margareta Pålsson
              att säga om detta? Jag tror inte att de som röstade på er hade
              förväntat sig denna utveckling.
            </seg>
          </u>
          <note type="speaker" n="f5ea1a50">
            Anf. 101 MARGARETA PÅLSSON (m) replik:
          </note>
          <u who="Q4973713" xml:id="i-74227cafd7e6a1a4-4" n="afa2a8e8">
            <seg n="aeb3aeb4">
              Herr talman! Socialdemokraterna protesterar vilt när det gäller
              Tibble och kallar det något nytt och förfärligt. Men avknoppning
              är ingenting nytt. Socialdemokraterna har genomfört många sådana
              i kommuner och landsting.
            </seg>
            <seg n="b1515a6b">
              I Värmland finns det en kommun som heter Grums. Där finns en
              liten byskola som kommunledningen ville lägga ned. Föräldrarna
              protesterade och ville göra den till friskola. De fick tillåtelse.
              Bra, sade kommunen och hjälpte till. Kommunen skänkte bort skolan
              och inventarierna och gav dessutom 1 ½ miljon extra i bidrag för
              att skolan skulle klara sig. Detta hände i höstas efter Tibble.
              Jag vet ingen annan kommun som har skänkt bort en skola.
            </seg>
            <seg n="87e5a891">
              Vilken färg tror ni att det var på partiledningen? Det är synd
              att Marie Granlund inte har någon tid kvar, för då kunde hon ha
              fått gissa. Men den var inte som min. Den var som min kofta, det
              vill säga röd, inte blå.
            </seg>
          </u>
          <note type="speaker" n="1dabd601">
            Anf. 102 MATS PERTOFT (mp) replik:
          </note>
          <u who="Q6043976" xml:id="i-c098a965d3df27a3-3" n="5f63c359">
            <seg n="1dbb6d71">
              Herr talman! Jag begärde ordet när Margareta Pålsson i sitt anförande
              tog upp frågan om sanktionsmöjligheter. Hon nämnde frågan om sanktionsmöjligheter
              mot kommunala skolor. Från Miljöpartiets sida har vi väckt en
              motion som behandlar just sanktionsmöjligheter, i det fallet mot
              fristående skolor. Men naturligtvis ska samma regler enligt vår
              uppfattning gälla för både kommunala och fristående skolor. Det
              finns ingen anledning att göra skillnad. Det är bara bra skolor
              vi ska acceptera.
            </seg>
            <seg n="e6f9e8b3">
              Jag undrar hur Margareta Pålsson när hon nämner dessa sanktionsmöjligheter,
              som Skolverket i dag inte har, försvarar förhalandet av ett beslut
              om att ge Skolverket sanktionsmöjligheter ända till ett eventuellt
              införande av en ny skollag, kanske 2010. Det är ändå ett par år
              dit, och ända till dess ska man alltså acceptera att Skolverket
              inte kan stänga de skolor som inte är bra. Ändå verkar det finnas
              en ganska bred majoritet i riksdagen för att ge Skolverket utökade
              sanktionsmöjligheter, så att de ska kunna stänga skolor direkt
              som inte fungerar bra, visserligen med möjligheter till rättslig
              prövning. Detta skulle jag vilja ha svar på från Margareta Pålsson.
            </seg>
          </u>
          <note type="speaker" n="6b2a047e">
            Anf. 103 MARGARETA PÅLSSON (m) replik:
          </note>
          <u who="Q4973713" xml:id="i-74227cafd7e6a1a4-5" n="afa2a8e8">
            <seg n="329e585b">
              Herr talman! Det är inte så enkelt med dessa sanktionsmöjligheter.
              Om vi hade stängt de kommunala skolorna i Gällivare, vilket hade
              behövt ske, eftersom de är så dåliga, vart skulle då barnen i
              Gällivare ha tagit vägen? Och hur ska kommunen kunna ha som sitt
              ansvar att bereda alla barn skolgång om det inte finns några skolor
              för barnen att gå i? Det kan vara långa avstånd. Jag håller med
              Miljöpartiet och Mats Pertoft om att man skulle göra så, men det
              är inte så enkelt.
            </seg>
            <seg n="252f9494">
              Det är inte heller så enkelt med en ny skollag. Det vet inte
              minst Miljöpartiet. Sju skolministrar har passerat, och ingen
              ny skollag har kommit fram. Det kanske får ta några år för oss
              också att se över de ca 1 000 paragrafer det är fråga om.
            </seg>
            <seg n="62dee869">
              När jag har möjligheten skulle jag gärna vilja berömma Mats Pertoft
              och Miljöpartiet för anförandet om alternativ mångfald och valfrihet.
              Det känns som om det var moderat skolpolitik som diskuterades
              och inte Miljöpartiets. Det finns verkligen mycket som förenar
              Miljöpartiet med alliansen, men knappast med Vänstern eller ens
              en gång Socialdemokraterna. Jag vill säga det som vi har sagt
              tidigare från mitt parti. Vi har ingenting emot att samarbeta
              med Miljöpartiet. Tvärtom! Vi har till och med stiftat lag tillsammans,
              vilket de inte visste i den förra debatten, när Socialdemokraternas
              Börje Vestlund stod och sade här i talarstolen att det är omöjligt
              att stifta lag, för kunskapen finns inte hos riksdagskanslierna.
              Den finns i alla fall hos Miljöpartiet och Moderaterna.
            </seg>
          </u>
          <note type="speaker" n="bf0de50b">
            Anf. 104 MATS PERTOFT (mp) replik:
          </note>
          <u who="Q6043976" xml:id="i-c098a965d3df27a3-4" n="5f63c359">
            <seg n="e751def5">
              Herr talman! Om Margareta Pålsson uppskattade mitt anförande
              så mycket hoppas jag att hon också tar till sig de punkter där
              jag var väldigt kritisk mot den politik alliansen för. Jag vet
              inte om det är Folkpartiet som vilseleder alla andra tre partier
              i alliansen i skolpolitiken, men det verkar så utifrån det jag
              hör nu och det jag hörde från Sofia Larsen tidigare.
            </seg>
            <seg n="73377779">
              När det gäller sanktionsmöjligheter är det antagligen inte så
              att Skolverket skulle stänga alla kommunala skolor i en kommun.
              Det handlar om enskilda skolor som är dåliga. Det är inte alla.
              Jag tycker att man ska behandla varje skola för sig.
            </seg>
            <seg n="81838952">
              Margareta Pålsson har blivit mig svaret skyldig. Man är inte
              beredd att ge Skolverket de sanktionsmöjligheter de har efterlyst
              i åratal och som allianspartierna tidigare har sagt sig vilja
              ge, men nu förhalar till efter 2010 för att vänta på en skollag.
              Man var beredd att förbjuda mobiltelefoner, men inte att förbjuda
              dåliga skolor. Det tycker jag är anmärkningsvärt. Det handlar
              om att sätta elevers välmående på spel. Jag förutsätter att Margareta
              Pålsson, eftersom hon tog upp detta i sitt anförande, brinner
              för denna fråga. När kommer vi att se alliansen lägga fram ett
              samlat förslag om att utöka sanktionsmöjligheterna mot såväl friskolor
              som kommunala skolor?
            </seg>
          </u>
          <note type="speaker" n="cd6f19b6">
            Anf. 105 MARGARETA PÅLSSON (m) replik:
          </note>
          <u who="Q4973713" xml:id="i-74227cafd7e6a1a4-6" n="afa2a8e8">
            <seg n="79295b6f">
              Herr talman! Det är skillnad på mobiltelefoner och skolor. Det
              vet vi alla. Men det finns ytterligare en skillnad. Förslaget
              om att ge möjlighet att ta ifrån elever mobiltelefoner var någonting
              som den gamla regeringen hade förberett och skickat ut på remiss.
              Det låg ett förslag färdigt i lådan. Det var bara att ta fram
              det och fatta beslut om det. Men det låg inget färdigt förslag
              om att stänga de dåliga skolorna. Det ska vi kanske tacka Miljöpartiet
              för, för då hade alla friskolor varit stängda i landet, eftersom
              de rödaste partierna ofta tycker att friskolor per definition
              är dåliga.
            </seg>
            <seg n="0f739f7e">
              Det finns en reservation från Miljöpartiet som jag skulle önska
              en kommentar om. Det kan jag inte få nu, men jag kan i alla fall
              nämna det. Det gäller reservation 31 om profilklasser. Det har
              vi moderater funderat på och motionerat om i många år. Vi vill
              gärna se profilklasser i alla ämnen, inte minst i matte och NO,
              där vi nu lider brist på begåvningar och intresserade elever.
            </seg>
            <seg n="b723c952">
              Jag uppfattar reservationen som att Miljöpartiet tycker att det
              är ett bra förslag. Därmed blir vi ännu fler som kan hylla ett
              sådant förslag när det kommer.
            </seg>
          </u>
          <note type="speaker" n="d1eb1970">
            Anf. 106 CHRISTER NYLANDER (fp):
          </note>
          <u who="Q5109199" xml:id="i-f41ba93e8c2f3358-0" n="3e0ce216">
            <seg n="098cef59">
              Herr talman! År 1881 samlade befolkningen i den lilla byn Norra
              Åsum utanför Kristianstad sina resurser och byggde en ny skola
              i byn. Jag cyklade förbi där tidigare i veckan. På något sätt
              är det rätt fantastiskt att denna lilla by samlade ihop sina resurser
              för att bygga en skola på den tiden Sverige var ett fattigt land
              och ungefär en miljon människor flyttade från Sverige till det
              rikare Amerika.
            </seg>
            <seg n="31f660bd">
              Den kan vara värt att ibland fundera på vilken värdering som
              ligger bakom det när vi i dag sätter ut byggbaracker när elevkullar
              blir för stora. När Sverige var fattigt samlade man ihop krafterna
              och byggde vackra skolor. Den värderingen tror jag vi behöver
              komma tillbaka till i Sverige. Det är värderingen att skolan är
              viktig och central och att kunskap är någonting som vi måste lyfta
              fram mycket mer. Den värderingen behöver Sverige mer av.
            </seg>
            <seg n="e89462a0">
              Sverige behöver också värderingen att vi ska vara en ledande
              kunskapsnation i världen. Vi ska vara med och konkurrera på de
              tuffa marknaderna runt om i världen där det mycket handlar om
              att vara bäst på kunskaper. Vi ska också ha värderingen att fler
              ska lyckas och fler ska få chansen att bli framgångsrika i skolan.
              Det gäller både dem som har det jobbigt och dem som har det väldigt
              lätt för sig.
            </seg>
            <seg n="d4ce8070">
              De värderingarna ligger bakom min, Folkpartiets och alliansens
              skolpolitik som vi nu genomför. Det handlar om att lyfta fram
              kunskap, att se till att Sverige blir en ledande kunskapsnation
              och att fler får lyckas.
            </seg>
            <seg n="67d14bb9">
              Herr talman! Vi har en lång reformlista på detta område. Det
              verkar på oppositionen som att kritiken egentligen går ut på att
              vi går för långsamt fram. Det tycker jag också. Jag skulle gärna
              vilja att det gjordes snabbare. Men är det den enda kritiken ni
              har känner jag mig ändå ganska trygg. Nu gör vi rätt mycket som
              går åt rätt håll.
            </seg>
            <seg n="d2d14d1e">
              Vi förtydligar kunskapsuppdraget. Det blir nya mål i årskurs
              3. Det blir tydligare och tidigare utvärdering. Det blir en läsa-skriva-räkna-satsning.
              Det blir betyg tidigare och i flera steg från årskurs 6. Det blir
              skriftliga omdömen som en del av den individuella utvecklingsplanen.
              Det blir en ny kursplanestruktur. Det blir nationella prov i trean,
              sexan och nian och mycket mer.
            </seg>
            <seg n="6cc1fa85">
              Vi lyfter läraryrkets status. Få saker är viktigare om vi ska
              lyfta kunskap och utvecklingen i Sverige än att se till att läraryrket
              får en högre status än vad det har i dag. Vi genomför en stor
              satsning på fortbildning, Lärarlyftet. Det kommer framåt sommaren
              förslag om att utfärda legitimation för lärare. Det handlar inte
              om det ska införas utan hur det ska se ut.
            </seg>
            <seg n="f405d762">
              Förslag på ny lärarutbildning kommer efter sommaren. Det är väldigt
              viktigt att Sverige lyfter också lärarutbildningen. Det diskuteras
              för lite här i kammaren. Få saker är viktigare för skolan på lång
              sikt än att se till att de allra mest lämpade söker sig till läraryrket.
              Tyvärr är det inte så i dag. Senast för en vecka sedan kom det
              återigen mycket skarp kritik mot lärarutbildningen.
            </seg>
            <seg n="531cfe15">
              Detta gör vi från riksdagens sida. Jag tror också att kommunerna
              måste jobba mycket mer med att höja läraryrkets status. Många
              av verktygen ligger hos kommunerna.
            </seg>
            <seg n="7cb850ad">
              Vi stärker det pedagogiska ledarskapet. Mina kolleger har varit
              inne på det tidigare. Nu ser vi till att rektorsutbildning byggs
              ut. Vi vet om att framgångsrika skolor ofta bygger på ett bra
              ledarskap. Det blir 30 högskolepoäng inte bara för rektorer utan
              också för förskolechefer och biträdande rektorer.
            </seg>
            <seg n="b0d403cd">
              Vi ser till att det blir så lika regler som möjligt mellan kommunala
              och fristående skolor eftersom vi vill att konkurrensen ska bli
              mer jämlik. Vi kommer framöver att se hur elevunderlaget på gymnasienivå
              kommer att sjunka. Då måste konkurrensen om de eleverna ske utifrån
              kunskap och vilka som är bäst på att utveckla eleverna och inte
              utifrån vilka som erbjuder mest fritid.
            </seg>
            <seg n="1a706b00">
              Vi skärper inspektionen och ger mer pengar till inspektioner,
              ser till att de blir jämförbara och sker oftare. Vi genomför också
              en ny skollag som är grunden för mycket av det andra. Det är ett
              ganska omfattande arbete som förhoppningsvis ska bli klart i ett
              första skede inom några månader.
            </seg>
            <seg n="561145b9">
              Vi gör mycket mer. Det kommer en jämställdhetssatsning och en
              entreprenörskapssatsning, som Sofia Larsen var inne på. Det kommer
              försök att lyfta matematik och NO-ämnena på olika sätt och mycket
              mer.
            </seg>
            <seg n="394c8666">
              Parallellt med detta förbereds också kvalitetslyft i förskolan,
              grundskolan och gymnasiet. De sakerna hänger samman. Man kan inte
              lyfta ut en sak och satsa på det utan se till att de förstärker
              varandra.
            </seg>
            <seg n="33d43825">
              Herr talman! När jag var på ett skolbesök i veckan sade en tjej
              till mig: Det var först efter ett självmordsförsök som jag fick
              den diagnos och den hjälp som jag behövde i skolan. Mycket av
              det vi nu gör handlar om att hjälpa dem som är i hennes situation.
            </seg>
            <seg n="d5bbf2cb">
              Det handlar om att se till att eleverna får rätt stöd och rätt
              hjälp så tidigt som det bara är möjligt i skolan. Vi måste möta
              varje elevs behov så tidigt som det kan ske. Vi måste också ge
              dem nya utmaningar oavsett var de befinner sig. Att fånga upp
              problem tidigt, ge rätt stöd och dessutom ge skolorna och lärarna
              rätt verktyg är otroligt viktigt.
            </seg>
            <seg n="a1c1cc89">
              För några veckor sedan kom Skolverkets kunskapsöversikt över
              hur de särskilda behoven ser ut. Den visar någon mycket intressant.
              Den visar att 40 procent av eleverna någon gång får särskilt stöd.
              Den visar att tysta tjejer och tysta killar ofta är det tjejer
              inte alltid får det stöd de behöver. Den visar att utagerande
              killar får fel sorts stöd. De borde kanske ha mer socialt stöd
              men får repetitiva övningar i stället.
            </seg>
            <seg n="bd305882">
              Det måste vi fundera på. Hur ser vi till att upptäcka dessa elever
              och också ge rätt stöd så tidigt som det bara är möjligt?
            </seg>
            <seg n="13fef967">
              En del i detta är läsa-skriva-räkna-satsningen. En andra del
              är utvärderingar så tidigt som möjligt. En tredje del är att vi
              nu inför speciallärarutbildning igen och gör mycket mer. Specialpedagogerna
              ska dessutom vara kvar. Vi tror att en bra skola behöver både
              speciallärare och specialpedagoger.
            </seg>
            <seg n="c035abe4">
              Herr talman! Som många av mina kolleger tidigare har varit inne
              på är oppositionen väldigt splittrad om grundskolan. Av de 76
              reservationerna och tre särskilda yttrandena är man bara överens
              på två punkter. I 77 fall av 79 är man oenig. Låt mig ändå bemöta
              ett par tre stycken av reservationerna.
            </seg>
            <seg n="3a00f2a5">
              I ett särskilt yttrande kräver Socialdemokraterna stopp för antagningsprov
              vid urval. Nej, förresten. Detta stopp gäller inte om man är duktig
              på idrott eller tillhör den internationella eliten på violin.
              Men om man är duktig på matematik ska man stoppas. Är man duktig
              på att skriva böcker ska man stoppas, och om man är duktig på
              någonting annat ska man stoppas.
            </seg>
            <seg n="86eced30">
              Varför är det så, Marie Granlund, att den som är duktig på att
              hoppa över en höjdhoppsribba ska få komma in på särskild antagning
              medan den som kan räkna ut rent fysiskt varför han eller hon kom
              över eller inte kom över ska stoppas? Vad är det för skillnad
              i detta?
            </seg>
            <seg n="05341052">
              En särskolerektor sade en gång: Vi ser inte bara eleven som hon
              är i dag utan också vad hon kan bli. Den inställningen behövs
              inte bara i särskolor utan i alla skolformer. Var och en är inte
              bara vad de är i dag utan också vad de kan bli. Vi behöver stöd
              till dem som behöver det och nya utmaningar till dem som behöver
              det.
            </seg>
            <seg n="fbf940fd">
              Miljöpartiet föreslår i en reservation att den som så vill av
              pedagogiska skäl ska kunna välja bort betygssystem på nationella
              prov, nationella mål och mycket annat. Det kan möjligen finnas
              en viss tjusning i den tanken. Frågan bereds nu i Skollagsberedningen.
            </seg>
            <seg n="beecdf80">
              Jag ser trots det en del tveksamheter kring det. Har vi ett uppföljningssystem
              som gäller alla andra skolor ska det vara väldigt starka argument
              för att någon ska få göra någonting annat. Det ska vara tyngre
              argument än de som Mats Pertoft hittills har använt i den här
              debatten och i andra debatter.
            </seg>
            <seg n="ab79db49">
              Vänsterpartiet tar priset. Det kan vara så när man skriver reservationer
              ibland att man inte funderar exakt på hur formuleringar blev.
              Men vi vet också att de vill förbjuda läxor, betyg och mycket
              annat.
            </seg>
            <seg n="1ac96a70">
              I en reservation tar de ytterligare ett steg i den riktningen.
              Man säger: Undervisningsformerna måste förändras så att elevernas
              egna aktiviteter, samarbete inom gruppen och möjligheter att påverka
              sin egen situation är det viktiga.
            </seg>
            <seg n="7cf1347d">
              Men hallå, hur är det med kunskapsuppdraget? Är det detta som
              är det viktiga i skolan? Är det inte vad man lär sig, att man
              får en chans att utveckla sig och förbereda sig för vidare studier
              och arbetsliv? Hur kan detta vara det allra viktigaste? Tydligare
              än så kan man inte formulera avogheten mot kunskapsskolan.
            </seg>
            <seg n="8f05db17">
              Herr talman! Jag hoppas att den här debatten har visat att vi
              har stort behov av förändringar av skolpolitiken. Den visar också
              det ser man på splittringen i oppositionen att ska det blir någon
              bra förändring av skolpolitiken måste det vara den alliansregering
              som sitter nu som genomför det. Jag yrkar bifall till utskottets
              förslag.
            </seg>
          </u>
          <note type="speaker" n="828bd63f">
            Anf. 107 MATS PERTOFT (mp) replik:
          </note>
          <u who="Q6043976" xml:id="i-c098a965d3df27a3-5" n="5f63c359">
            <seg n="186b2376">
              Herr talman! Jag noterar att Christer Nylander i stället för
              att gå in på de olika motionerna framför allt pratar väldigt brett.
            </seg>
            <seg n="69d38790">
              Jag kan gärna prata brett också. Den lista man räknar upp med
              regeringens förslag är intressant när det gäller skriftliga omdömen.
              De har ju funnits länge. Alliansregeringen har tillåtit betygsliknande
              omdömen sådana som expertis, fackmänniskor och lärare dömer ut.
              De menar att de förstör de egentliga grundläggande skriftliga
              omdömena eftersom de blir så förenklade att det inte längre är
              skriftliga omdömen.
            </seg>
            <seg n="b8e273ae">
              Jag har länge drivit frågan om lika regler för kommunala och
              fristående skolor. Jag vet att jag introducerade den linjen i
              Skollagskommittén en gång i tiden. Problemet med det synsätt som
              alliansregeringen hittills har haft och som även Gymnasieutredningen
              har är att man begränsar friheten. Folkpartiet har nu tagit på
              sig manteln som det parti i Sveriges riksdag som vill begränsa
              den pedagogiska friheten mest av alla. Det är också intressant
              angående kommentaren om att Miljöpartiet vill tillåta alternativ
              pedagogik att ligga till grund för till exempel nationella prov.
              Det säger Folkpartiet absolut nej till.
            </seg>
            <seg n="7837ab6e">
              Min fråga till Christer Nylander är: Vill Folkpartiet ha en likformad,
              likriktad och enhetlig skola för hela Sverige som ska vara absolut
              likadan på varje plats oberoende av individ, lokal, huvudman eller
              vad det är? Det är det som tonar fram för mig. Folkpartiet är
              det parti som i dag mest av alla står för likriktning.
            </seg>
          </u>
          <note type="speaker" n="7272b8fb">
            Anf. 108 CHRISTER NYLANDER (fp) replik:
          </note>
          <u who="Q5109199" xml:id="i-f41ba93e8c2f3358-1" n="3e0ce216">
            <seg n="b08082a1">
              Herr talman! Folkpartiet är kanske det parti i riksdagen som
              står allra mest för kunskap och likvärdighet. Vi ser i dag att
              likvärdigheten brister i Sverige. Vi ser stora skillnader mellan
              kommuner. Vi ser stora skillnader mellan olika landsdelar. Vi
              ser stora skillnader mellan olika skolor. Då måste man fundera
              på vad man gör åt det. Det ska inte vara lika, men det ska vara
              likvärdigt.
            </seg>
            <seg n="4ee59416">
              Det är inte acceptabelt att en elev en tjej eller en kille ska
              få så kraftigt beskurna framtidsmöjligheter bara för att hon eller
              han råkar bo i fel område eller i fel kommun. Det är inte acceptabelt
              för oss. Likvärdigheten måste stärkas.
            </seg>
            <seg n="e3994c5a">
              Jag pratar brett om skolan därför att jag tror att en av de viktigaste
              uppgifterna som vi har tillsammans i utbildningsutskottet är att
              försöka lyfta synen på kunskap, synen på lärare och synen på skolan.
              Jag tror att det är viktigt för Sverige att vi lyckas med den
              uppgiften. Vi måste se till att vi får tillbaka känslan av att
              skolan står mitt i byn och att skolan är det allra viktigaste
              vi kan satsa på för framtiden.
            </seg>
            <seg n="1135110f">
              När det gäller lika regler för friskolor och kommunala skolor
              hoppas jag att vi kan bli överens senare när vi ska diskutera
              skollagstiftningen. Det är avgörande. Vi kommer att få en tilltagande
              konkurrens om elever framöver, och den måste grundas på vilka
              som är bäst på att ge eleverna framtidsmöjligheter.
            </seg>
            <seg n="c8861b4d">
              Framtidsmöjligheter är också grunden till att jag diskuterar
              valfriheten på kort och lång sikt. Jag tror att man kan införa
              vissa regler och viss valfrihet på kort sikt som gör att elever
              kan välja fel. Man begränsar på det sättet människors valfrihet
              på lång sikt. Ibland måste till och med en liberal inse att stor
              valfrihet på kort sikt kan begränsa en människas valfrihet på
              lång sikt. Det är inte alltid snällt att tillåta en elev att välja
              bort de svåra kurserna och att erbjuda lätta kurser i stället.
              Det begränsar de möjligheter eleverna får framöver.
            </seg>
          </u>
          <note type="speaker" n="e2dda93f">
            Anf. 109 MATS PERTOFT (mp) replik:
          </note>
          <u who="Q6043976" xml:id="i-c098a965d3df27a3-6" n="5f63c359">
            <seg n="9666476c">
              Herr talman! Christer Nylander beskriver likvärdighet. Jag kan
              gärna ställa upp på begreppet likvärdighet. Men det som Christer
              Nylander beskriver gör allting till lika. Det är just den lilla
              skillnaden mellan två ord likvärdighet och lika som har varit
              grunden till att det har funnits en möjlighet till individuell
              anpassning i svenskt skolväsende.
            </seg>
            <seg n="fd4e3ccc">
              Mycket av det som Christer Nylander beskriver när det gäller
              kunskap och möjligheter för elever att nå kunskapsmålen kan vi
              säkert komma överens om. Men det måste bygga på likvärdighet och
              inte på den likriktning som jag ändå hör undertoner av från Christer
              Nylander. Jag hör det ännu mer när hans partikollega utbildningsminister
              Jan Björklund pratar. Det är något helt annat än vi har hört tidigare,
              och det är något helt annat än vi hör från de andra allianspartierna.
            </seg>
            <seg n="52b9ede8">
              Jag måste lägga till en fråga. Jag har länge fått höra de olika
              utfästelserna om att man ska satsa tidigt och att det är i de
              tidiga åldrarna som man ska ta tag i problemen. Det är jättebra!
              Det är jättebra att man ska överföra resurserna från IV-programmet
              till de tidigare åldrarna. Men det kan man ju inte göra om inte
              staten går in med en rejäl satsning till kommunerna i resurser.
              När kommer den? Vi har aldrig sett den. Annars kommer det att
              bli några generationer som blir helt utan stöd. När kommer utbildningsminister
              Björklund att offentliggöra att denna stora satsning på skolan
              verkligen görs? Man har ju pratat om den så länge, men vi har
              inte sett den vare sig i någon av de tidigare budgetarna eller
              i vårpropositionen. Vi har inte ens hört honom nämna detta, och
              annars brukar utbildningsministern vara duktig på att långt i
              förväg lova och tala om precis hur det ska bli och hur mycket
              det ska vara.
            </seg>
            <seg n="279f3bfe">
              Min fråga till Christer Nylander är: Hur ska alliansregeringen
              klara av att genomföra denna omprioritering, som kräver resurser
              och inte bara ord?
            </seg>
          </u>
          <note type="speaker" n="bef25763">
            Anf. 110 CHRISTER NYLANDER (fp) replik:
          </note>
          <u who="Q5109199" xml:id="i-f41ba93e8c2f3358-2" n="3e0ce216">
            <seg n="c78149d7">
              Herr talman! Det är bara att konstatera att Mats Pertoft från
              Miljöpartiet kritiserar mig för att göra allting lika, att ha
              ökad nationell styrning och mycket annat och därefter för att
              vilja ha ett ökat statligt grepp över skolan. Jag håller med Mats
              Pertoft; jag tror att staten behöver ta ett tydligare grepp över
              skolpolitiken och skolan.
            </seg>
            <seg n="829acf70">
              Staten skjuter nu till ganska mycket pengar till skolan som den
              egentligen inte borde göra. Det handlar om nästan 1 miljard kronor
              till läsa-skriva-räkna-satsningen. Det handlar om 3,7 miljarder
              kronor till lärarfortbildning som egentligen är kommunala uppgifter,
              men som staten nu delvis tar över eftersom vi ser att bristerna
              finns där. Jag kan tänka mig att se fler insatser och en ännu
              tydligare styrning från staten eftersom vi måste få en ökad likvärdighet
              i svensk skola.
            </seg>
            <seg n="838307c9">
              Jag vet att regeringen inte kommer att lägga fram något förslag
              om ytterligare förstatligande av skolan eller någonting annat,
              även om jag personligen skulle kunna tänka mig att göra det.
            </seg>
          </u>
          <note type="speaker" n="4532146b">
            Anf. 111 MARIE GRANLUND (s) replik:
          </note>
          <u who="Q3373324" xml:id="i-fbaa9af85a8e2775-5" n="fbd63866">
            <seg n="3e26ad84">
              Herr talman! Vi kanske skulle kunna reda ut ett par frågor. Det
              verkar som om oenigheten är fundamental när det gäller Plymouthbröderna
              och Tibble.
            </seg>
            <seg n="e57bcb21">
              Jag skulle vilja ställa en fråga till Christer Nylander, som
              säkert delar utbildningsministerns åsikt om att det är viktigt
              att se till att all undervisning vilar på vetenskaplig grund.
              Då är min fråga: Vad är stalltipset? Vem kommer att gå vinnande
              ur striden mellan moderater och folkpartister, och för den delen
              också kristdemokrater? Jag kan förstå att detta är jobbigt, men
              jag frågar: Vem kommer att vinna det här?
            </seg>
            <seg n="e2d2b679">
              Utbildningsministern har tidigare sagt att avknoppning à la Tibble,
              som Moderaterna i Täby har genomfört, inte har varit bra. Folkpartiet
              i Täby har också haft synpunkter på detta. Då är återigen frågan:
              Vem kommer att gå vinnande ur striden? Är det utbildningsministern
              och Folkpartiet eller är det Moderaterna som kommer att ta hem
              det här? Vi kräver att det blir ordning och reda när det gäller
              avknoppning.
            </seg>
            <seg n="22763ec4">
              Sedan till frågan om vårpropositionen anser Christer Nylander
              att 150 miljoner kronor flyttade från ett konto till ett annat
              är en storsatsning på skolan? Det räcker ungefär till en lärare
              per kommun. 900 miljoner är mycket pengar, men inte ens det räcker
              speciellt långt. Då är frågan vad som händer under tiden i skolorna
              nu när lärartätheten faktiskt minskar, som i den största kommunen
              i Sverige. Vad är receptet? Vad gör vi åt det? Vad säger ni till
              era väljare där ni har lovat förbättringar inom skolan? Det är
              mina frågor.
            </seg>
          </u>
          <note type="speaker" n="b310f12e">
            Anf. 112 CHRISTER NYLANDER (fp) replik:
          </note>
          <u who="Q5109199" xml:id="i-f41ba93e8c2f3358-3" n="3e0ce216">
            <seg n="82506705">
              Herr talman! Stalltipset är att alliansen går segrande ur det
              här. Det har visat sig i historien att alliansen har vunnit debatten
              om skolan. Alliansen vann valet på skolan; det har till och med
              Marie Granlund sagt. Jag skulle gissa att alliansen kommer att
              vinna också när det gäller att formulera verkligheten för skolan
              framöver. Stalltipset är att alliansen går segrande ur detta.
            </seg>
            <seg n="812f57b2">
              Det är också så vi fungerar tillsammans. Vi sätter oss ned fyra
              partier och funderar på vad vi har gemensamt att ge till det här
              arbetet. Hur kan vi komma överens? Vad kan vi behöva jobba vidare
              med? Ni har inte gjort det. Ni har inte gjort er hemläxa. Marie
              Granlund leder Socialdemokraternas rådslag och försöker samla
              ihop dem till en ståndpunkt, vilket verkar vara en omöjlighet.
              Därför har du inte tid att lyssna på dina andra vänner på vänsterkanten.
              Lär dig av vårt arbete! Vi diskuterar saker gemensamt och kommer
              fram till bra lösningar för Sverige. Ni klarar inte ens att samla
              er inom ert eget parti.
            </seg>
            <seg n="09e843e4">
              Marie Granlund känner förmodligen väl till att det finns ett
              par utredningar som tittar på frågan om avknoppningar. Vi kommer
              att leverera ett förslag på hur det ska se ut framöver.
            </seg>
            <seg n="14071c97">
              Det här verkar vara jättekonstigt, men eftersom jag har sysslat
              en del med de här frågorna vet jag att budgetlagen säger att en
              vårproposition inte ska vara en budget. Den ska vara en proposition
              med riktlinjer för den ekonomiska politiken. Det är inte meningen
              att den ska vara en halvbudget såsom sossarna har gjort tillsammans
              med sina vänner de senaste åren. Nu går vi tillbaka till det som
              budgetlagen sade att vårpropositionen skulle vara, det vill säga
              att vi ritar ut riktlinjer.
            </seg>
            <seg n="0a5f1913">
              Låt mig kommentera dessa 900 miljoner kronor. Marie Granlund
              säger att de inte räcker långt, och så slår hon sig för bröstet
              för att de själva har satsat 500 miljoner, drygt hälften av detta,
              på elever i särskilt utsatta områden. Hon säger att det ska vara
              lyftet för svensk skola. Ni gör hälften av vad vi gör, och ni
              tror att det är lyftet för Sverige. Då borde vi ha ett dubbellyft
              för våra pengar.
            </seg>
          </u>
          <note type="speaker" n="a69a75f8">
            Anf. 113 MARIE GRANLUND (s) replik:
          </note>
          <u who="Q3373324" xml:id="i-fbaa9af85a8e2775-6" n="fbd63866">
            <seg n="b246b293">
              Fru talman! Det är bara att konstatera att det var precis som
              vi misstänkte. När utbildningsministern sade att man skulle skärpa
              reglerna för konfessionella friskolor var det bara ett spel för
              gallerierna i och med att vi skulle ta ett utskottsinitiativ.
              Det bekräftar detta. Det finns djupa motsättningar. Man är inte
              överens. Kristdemokraterna är hyggligt positiva till det här.
              Moderaterna hyllar det hela tiden. Det var precis det vi misstänkte:
              Här kommer inte att hända någonting. Jag tycker att ni skulle
              sälla er till vår kunskapsgaranti vad gäller detta.
            </seg>
            <seg n="e83cf7a1">
              Det är samma sak med Tibble. Man kommer tydligen inte fram till
              någonting där heller, utan det är fritt fram att knoppa av skolor
              till underpris och mot lärares och elevers inrådan. Det tycker
              vi är väldigt allvarligt. Avknoppningar har skett under lång tid,
              men det måste finnas regler om detta, och det måste finnas regler
              mot moderater som håller på på det här sättet i bland annat Täby
              och Nacka.
            </seg>
            <seg n="f1e57804">
              Låt mig gå över till resurserna. Vi satsade på 15 000 fler lärare
              i skolan. Det är någonting som ni motsatte er. Ni har aldrig sagt
              att resurser spelar någon roll. Utbildningsministern säger fortfarande
              att resurser inte spelar någon roll för skolan. Vi har en annan
              uppfattning. Vi tror att fler lärare gör skillnad. Vi tror också
              att satsningar i de utsatta områdena, som ni har avbrutit, gör
              skillnad.
            </seg>
            <seg n="586d1659">
              Min fråga kvarstår: Kommer det mer pengar i budgetpropositionen?
              150 miljoner kronor flyttade från ett konto till ett annat är
              inte speciellt mycket pengar, oavsett om man skriver flashiga
              pressmeddelanden om att nu är det storsatsningar på skolan. Det
              är inte sant. 150 miljoner kronor flyttade från ett konto till
              ett annat innebär ungefär en lärare per kommun i bästa fall.
            </seg>
          </u>
          <note type="speaker" n="a8472b2d">
            Anf. 114 CHRISTER NYLANDER (fp) replik:
          </note>
          <u who="Q5109199" xml:id="i-f41ba93e8c2f3358-4" n="3e0ce216">
            <seg n="5b0d0c9d">
              Fru talman! Jag noterar nu att Marie Granlund också vill ha ökade
              statliga satsningar på skolan och utöka statens ansvar för skolan
              ytterligare. Jag välkomnar det. Jag tror att det kommer att behövas,
              inte minst därför att vi ser att den demografiska situationen
              framöver kommer att ställa kommunerna inför stora utmaningar.
              Staten behöver förmodligen ta ett större ansvar.
            </seg>
            <seg n="b95d5d13">
              Staten behöver också ta ett större ansvar eftersom vi ser att
              skolan har halkat efter under de senaste åren. Bristerna har ökat,
              och många kommuner tar inte det ansvar som de borde göra, till
              exempel när det gäller lärarfortbildning. Därför satsar vi ganska
              mycket på lärarfortbildning, 3,7 miljarder. Och därför är vi också
              beredda att skjuta till 900 miljoner kronor i de tidiga årskurserna
              i lågstadiet. I dag är det kommunerna som har ansvaret för att
              finansiera skolan, och då måste också kommunerna leva upp till
              detta.
            </seg>
            <seg n="00a75e0f">
              Sverige är kanske det land som satsar allra mest på skolan inom
              OECD, men vi får inte ut tillräckligt mycket av det. Vi måste
              fundera mer på vad vi gör för att se till att pengarna används
              rätt, hamnar rätt och ger den effekt de borde göra.
            </seg>
            <seg n="cb1412a7">
              Jag ber Marie Granlund notera att det inte var utbildningsministern
              själv som berättade vilka regler vi vill ha när det gäller konfessionella
              friskolor, utan det gjorde han tillsammans med de andra tre partiledarna.
              Så fungerar det på den här sidan salen. Vi gör saker tillsammans.
              Vi kommer överens om saker tillsammans.
            </seg>
            <seg n="b7a39018">
              Marie Granlund har alldeles rätt när det gäller avknoppning.
              Det har skett under lång tid. Det har inte funnits några regler
              för det. Jag beklagar att det inte har funnits några regler för
              det, men nu har Sverige fått en ny regering som är beredd att
              ta fram de här reglerna. De reglerna kommer att tas fram. Det
              sitter ett par utredningar som tittar på detta just nu. Var lugn,
              Marie Granlund, vi gör den läxa som ni inte gjorde!
            </seg>
          </u>
          <note type="speaker" n="e23c2412">
            Anf. 115 ROSSANA DINAMARCA (v) replik:
          </note>
          <u who="Q4944866" xml:id="i-c76c99b1efdc67bf-5" n="7b51f999">
            <seg n="cdd7d163">
              Fru talman! Jag tänker ta upp en fråga som jag tog upp i mitt
              anförande. Det handlar om elevhälsan och hur långt det måste gå
              innan man får hjälp. Det här beror på någonting. Det handlar om
              att vi har en ganska dålig skolhälsovård som inte är tillgänglig
              för barnen och ungdomarna.
            </seg>
            <seg n="e36d9656">
              Därför har vi bland annat en motion i det här betänkandet om
              att utvidga detta. Det behövs fler, och det ska också infatta
              kurator och psykolog på det sätt som Barnombudsmannen har tagit
              upp. Även Bris har tagit upp detta. Jag undrar hur Christer Nylander
              ställer sig till att det ska inbegripa fler och även till att
              det ska finnas ett nyckeltal. Precis som man har rekommendationer
              när det gäller skolsköterskor ska man också sätta sådana nyckeltal
              för övrig personal inom elevhälsovården.
            </seg>
            <seg n="a81d0094">
              Det andra jag skulle vilja bemöta som Christer Nylander tog upp
              har med elevernas inflytande och det demokratiska arbetet i skolan
              att göra. För mig finns det ingen motsättning mellan kunskap och
              elevers inflytande. Det är viktigt att man som elev kan förstå
              varför ett arbete läggs upp på ett visst sätt. En professionell
              lärare känner sig inte rädd, på samma sätt som kanske Christer
              Nylander gör, för att lyssna på eleverna och inse att de kan komma
              med goda idéer om hur man kan lägga upp ett arbete på ett bra
              sätt.
            </seg>
          </u>
          <note type="speaker" n="ace5ccb1">
            Anf. 116 CHRISTER NYLANDER (fp) replik:
          </note>
          <u who="Q5109199" xml:id="i-f41ba93e8c2f3358-5" n="3e0ce216">
            <seg n="1a5645b0">
              Fru talman! Jag är inte rädd för elever, och jag är inte rädd
              för att lyssna på elever. En stor del av den politik som alliansen
              nu genomför bygger på det som många elever och framför allt lärare
              väntar på. Vi tror att elevinflytande är bra och viktigt. Vi tror
              också att elevinflytandet ska öka med åldern.
            </seg>
            <seg n="c28921dd">
              Däremot finns det en gräns. Det finns en anledning till att det
              finns utbildade rektorer som leder skolan och utbildade lärare
              i skolan. Ibland är rektorer och lärare bättre utbildade och bättre
              rustade för att leda skolans verksamhet än vad eleverna är. Därför
              ser vi gärna elevinflytande men inte den typ av elevmakt och elevmajoritet
              som Rossana Dinamarca vill ha. Vi vill gärna ha mer inflytande
              och ökat inflytande med åldern. Jag tror att vi kommer att få
              se förslag i skollagen på hur det kan ske.
            </seg>
            <seg n="13287457">
              I skollagen behandlas också reglerna för elevhälsan, skolhälsovården
              och mycket annat. Jag håller gärna med Rossana Dinamarca om att
              det finns stora brister i många kommuner på det här området. Jag
              tror att det inte bara beror på skolorna, utan vi måste få ett
              mer samlat grepp där skolan jobbar tillsammans med barn- och ungdomspsykiatrin,
              socialsekreterare och många andra eftersom eleverna inte bara
              möter problem i skolan. Det handlar också på ett mycket bredare
              sätt om deras liv.
            </seg>
            <seg n="4d57aadf">
              Jag tror inte att skolan kan lösa alla problem, utan vi behöver
              mer föräldraansvar och framför allt också mer samarbete mellan
              olika delar i kommunerna.
            </seg>
            <seg n="b9e93ac1">
              När det gäller den konkreta frågan är det min gissning att den
              skollag som kommer som förslag från regeringen hit till kammaren
              så småningom kommer att gå fler steg än vad den nuvarande skollagen
              gör när det gäller att reglera vad som ska ingå i skolhälsan och
              elevhälsovården. Jag vet inte exakt hur formuleringarna blir,
              men det finns ytterligare möjligheter att påverka det framöver.
            </seg>
          </u>
          <note type="speaker" n="04059a14">
            Anf. 117 ROSSANA DINAMARCA (v) replik:
          </note>
          <u who="Q4944866" xml:id="i-c76c99b1efdc67bf-6" n="7b51f999">
            <seg n="968960c5">
              Fru talman! Det är ett genomgripande problem i skolan att det
              saknas vuxna som barn kan vända sig till. Där är skolhälsovården
              en viktig del. Vi får se. Vi ser fram emot att få läsa vad som
              komma skall.
            </seg>
            <seg n="b63292d4">
              Jag har hört vad Christer Nylander och andra har sagt om elevinflytandet.
              Skolministern har också sagt den fina meningen att elevinflytande
              ska öka med åldern. Men det enda som vi har sett på det här området
              är att man tog bort lokala styrelser med elevmajoritet. Någon
              annan ansträngning för att öka elevers inflytande har vi inte
              fått se. Det skulle vara lite intressant att höra om Christer
              Nylander klämmer på något som han kanske kan delge oss när det
              gäller vad regeringen kan tänkas komma med.
            </seg>
            <seg n="7eed189d">
              Ingenstans skriver Vänsterpartiet att det är eleverna som ska
              vara lärarna i skolan, att det är eleverna som ska bestämma hur
              allting ska läggas upp. Men vi tycker att det är viktigt med inflytande,
              precis som på arbetsmarknaden. Jag tror att det är få som skulle
              ifrågasätta att det är viktigt med inflytande. På samma sätt måste
              det också gälla skolan, att elever har inflytande över det som
              faktiskt är viktigt och upptar en väldigt stor del av ens liv.
              Det vore konstigt om man inte också fick del av det.
            </seg>
            <seg n="545f2c85">
              Det handlar om, precis som jag exemplifierade förut, att veta
              vad det är för mål vi ska arbeta mot. På vilket sätt kan vi nå
              de här målen? Vi måste våga föra den diskussionen. När jag möter
              lärare som är professionella är de inte rädda för det. Det vi
              har upplevt från den här regeringen är tyvärr att man har sett
              eleven som fienden i skolan eller ett otyg som man ska ta hand
              om. Det är det man satsar krutet på.
            </seg>
          </u>
          <note type="speaker" n="71433a6a">
            Anf. 118 CHRISTER NYLANDER (fp) replik:
          </note>
          <u who="Q5109199" xml:id="i-f41ba93e8c2f3358-6" n="3e0ce216">
            <seg n="65e81ebc">
              Fru talman! Jag sitter inte och klämmer på någonting. Jag är
              så här lång, varken mer eller mindre. Jag kan inte göra mycket
              åt det heller.
            </seg>
            <seg n="a6ce96e5">
              Vi tycker att elevinflytandet är viktigt och att det ska öka
              med åldern. Det finns inte så många utvärderingar på hur läget
              är egentligen, men det finns en del som tyder på att i alla fall
              eleverna känner att de får mindre inflytande ju äldre de blir.
              Men om det är faktum eller känsla är jag inte man att säga.
            </seg>
            <seg n="e378c1d9">
              Sedan är det intressant att se att även Vänsterpartiet är så,
              som det heter i Skåne, hialösa. Ni vill så gärna att den här regeringen
              ska skynda på skolreformerna mycket mer. Jag tycker att det är
              väldigt positivt att ni har den inställningen. Vi ska leverera
              våra skolreformer så fort vi bara kan. Vi hoppas att ni ska bli
              lika nöjda då.
            </seg>
            <seg n="75139414">
              Jag tog upp i mitt anförande tidigare att Rossana Dinamarca i
              sina repliker och i sina anföranden är väldigt fokuserad på elevdemokrati
              och många andra viktiga saker. Men ni från Vänstern glömmer nästan
              hela tiden bort vad skolan egentligen finns till för, kunskapsuppdraget.
              Jag tycker att det är ganska symtomatiskt när ni skriver att det
              betydelsefulla i skolan är undervisningsformer där samarbete i
              gruppen är det viktiga, att inte fokus ska ligga på kunskapen
              utan på hur man samarbetar. Jag tycker att det är synd.
            </seg>
            <seg n="534e72d8">
              Rossana Dinamarca säger att det saknas vuxna i skolan. Jag kan
              delvis hålla med om att det nog är så i många skolor. Vi ska komma
              ihåg att alla skolor är olika. Men faktum är att Sverige lägger
              väldigt mycket pengar på skolan. Vi kommer förmodligen att lägga
              ännu mer pengar på skolan, från både kommunernas och statens håll.
              Men det viktiga är också på något sätt att pengarna används rätt.
              Man kan inte, som politiken har gått ut på hittills, skjuta in
              pengar efteråt när det är för sent.
            </seg>
            <seg n="79bc784c">
              Vi vill att pengar satsas rätt. Vi vill att man ska få hjälp
              och stöd så tidigt som möjligt. Då tror vi att utbildningssystemet
              i stort till och med kan bli billigare än det är i dag. Vi är
              beredda att satsa mer på skolan. Vi tror att det kommer att bli
              ganska mycket mer pengar till skolan framöver. Men de pengarna
              ska användas rätt.
            </seg>
          </u>
          <note type="speaker" n="b38a863b">
            Anf. 119 GUNILLA TJERNBERG (kd):
          </note>
          <u who="Q4982955" xml:id="i-428243ab15ec57d0-0" n="c94fe44b">
            <seg n="4944e4f6">
              Fru talman! Grundskolans uppgift är att ge alla barn kunskap
              och värderingar för ett gott liv. Det tror jag att vi alla kan
              vara överens om här i kammaren i dag. Skolan ska förbereda dem
              för ett liv som vuxna. Samtidigt är skolan också en viktig del
              för eleverna här och nu. Deras liv är nu, och de har rätt till
              en god tillvaro i dag. Det är lätt att fastna i ett framtidstänkande
              när det gäller skolan, att enbart se skolan som en förberedelse
              för något som ska komma. Det ska vi göra. Men skolpolitiken måste
              utgå både från elevernas framtid och från nutid.
            </seg>
            <seg n="853b6671">
              Fru talman! Grundskolan är dessutom obligatorisk. Alla barn i
              Sverige måste gå till skolan varje dag, vare sig de vill eller
              inte. Det är därför vår skyldighet att se till att skolan är värd
              att gå till, att skolan erbjuder en miljö som eleverna känner
              respekt för och där de själva blir respekterade, där välutbildade
              lärare stöder eleverna i deras lärande och tar till vara varje
              elevs möjlighet till utveckling och där elever ges utrymme att
              vara olika, men också att olika förmågor värderas lika.
            </seg>
            <seg n="819a1885">
              Fru talman! Ingen skola kan fullfölja sitt kunskapsuppdrag, som
              är det första uppdrag man har och som är ett oerhört viktigt uppdrag,
              om eleverna inte känner sig trygga och uppskattade. Det är därför
              vi kristdemokrater anser att värdegrundsarbetet vid sidan om kunskapsuppdraget
              är skolans mest grundläggande uppgift. Värdegrundsarbete är ett
              svårt ord. Det används ofta men ges sällan en innebörd. Värdegrundsarbete
              handlar om att förmedla och förankra en grundläggande känsla för
              rätt och fel. Det handlar om att skolan inte ska vara värdeneutral
              utan ta ställning i olika frågor, som människovärde, demokrati
              och solidaritet.
            </seg>
            <seg n="67f39e20">
              Skolan ska i ord och praktisk handling förmedla vilka grundläggande
              värden som utgör basen för vårt samhälle, för relationen mellan
              människor. Det handlar om människors lika värde, om det okränkbara
              människovärdet, om omsorgen om de svaga och utsatta, om individers
              frihet men också om deras integritet. Det här är grundläggande
              värden som vuxit fram inom många kulturer och traditioner och
              som ligger till grund för internationella konventioner om mänskliga
              rättigheter.
            </seg>
            <seg n="35dcd342">
              I en skola där elever och personal känner respekt för varandra
              och arbetar för det gemensammas bästa känner sig också eleverna
              trygga. Trygga elever är öppna för ny kunskap. I en skola där
              eleverna känner sig sedda och uppskattade för sin person minskar
              risken också för mobbning och utanförskap. Värdegrunden måste
              kopplas till den egna situationen och det egna beteendet för att
              bli begriplig, både i den egna vardagen och i stora samhällsfrågor.
            </seg>
            <seg n="8768b865">
              Vi har sedan i höstas haft ett antal utbildningsdebatter här
              i kammaren, fru talman. I dessa debatter har jag och mina allianskolleger
              gång efter annan efterfrågat en socialdemokratisk utbildningspolitik.
              Vi vill veta vad Socialdemokraterna vill med den svenska skolan.
              Några svar har vi ännu inte fått. Inte heller när vi läser reservationerna
              i dagens betänkande om grundskolan kan vi se någon tydlig bild.
            </seg>
            <seg n="1f29bf7c">
              Rossana Dinamarca gjorde mig väldigt uppmärksam. Hon gav nog
              det mest uppseendeväckande beskedet i kammaren i dagens debatt.
              Hon vänder sig till min allianskollega Margareta Pålsson med ett
              oj, hade hon tittat på motioner som vi skrev i höstas, för ett
              år sedan. Det tyckte inte Rossana Dinamarca var särskilt bra,
              därför att det var ju så länge sedan. Men ni har ju reserverat
              er i utskottsbetänkandet till förmån för era egna motioner. Jag
              blev verkligen uppmärksam på den kommentaren, och jag undrar:
              Menar Rossana Dinamarca att de här motionerna inte längre gäller?
              Det var precis det hon lade fram för Margareta Pålsson.
            </seg>
            <seg n="218251db">
              Jag har i alla fall tagit era reservationer på allvar. Jag har
              läst dem. Jag har också läst era motioner, eftersom det är ett
              motionsbetänkande som vi ska debattera i dag.
            </seg>
            <seg n="a146c491">
              Ännu mer intressant blir det när jag tittar på oppositionens
              reservationer. Vad vill ni tillsammans göra för skolan? Av alla
              de 76 reservationerna finns det, precis som flera av mina kolleger
              har uppmärksammat, två gemensamma reservationer. En där man vill
              ge eleverna rätt att ompröva betyg och en där man vill anställa
              genuspedagoger. Det är säkert viktiga områden, men jag ställer
              ändå frågan: Är det den samlade oppositionens skolpolitik?
            </seg>
            <seg n="9c293d6d">
              En av de frågor som tydligast skiljer allianspartierna från Socialdemokraterna
              i skolpolitiken är synen på fristående skolor. Det är också en
              av de få frågor inom utbildningspolitiken där vi tydligt kan se
              vilken linje som Socialdemokraterna driver. Det handlar om förbud,
              det handlar om åtstramningar och det handlar om begränsningar.
              Fristående skolor är enligt Socialdemokraterna ett hot. Framför
              allt är de ett hot mot kommunerna och de kommunala skolorna.
            </seg>
            <seg n="1a55fdcf">
              Jag tycker att det är anmärkningsvärt att Socialdemokraterna
              så sällan talar om kvalitet när det handlar om synen på fristående
              skolor och att man ännu mer sällan ser på de fristående skolorna
              ur ett elevperspektiv. För oss kristdemokrater är framväxandet
              av fristående skolor en möjlighet för eleverna och för samhället.
              Fristående skolor tar till vara människors vilja att göra en insats
              för samhället, viljan att skapa en skola som efter bästa förmåga
              fostrar elever för framtiden. Fristående skolor bidrar med mångfald
              och kvalitet, med valmöjligheter och nytänkande.
            </seg>
            <seg n="089b6454">
              Friskolor är ofta en viktig kraft för de kommunala skolorna också.
              Det har vi fått väldigt bra information om i utskottet, inte minst
              med anledning av den hearing vi hade som handlade om framgångsrika
              skolor. Det här betyder ju inte att fristående skolor ska ha någon
              form av gräddfil, absolut inte. Fristående skolor ska verka under
              samma villkor som kommunala skolor både när det gäller till exempel
              ekonomiska förutsättningar och skyldigheten att ta emot elever
              med behov av särskilt stöd.
            </seg>
            <seg n="558a430d">
              Det kanske allra största hotet i Socialdemokraternas värld är
              fristående skolor med konfessionell inriktning. Det verkar inte
              spela någon roll för Socialdemokraterna och Marie Granlund att
              Skolverket i granskning efter granskning konstaterar att fristående
              skolor med konfessionell inriktning uppfyller alla lagens krav,
              det vill säga att eleverna är nöjda och får goda resultat, att
              eleverna generellt sett känner sig tryggare än i skolor i allmänhet.
              Nej, Socialdemokraterna och Marie Granlund fortsätter att svartmåla
              de konfessionella friskolorna. Det är präglat av okunskap, av
              fördomar, av insinuationer och av rädsla för det som är annorlunda.
              Jag kan inte tolka det på något annat sätt.
            </seg>
            <seg n="973bc7a6">
              Fru talman! Självklart ska dessa skolor följa skollag och förordningar.
              Självklart ska skolorna vara öppna för inspektion och kvalitetsgranskning.
              Här gör alliansen en stor insats inom ett område som den förra
              regeringen aldrig lyckades komma fram till. Därför är det extra
              beklagligt att Socialdemokraterna fortsätter att misstänkliggöra
              väl fungerande av eleverna och föräldrarna omtyckta skolor.
            </seg>
            <seg n="12425358">
              Fru talman! Grundskolan är en av de största verksamheterna i
              vårt samhälle. Nästan en miljon elever går varje dag till en skola
              någonstans i Sverige. Till det kan vi lägga över 90 000 lärare.
              Jag är därför glad över att vi kristdemokrater tillsammans med
              våra kamrater i alliansregeringen tar denna fråga på stort allvar.
              Vi kristdemokrater ger tillsammans med våra kamrater i alliansregeringen
              skolan en möjlighet till nystart. Vi har börjat med Lärarlyftet,
              läsa-skriva-räkna-satsningen och en ny skolinspektion. Vi kommer
              att återkomma med förbättrad lärarutbildning, en ny skollag, ökad
              status för läraryrket, en värdegrundsstrategi och mycket annat
              för att fortsätta att stärka skolan nu och för framtiden.
            </seg>
          </u>
          <note n="4cfd66c9">
            Fru talman! Jag vill yrka bifall till förslaget i betänkandet
            och avslag på samtliga reservationer.
          </note>
          <note type="speaker" n="4c53d375">
            Anf. 120 MATS PERTOFT (mp) replik:
          </note>
          <u who="Q6043976" xml:id="i-c098a965d3df27a3-7" n="5f63c359">
            <seg n="668adc71">
              Fru talman! Jag noterade att Gunilla Tjernberg talade mycket
              väl om olika friskolor. Det brukar vi från Miljöpartiet också
              göra. Samtidigt vill jag upprepa den fråga jag ställde till Christer
              Nylander. Om man talar väl om friskolor förpliktar det att man
              funderar på hur lagstiftningen kan göras bättre. Varför kan inte
              Kristdemokraterna vara pådrivande för att tidigare än 2010 kan
              få till stånd en lagstiftning som ger skollagen de verktyg som
              så länge har efterlysts, nämligen möjligheten att omedelbart stänga
              de skolor, såväl fristående som kommunala, som inte lever upp
              till kraven?
            </seg>
            <seg n="6732020c">
              Jag har hört Skolverket framföra detta krav under lång tid. Vad
              jag vet har allianspartierna varit positiva tidigare. Varför väntar
              man? Det är fråga om barn, elever, som utsätts för dåliga skolor.
              Det borde gå att göra detta tidigare än 2010.
            </seg>
          </u>
          <note type="speaker" n="28cef463">
            Anf. 121 GUNILLA TJERNBERG (kd) replik:
          </note>
          <u who="Q4982955" xml:id="i-428243ab15ec57d0-1" n="c94fe44b">
            <seg n="58a4f68d">
              Fru talman! Jag vill tacka för att denna fråga har kommit upp
              igen. Jag uppskattar Mats Pertofts ihärdiga arbete, framför allt
              politiska arbete, när det handlar om friskolor. Vi är helt överens
              med Miljöpartiets ambition att säkra att vi även fortsättningsvis
              får ha ett friskolesystem i Sverige tillsammans med bra kommunala
              skolor. Jag välkomnar det, och jag är glad att Mats Pertoft är
              så tydlig i frågan. Det manar gott för framtiden.
            </seg>
            <seg n="f43e4ed2">
              Ni torde säkert ha någon egen lösning på de ytterligare problem
              som kan uppstå när ni eventuellt ska samarbeta med nuvarande opposition.
              Ni är välkomna i allt samarbete med oss i dessa frågor.
            </seg>
            <seg n="0cf46fa8">
              Jag ska svara på frågan. Jag skulle gärna önska att det kunde
              gå fortare än det gör. Jag har en ärlig ambition att vi ska få
              ett tydligt och bra regelverk som möter de behov som handlar om
              att om en friskola, oavsett riktning, eller en kommunal skola
              inte följer regelverk och skollag ska åtgärder kunna vidtas.
            </seg>
            <seg n="393b0142">
              Det som gör att det tar tid, och är ett bekymmer, är att den
              tidigare regeringen det har vi hört tidigare i dag var mer inriktad
              på att få fram ett regelverk för att stänga friskolor, men man
              diskuterade aldrig stängning av kommunala skolor som inte heller
              sköter sig. Det gör att det inte finns något berett arbete över
              huvud taget utan det måste den här regeringen ta sig an. Det tar
              tid. Man måste få fram hur de alternativa vägarna ska se ut om
              en skola måste stängas. Det är en fråga som man absolut inte kan
              svänga sig med. Den måste få ta den tid den tar. Jag lovar att
              vi ska driva på i arbetet.
            </seg>
          </u>
          <note type="speaker" n="ecdef545">
            Anf. 122 MATS PERTOFT (mp) replik:
          </note>
          <u who="Q6043976" xml:id="i-c098a965d3df27a3-8" n="5f63c359">
            <seg n="5416d88c">
              Fru talman! Det är glädjande att Gunilla Tjernberg vill driva
              på arbetet. Jag hoppas bara att det går lite fortare. Det finns
              möjlighet att koppla ur en fråga ur skollagen och driva den snabbare.
            </seg>
            <seg n="ae0f28f3">
              Dessutom vore det väl trevligt om vi för en gångs skull kunde
              förutom att prata om blocköverskridande överenskommelser komma
              fram till sådana. Jag har under hela eftermiddagen hört företrädare
              för de borgerliga partierna prata om blocköverskridande överenskommelser.
              Sedan kommer utbildningsminister Björklund och verkar vara allt
              annat än inställd på det eftersom han har sagt att han inte tror
              på sådant. Ni i alliansen bör ta er utbildningsminister i upptuktelse
              i tukt och förmaning och säga till honom att han ska säga det
              han menar och inte säga det han inte menar. Om han menar blocköverskridande
              överenskommelser ska han säga det, men om han inte menar det ska
              han låta bli att ta ordet i sin mun och tydligt stå för detta.
            </seg>
            <seg n="1560f067">
              Tillsyn och möjligheten att stänga skolor som inte sköter sig
              vore ett tänkbart ämne för blocköverskridande överenskommelser.
              Det kunde vara en vägbanare för att få en skolpolitik som inte
              bara hämmas av de politiska blocken utan skulle hålla lite längre.
              Det är det som hela Skol-Sverige efterlyser.
            </seg>
            <seg n="7422c949">
              Kan Gunilla Tjernberg tänka sig att säga till utbildningsminister
              Björklund att mena allvar med blocköverskridande överenskommelser,
              till exempel på detta område?
            </seg>
          </u>
          <note type="speaker" n="90386ab8">
            Anf. 123 GUNILLA TJERNBERG (kd) replik:
          </note>
          <u who="Q4982955" xml:id="i-428243ab15ec57d0-2" n="c94fe44b">
            <seg n="4e90a14e">
              Fru talman! Jag har överläggningar nu och då med utbildningsministern.
              Det är bra sådana. Hela alliansen har konstruktiva samtal med
              ministern. Där kommer många olika frågor upp.
            </seg>
            <seg n="00368bc9">
              Sedan var det frågan om det borde gå fortare. Jag har kommenterat
              detta. Det är ett lagförslag. Det handlar om juridik. Det handlar
              om svåra juridiska avvägningar som kräver tid. Att göra som jag
              förstår att Mats Pertoft tänkte på, att lyfta ut en del ur skollagen,
              att få mer ordning och reda i skolan, lugn och ro, gällde en fråga
              som redan var beredd.
            </seg>
            <seg n="7af27975">
              Utredningar tar tid. Juridik tar tid. Vi ska göra detta på ett
              rättssäkert sätt. Jag vill vara med och ta ansvar för att göra
              det. Därför tar det lite tid. Men jag kan garantera att vi arbetar
              med frågan.
            </seg>
            <seg n="ca2d37f0">
              Mats Pertoft tog upp frågan om blocköverskridande överläggningar.
              Det är svårt att ha en blocköverskridande överläggning med ett
              parti där du inte vet vad vederbörande vill. Man måste komma till
              bordet med ett budskap. Det har vi inte fått från Socialdemokraterna.
              Vi är ljusår från Vänsterpartiet. Det är fullständigt otänkbart.
              Ja, Mats Pertoft, det är möjligt framöver. Det finns frågor där
              vi är nära varandra. Jag kommer att ha med mig frågan. Där vi
              får ett klart politiskt budskap och där vi ser att det finns en
              viss politisk enighet ser jag en vinst med att ha långsiktiga
              överläggningar. Ni har gett ett besked, och det ska Miljöpartiet
              ha kredit för.
            </seg>
          </u>
          <note type="speaker" n="5910a2c3">
            Anf. 124 ROSSANA DINAMARCA (v) replik:
          </note>
          <u who="Q4944866" xml:id="i-c76c99b1efdc67bf-7" n="7b51f999">
            <seg n="01657051">
              Fru talman! Först måste jag säga att jag ärligt talat inte riktigt
              förstod det som Gunilla Tjernberg tog upp mot mig och Vänsterpartiet
              angående motionerna.
            </seg>
            <seg n="87608b99">
              Precis som jag sade till Margareta Pålsson handlar det här om
              260 motionsyrkanden som har dykt upp från allmänna motionstiden.
              Vi står naturligtvis bakom alla de motioner som vi har skrivit
              och lämnat in. Det jag menade var att det inte är yrkanden eller
              motioner som vi skrivit på liggande propositioner, för då är det
              en helt annan femma. I morgon ska vi debattera frågan om nya skolmyndigheter,
              och där har vi skrivit en gemensam motion och dessutom en reservation.
            </seg>
            <seg n="c10025a5">
              Man måste nog skilja lite på motioner från allmänna motionstiden
              och motioner med anledning av propositioner.
            </seg>
            <seg n="66216986">
              Jag vill inte driva den debatten längre, för det känns bara väldigt
              meningslöst. Låt oss i stället prata om politiken och dess innehåll.
            </seg>
            <seg n="0a811f99">
              Vi har pratat en hel del om fristående skolor, och det har blivit
              en del fokus på konfessionella skolor. Jag ser ingen skillnad.
              Jag tycker att det viktiga är att vi får en allsidig undervisning
              och att skolan är en mötesplats för elever med olika bakgrund.
              Det är viktigt av en mängd olika orsaker, bland annat att det
              skapar förståelse. Det är så samhället ser ut, att vi ska vara
              med varandra, och då är det viktigt att vi möts så tidigt som
              möjligt för att kunna skapa den förståelsen.
            </seg>
            <seg n="4508957c">
              Det är därför som vi har drivit en mängd krav, som behandlas
              bland annat i det här betänkandet, om att man måste se över regelsystemet.
              Etableringen av fristående skolor har helt enkelt ballat ur. Vi
              har fått en ökad segregation, en social segregation när det gäller
              utbildningsbakgrund, och det är inte bra.
            </seg>
          </u>
          <note type="speaker" n="5d06506a">
            Anf. 125 GUNILLA TJERNBERG (kd) replik:
          </note>
          <u who="Q4982955" xml:id="i-428243ab15ec57d0-3" n="c94fe44b">
            <seg n="896d8389">
              Fru talman! Jag tror att det var väldigt viktigt för Rossana
              Dinamarcas, och Vänsterpartiets, egen skull att hon fick möjlighet
              att göra ett klarläggande av det tidigare framhärdandet att det
              här bara gällde motioner som var skrivna sedan ett år tillbaka.
              Vi var nog många som funderade över det påståendet. Nu lämnar
              vi det. Rossana Dinamarca har förklarat, tagit tillbaka och berättat
              vad hon egentligen menade. Det visar att det är väldigt viktigt
              vad vi säger i debatten här i kammaren.
            </seg>
            <seg n="afa3edbd">
              När det gäller fristående skolor har jag verkligen läst Vänsterpartiets
              både reservationer och motioner oerhört noga. Jag kan inte på
              en enda punkt se att Vänsterpartiet i någon mening i någon form
              uppskattar fristående skolor.
            </seg>
            <seg n="13f752aa">
              Vänsterpartiet berättar att allt elände som finns när det gäller
              skolvärlden kommer från fristående skolor. Detta gör Vänsterpartiet
              utan att ha ett underlag för det man hävdar. Jag tycker att det
              är att insinuera.
            </seg>
            <seg n="e7e8c8ba">
              Vänsterpartiet får naturligtvis ha uppfattningen att det är dåligt
              med fristående skolor det lägger jag mig inte i. Men man hävdar
              och påstår att fristående skolor är en form som står för det värsta
              scenario man kan tänka sig inom skolan, att de är mot integration,
              att de ställer till med orättvisa mellan elever och att de ser
              till att elever som inte vill synas inte kommer fram i de fristående
              skolorna. Det är en hel rad påståenden som insinueras från Vänsterpartiet.
            </seg>
            <seg n="b3c3b9e6">
              Jag tar fullständigt avstånd från detta. Det finns ingen grund
              för det, utan det är en politisk uppfattning som ni har. Jag får
              respektera er för det det gör jag men jag delar inte alls den
              uppfattningen, tvärtom. Vi ser fristående skolor som en viktig
              vitamin i skolvärlden.
            </seg>
          </u>
          <note type="speaker" n="72b1986c">
            Anf. 126 ROSSANA DINAMARCA (v) replik:
          </note>
          <u who="Q4944866" xml:id="i-c76c99b1efdc67bf-8" n="7b51f999">
            <seg n="070055da">
              Fru talman! Gunilla Tjernberg kan inte särskilt noga ha läst
              den motion som vi skrev när det gäller fristående skolor. Där
              tar vi bland annat upp frågan om vinster. Man kan själv titta
              på hur vinsterna har sett ut bland de här företagen. Det är inte
              rimligt att de pengar som vi skattebetalare lägger på de här skolorna
              ska användas till vinster som läggs i aktieägarnas fickor. De
              måste komma eleverna till del. De skattemedel som går till skolorna
              ska komma eleverna till del.
            </seg>
            <seg n="07dde8e9">
              Sedan gäller det kvaliteten. Är det bra att en tredjedel av lärarna
              i fristående grundskolor inte har någon utbildning och att varannan
              lärare på fristående gymnasieskolor inte har någon utbildning
              eller behörighet? Är det bra? Det är ingenting som jag står här
              och fabulerar om. Det är bara att gå in på Skolverkets hemsida
              och ta ut rapporterna. Jag var inne senast i går, så de ligger
              nog kvar.
            </seg>
            <seg n="5888cfe7">
              Det sades att vi har skapat ojämlikheter. Är det rimligt att
              de fristående skolorna kan avvisa ett barn med funktionshinder
              bara för att skolan inte är tillgänglig eller för att man inte
              vill erbjuda det särskilda stöd som den eleven kan vara i behov
              av? Är det rimligt att elever stängs ute från den så kallade valfriheten
              på grund av att fristående skolor inte kan erbjuda det särskilda
              stöd som vissa elever kan tänkas ha?
            </seg>
            <seg n="744adae4">
              Det här är inte att fabulera. Vi vet att många kommuner, även
              sådana där ni sitter med i majoriteten, har sett problem. Man
              har fristående skolor i sina kommuner men säger att det nu får
              räcka därför att det får konsekvenser för de elever som väljer
              att gå i kommunal skola. Konsekvensen blir neddragningar av lärare
              eller i värsta fall att man tvingas lägga ned skolor. Är det rimligt?
              Det är ingen fantasi, Gunilla Tjernberg. Det är verkligheten.
            </seg>
          </u>
          <note type="speaker" n="f70105f6">
            Anf. 127 GUNILLA TJERNBERG (kd) replik:
          </note>
          <u who="Q4982955" xml:id="i-428243ab15ec57d0-4" n="c94fe44b">
            <seg n="50c26a76">
              Fru talman! Ja, var vi befinner oss i verkligheten kanske vi
              ska be att få en särskild debatt om. Jag ska i alla fall bemöta
              några av Rossana Dinamarcas frågeställningar.
            </seg>
            <seg n="f4a4e1ea">
              Är det bra att man har lärare som inte har behörighet inom de
              fristående skolorna? Nej, det är det naturligtvis inte. Det är
              självklart att det inte är bra. Det är inte heller bra att man
              har lärare som är obehöriga i den kommunala skolan. Det är oacceptabelt.
            </seg>
            <seg n="4aeb6026">
              Vi är den regering som har tagit tag i de här frågorna. Vi lägger
              fram förslag där vi säger att lärare som anställs i skolan ska
              vara behöriga. Det gjorde ni aldrig.
            </seg>
            <seg n="28c59eae">
              Vi inför en ny lärarutbildning och en ny rektorsutbildning för
              att ha pedagogiskt kompetent ledarskap i skolan. Det gjorde ni
              aldrig.
            </seg>
            <seg n="234b1b74">
              Alliansregeringen tar tag i frågor som ni aldrig klarade av tillsammans
              med Socialdemokraterna. Vi ska göra ett tryggt, säkert och tydligt
              regelverk.
            </seg>
            <seg n="ef0e7247">
              I mitt anförande, om Rossana Dinamarca lyssnade det tror jag
              att hon gjorde sade jag att det är självklart att fristående skolor
              också ska ta emot barn med behov av särskilt stöd. Det är någonting
              som vi tar tag i. Det gjorde ni aldrig.
            </seg>
            <seg n="677a6ad9">
              Den här regeringen tar på punkt efter punkt upp de frågeställningar
              och de bekymmer som Rossana Dinamarca här delar. Men tyvärr gör
              hon det i opposition. Vi gör det i regeringsställning. Vi tar
              ansvar för de här frågorna.
            </seg>
            <seg n="364d0cc2">
              Vi kommer också att se till att fristående skolor och kommunala
              skolor har ett tydligt regelverk, som är en tillgång för våra
              elever, för våra barn. Det är för dem vi är med och skapar en
              skola som de ska känna att de varje dag vill gå till, varje dag
              längtar till, och där de känner att de får synas och vara de som
              de är utifrån den värdegrund som vi har tillsammans.
            </seg>
          </u>
          <note type="speaker" n="70fe463b">
            Anf. 128 EVA-LENA JANSSON (s):
          </note>
          <u who="Q3374622" xml:id="i-4006ffd38e9d4f3e-0" n="071150a6" next="i-cba5051bdc566a11-0">
            <seg n="3bebf501">
              Fru talman! Trots att vi i Sverige har skilt på religion och
              stat och menar att religiös uppfattning är en privatsak tillåts
              företag och samfund att starta och driva religiösa friskolor som
              finansieras med allmänna skattemedel. I dag går ca 9 000 barn
              och ungdomar i religiösa friskolor, vilket är en ökning med över
              hundra procent på en tioårsperiod.
            </seg>
            <seg n="fb3cfe1b">
              Om samfund som har en helt annan samhällssyn och värdegrund än
              vad skollagen ger uttryck för ges möjlighet att starta en friskola
              anser jag att man skickar en signal att samhället inte sätter
              barnen i främsta rummet.
            </seg>
            <seg n="923a92dc">
              Det är ett svek mot barn om religiösa sekter tillåts bedriva
              förskolor, skolor och fritidsanläggningar som stänger in barn
              i en begränsad tankevärld, där elevernas möjlighet att lära sig
              att kritiskt granska samhället kan begränsas om skolan styrs av
              en huvudman som har sin utgångspunkt i en trosuppfattning.
            </seg>
            <seg n="e31b5461">
              Indoktrinering, som lätt blir fallet på flera av dessa skolor,
              är också ett problem utifrån läroplanens mål om kritiskt granskande.
            </seg>
            <seg n="77a6ed88">
              Det är viktigt att värna om det enskilda barnets rätt till allsidig
              kunskap men också om skolans roll att forma de demokratiska värdena
              i syfte att utveckla demokratiska samhällsmedborgare.
            </seg>
            <seg n="37c54376">
              En del av den undervisning som är obligatorisk är den allmänbildande
              sex- och samlevnadsundervisningen, inklusive information om preventivmedel,
              som alla elever har rätt till. Det är något som riskerar att uteslutas
              helt på vissa religiösa friskolor just på grund av den livsåskådning
              som står bakom skolorna.
            </seg>
            <seg n="5a625d96">
              Sveriges Radio gjorde en granskning av bland annat bidrag som
              muslimska friskolor i Örebro fick. De fick bidrag som ofta var
              förknippade med krav på undervisningen.
            </seg>
            <seg n="cf2e0681">
              När det gäller en av skolorna i Örebro beskrev rektorn, som då
              hade slutat på skolan, hur de förbjöds att lyssna på radio och
              att bönen på eftermiddagen var obligatorisk för barnen, inte frivillig.
              Rektorns post gicks igenom.
            </seg>
            <seg n="04f18a78">
              Kombinationen av den politik man för på skolområdet och vårdnadsbidrag,
              som man nu inför, och fri etableringsrätt för fristående friskolor
              gör att barn kanske aldrig kommer i kontakt med demokratiska värden,
              inte ens i förskolan. De behöver inte träffa på det svenska språket.
              När det gäller fristående förskolor finns det heller ingen insynsmöjlighet,
              och det är ingen anmälningsskyldighet till exempel vid aga av
              barn. Vi vet att det nyligen har uppmärksammats att man har agat
              barnen i en av friskolorna i Helsingforss stad.
            </seg>
            <seg n="5249a39e">
              I en av de sekter som 2007 tilläts att starta friskolor har man
              bestämt sig för att man inte får umgås med barn som inte är med
              i kyrkan. Man får inte titta på tv och lyssna på radio. Man får
              inte rösta. Jag vet inte ens om man får besöka riksdagen. Man
              får inte tala i mobiltelefon. Man får inte vara med i facket eller
              i en förening, och man får inte läsa vid universitetet. Men man
              får starta friskola.
            </seg>
            <seg n="4c61b29c">
              År 2005 sade Nyamko Sabuni: Religiösa skolor hör inte hemma i
              ett upplyst sekulärt samhälle. Vill föräldrar fostra sina barn
              enligt den religion de bekänner sig till är de fria att göra detta
              på barns fritid inom ramen för sina samfund och organisationer.
              Skolans uppgift ska vara att fostra självständiga och kritiskt
              tänkande individer.
            </seg>
            <seg n="67390d03">
              Jag håller med Sabuni. Det är jättebra. Men det här var 2005.
            </seg>
          </u>
          <note n="e944baa1">
            År 2005 sade också den nuvarande skolministern Jan Björklund
            att inga nya tillstånd för religiösa friskolor borde beviljas.
            År 2007 fick då Plymouthbröderna tillstånd.
          </note>
          <u who="Q3374622" xml:id="i-cba5051bdc566a11-0" n="071150a6" prev="i-4006ffd38e9d4f3e-0">
            <seg n="524d1054">
              Jag ska avsluta mitt anförande med att säga att jag menar att
              religiösa friskolor bidrar till ökad segregation och motverkar
              elevernas rätt till objektiv och allsidig undervisning. Genom
              skärpta regelverk och uppföljning vill jag öka insynen.
            </seg>
          </u>
          <note n="4dd5cfa7">
            Överläggningen var härmed avslutad.
          </note>
          <note n="7d84bd5d">
            9 § Vissa etikprövningsfrågor m.m.
          </note>
          <note n="bd6c052b">
            Föredrogs
          </note>
          <note n="2c20e522">
            Andre vice talmannen konstaterade att ingen talare var anmäld.
          </note>
          <note n="d725cdef">
            10 § Biologisk mångfald
          </note>
          <note n="bd6c052b">
            Föredrogs
          </note>
          <note type="speaker" n="cf169651">
            Anf. 129 BO BERNHARDSSON (s):
          </note>
          <u who="Q3374789" xml:id="i-856ac7a60dcadfdc-0" n="619f61ce" next="i-65bea7997892f5bb-0">
            <seg n="c4835cab">
              Fru talman! Ämnet är biologisk mångfald. Det är en av miljöpolitikens
              allra viktigaste frågor. Det handlar om att arterna och deras
              livsmiljöer till varje pris faktiskt måste värnas.
            </seg>
            <seg n="0dedd879">
              Miljömålsrådet presenterade nyligen en utvärdering som bekräftar
              att miljöarbetet i Sverige visserligen går framåt men att det
              går för långsamt. Det gäller också området biologisk mångfald.
            </seg>
            <seg n="8e5af021">
              Trots ökade insatser för att motverka den negativa utvecklingen
              fortsätter förlusten av biologisk mångfald. Det är möjligt att
              takten i den förlusten har minskat, men i dag pekar det mesta
              mot att vi inte kommer att lyckas hejda förlusten av biologisk
              mångfald till 2010, vilket är en av målsättningarna i miljöpolitiken.
            </seg>
            <seg n="73f88714">
              Just det här betänkandet rör kanske inte de stora strategiska
              frågorna där den biologiska mångfaldens framtid avgörs, för där
              handlar det faktiskt ytterst om hur vår civilisation förhåller
              sig till naturen och naturresurserna, om industrisamhället och
              dess drivkrafter.
            </seg>
            <seg n="7444ba44">
              Mycket talar för att vi har kommit till vägs ände. Vi måste tänka
              och handla annorlunda än vad vi har gjort sedan industrialismen
              tog fart. Det är egentligen bara för ett kort ögonblick sedan
              som det började. Ändå förefaller det som om detta korta ögonblick,
              som vi kallar industrialismen, på allvar utmanar våra livsbetingelser.
            </seg>
            <seg n="958c6a10">
              Som jag sade rör det här betänkandet kanske inte just de politiskt
              existentiella frågorna, men det hindrar inte att det som behandlas
              här är viktigt, till och med mycket viktigt.
            </seg>
            <seg n="0108ca75">
              Socialdemokraterna har i ett särskilt yttrande fört fram kritik
              mot regeringen i en fråga som vi trodde avgjordes redan i höstas
              i samband med budgetbehandlingen. Den kritiken riktar sig mot
              att riksdagsmajoriteten i höstas skar ned resurserna för åtgärder
              för biologisk mångfald. Det gjorde man, paradoxalt nog, med hänvisning
              till just svårigheterna att uppnå miljömålet när det gäller levande
              skogar.
            </seg>
            <seg n="08ed84b3">
              Regeringen och sedan majoriteten resonerade bakvänt på den tiden,
              ska jag säga. Eftersom priset på skogsfastigheter stigit skulle
              det inte gå att skydda så mycket mark som målsättningen innebar.
              Därför ville man, som det hette i propositionen, anpassa områdesskyddet
              till en lägre kostnadsnivå. Ni hör själva att det låter bakvänt.
            </seg>
            <seg n="fa72303b">
              Sedan skulle man i ett senare skede, efter att ha dragit in 50
              miljoner, återkomma med idéer om hur områdesskyddet skulle kunna
              utvecklas och ändå bli billigare.
            </seg>
            <seg n="dea30cde">
              Jag är glad åt att jag i dag kan konstatera att vår kritik i
              det särskilda yttrandet inte längre är aktuell. Regeringen har
              tagit sitt förnuft till fånga. Till de få skarpa förslagen i årets
              vårproposition och tilläggsbudget hör just att de 50 miljonerna
              läggs tillbaka. Vi förutsätter därmed att också utskotts- och
              riksdagsmajoriteten tar sitt förnuft till fånga lagom till dess
              att vi ska fatta beslut i frågan senare i vår.
            </seg>
            <seg n="d2e75dea">
              Nu får man ju aldrig vara riktigt glad. En miljöinsats ska nämligen
              betalas av en annan miljöinsats. Det blir i stället 50 miljoner
              kronor mindre att använda för sanering och återställning av förorenade
              markområden.
            </seg>
            <seg n="47d7f7f0">
              Det här är faktiskt ett aktuellt ämne. Jag såg i morse på tv
              hur man nu skyfflar bort enorma jordmassor från Teckomatorp i
              Skåne där BT Kemi för många år sedan begick sina miljöbrott.
            </seg>
            <seg n="a466eb58">
              Detta är alltså också ett viktigt område, saneringen av förorenad
              mark. Det kommer att behövas. Det finns många markområden kvar
              som behöver saneras. Det kan ju vara lite utmanande att ta pengar
              från ett miljöområde och lägga på ett annat. Man kanske kunde
              ha hittat det någon annanstans.
            </seg>
            <seg n="cf9551ec">
              Fru talman! En av de frågor som behandlas i det här betänkandet
              handlar om den spanska skogssnigeln, vanligen kallad mördarsnigel.
              Det är ett litet djur, och för alla som inte mött snigeln är det
              en till synes liten fråga. Jag tror till och med att det finns
              de som tycker att det är lite komiskt när den hamnar på den politiska
              nivån. Men det är inte komiskt om man har snigeln i trädgården.
              Det är lätt att hålla sig för skratt.
            </seg>
            <seg n="f2dc80ed">
              Det här är en stor fråga, inte minst för många trädgårdsägare,
              koloniägare, trädgårdsälskare och fritidsodlare över huvud taget.
              Men än så länge är det inte ett jätteproblem för de areella näringarna
              eller för jordbruksföretagen.
            </seg>
            <seg n="4cf1c2b1">
              Vi socialdemokrater kräver i vår reservation att vi ska skaffa
              oss en nationell strategi eller en handlingsplan för att vi bättre
              ska kunna bemästra de problem som skogssnigeln har fört med sig.
              Det handlar om bekämpningsmetoder, forskning, erfarenhetsutbyte
              och informationsinsatser, naturligtvis.
            </seg>
            <seg n="a4a1fca3">
              Jag ska med en gång säga att det här inte är en fråga där de
              partipolitiska eller ideologiska skiljelinjerna är alltför stora,
              om de över huvud taget finns. I varje fall borde de inte finnas.
              Vi borde kunna bli överens på den här punkten.
            </seg>
            <seg n="dd6c8c90">
              Jag skulle möjligen, om jag ändå ska ägna mig åt partipolitisk
              polemik, kunna säga att regeringen och riksdagsmajoriteten är
              lite för tillbakalutad. I majoritetstexten säger man att utskottet
              förutsätter att berörda näringar tillsammans med forskningsinstitutioner
              och andra prioriterar detta arbete.
            </seg>
            <seg n="6cf1ea44">
              Problemet är väl då att de som har drabbats tycker att det händer
              alldeles för lite och att ingen tar riktigt ansvar för problematiken.
              Jag tror, och det är fler som tror det, att skälet till att frågan
              hittills inte har tagits riktigt på det allvar som man borde ta
              den på är att det framför allt är fritidsodlare, villaträdgårdar
              och inte kommersiella verksamheter som har drabbats.
            </seg>
            <seg n="0289ad7f">
              Nu finns det i och för sig rapporter om växande problem, bland
              annat i vallodling. Det kan möjligen vara en ytterligare utgångspunkt
              för att ta ett grepp om frågan.
            </seg>
            <seg n="6ad05518">
              Vad är det då för åtgärder vi skulle vilja se? Vi skulle framför
              allt vilja se att det tydligare pekas ut en ansvarig myndighet.
              Man kan säga att det finns ansvariga myndigheter, men det vi hör
              från dem som har drabbats är att när de ringer eller vill ha hjälp
              bollas frågan från den ena till den andra.
            </seg>
            <seg n="8622f5f7">
              Vi skulle naturligtvis vilja se forskningsinsatser. Det handlar
              om att formulera forskningsprojekt och att finansiera dem. I dag
              är det svårt att få pengar till den här typen av forskning, i
              varje fall från forskningsråden, för att det är tillämpad forskning.
              Den är så väldigt praktiskt inriktad i stället för att vara mer
              kunskapssökande.
            </seg>
            <seg n="7405ed26">
              Vi skulle vilja se att man organiserar ett samarbete med fritidsodlarna
              som ytterligare ett exempel på vad som skulle kunna ingå i en
              plan. Det handlar om att dra nytta av den här folkrörelsen, av
              människor som odlar och låta dem vara med när det gäller att inhämta
              information, samla information och erfarenheter, dra slutsatser
              och sedan naturligtvis återföra informationen till bland annat
              fritidsodlarna men också till andra.
            </seg>
            <seg n="d14d3182">
              Vi skulle kanske vilja se att man ställer lite större krav på
              plantskolor och kommersiella verksamheter att rapportera förekomster
              och hindra vidarespridning av spansk skogssnigel.
            </seg>
            <seg n="d355836a">
              Jag ska inte ta flera exempel. Det är ju inte vi vi har inte
              de resurserna heller som ska fördjupa oss på den nivån. Det viktiga
              i det vi kräver är att vi skulle vilja se ett lite mer bestämt
              grepp från regeringens sida att ge myndigheterna i uppdrag att
              ta frågan på allvar. Framför allt fritidsodlare upplever att den
              inte tas riktigt på allvar.
            </seg>
            <seg n="71630688">
              Fru talman! Vi har två reservationer i anslutning till det här
              betänkandet. Den andra reservationen handlar om behovet av en
              översyn av EG:s art- och habitatdirektiv och EG:s fågeldirektiv.
              Vi står naturligtvis bakom även den reservationen. Vi står inte
              jättelångt ifrån varandra där heller, ska jag säga och låta lite
              annorlunda kanske. Men vi skulle vilja se lite mer bestämda tag
              även på den punkten.
            </seg>
            <seg n="4fcf82eb">
              Vi står bakom båda våra reservationer, men vi yrkar bara bifall
              till nr 1.
            </seg>
          </u>
          <note n="a8a0d557">
            Ajournering
          </note>
          <note n="ba1618d5">
            Kammaren beslutade kl. 15.54 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="Q3374789" xml:id="i-65bea7997892f5bb-0" n="619f61ce" prev="i-856ac7a60dcadfdc-0">
            <seg n="ecd8bd41">
              Återupptagna förhandlingar
            </seg>
          </u>
          <note n="fb1d11bc">
            Förhandlingarna återupptogs kl. 16.00.
          </note>
          <note n="f183187a">
            11 § Beslut om ärenden som slutdebatterats vid dagens sammanträde
          </note>
          <note n="3af0e1fc">
            Punkt 1
          </note>
          <note n="783d9e94">
            Punkt 4
          </note>
          <note n="bad3dd48">
            Punkt 8
          </note>
          <note n="9b13225b">
            Punkt 10
          </note>
          <note n="f5108f79">
            Punkt 12
          </note>
          <note n="886b24f8">
            Övriga punkter
          </note>
          <note n="3af0e1fc">
            Punkt 1
          </note>
          <note n="662cb1eb">
            Punkterna 26
          </note>
          <note n="783d9e94">
            Punkt 4
          </note>
          <note n="b419fc72">
            Punkt 11
          </note>
          <note n="76b3a296">
            Punkt 17
          </note>
          <note n="f537988b">
            Punkt 22
          </note>
          <note n="525f433d">
            Punkt 24
          </note>
          <note n="bfcdb3f7">
            Punkt 26
          </note>
          <note n="d707d06b">
            Punkt 39
          </note>
          <note n="2099ff2c">
            Punkt 43
          </note>
          <note n="247c1106">
            Punkt 70
          </note>
          <note n="1e434008">
            Punkt 72
          </note>
          <note n="886b24f8">
            Övriga punkter
          </note>
          <note n="5d5f8ff2">
            12 § (forts. från 10 §) Biologisk mångfald (forts. MJU14)
          </note>
          <note type="speaker" n="e41e1307">
            Anf. 130 WIWI-ANNE JOHANSSON (v):
          </note>
          <u who="Q4957112" xml:id="i-1e7cd37798ef7791-0" n="3c71ffcf">
            <seg n="908ac0a9">
              Fru talman! Jag hade faktiskt inte tänkt nämna mördarsnigeln
              med ett enda ord här i kammaren i dag. Jag har nog med dem i trädgården.
              Men jag har förstått att den spanska skogssnigeln, alltså mördarsnigeln,
              är den viktigaste politiska frågan i dag, i alla fall att döma
              av mediernas intresse.
            </seg>
            <seg n="f080916b">
              Den är ett lysande exempel på vad som händer när ekosystemet
              rubbas och vi får in nya arter till vår biologiska mångfald, där
              den inte har några naturliga fiender. Om den ska bekämpas med
              hjälp av nematoder, det vill säga rundmaskar, vet jag inte. Jag
              är tveksam till det, eftersom det också kan rubba den ekologiska
              balansen.
            </seg>
            <seg n="3a5af593">
              Mycket kan jag hålla regeringen ansvarig för men kanske inte
              för att just ha importerat mördarsniglarna, men jag vill inte
              vara raljant, för det är ingen annan som har påstått det heller.
              Men jag tror att vi inte ska drabbas av panik och kanske göra
              ont värre innan vi är säkra på att rundmaskarna inte kommer att
              göra mer skada än nytta, så lite mer forskning kanske behövs.
            </seg>
            <seg n="e5a5c189">
              Fru talman! I regeringens vårproposition står att läsa att biologisk
              mångfald är en av hörnstenarna i regeringens miljöpolitik. Det
              är det inte många som skulle skriva under på. Det måste i så fall
              vara en liten, liten sten. Men det verkar mycket riktigt vara
              så att den står i ett hörn, bortglömd för det mesta, avdammad
              när kritiken mot regeringens bristande insatser för att stärka
              den biologiska mångfalden blir för stark.
            </seg>
            <seg n="476bbc0a">
              Efter att ha fått hård kritik för att ha dragit bort 50 miljoner
              från biologisk mångfald sätter regeringen nu tillfälligt tillbaka
              dem på anslaget för biologisk mångfald, men tar pengarna från
              kontot för Naturvårdsverket för att rena förorenade områden. Det
              betyder, som vanligt med den här regeringen, att det är miljön
              som får betala priset, för nu är det svårare att nå miljömålet
              Giftfri miljö.
            </seg>
            <seg n="80df7730">
              Jag lyssnade på en skoldebatt tidigare här i kammaren, och det
              var samma taktik där som här. Där sades det att det var 150 miljoner
              kronor från skolan som satsades, gamla pengar som togs från ett
              annat konto.
            </seg>
            <seg n="b243bf4d">
              Vi ska komma ihåg att på sikt minskar regeringen anslaget, jämfört
              med de tidigare anslagen till biologisk mångfald, med runt miljarden
              fram till 2010.
            </seg>
            <seg n="47823e14">
              Ointresset för biologisk mångfald visar sig också i skogspropositionen
              som regeringen nyligen presenterade. Till och med Dagens Nyheters
              ledarsida kallar regeringens skogspolitik för en politik åt skogen.
              I samma tidning kritiserade häromdagen 14 forskare, de flesta
              professorer, regeringens skogspolitik som de menar hotar den biologiska
              mångfalden.
            </seg>
            <seg n="83f40f3b">
              Forskarna skriver bland annat: Den svenska skogspolitiken vilar
              officiellt på att produktion av skogsråvara och miljö är likvärdiga
              mål. Men i praktiken har produktionen satts i första rummet. Bortåt
              2 000 skogslevande arters överlevnad hotas på grund av den förda
              politiken. Vi är djupt oroade och skäms över att det rika Sverige
              inte arbetar effektivt för att nå nationella och internationella
              miljömål.
            </seg>
            <seg n="189b6879">
              Fru talman! Jag kan upplysa om att det är fler än dessa 14 forskare
              som skäms. Jag skäms i alla fall också över den förda skogspolitiken.
            </seg>
            <seg n="6fed4ccb">
              Trots att det inte är skogspolitiken som vi ska debattera här
              och nu, måste ämnet biologisk mångfald sättas in i ett större
              sammanhang. Det är ju inte bara den biologiska mångfalden i skogen
              som hotas. Det är också den som vi inte ser, den under havsytan.
              Men varför räkna torsk i Kattegatt när man kan räkna miljöbilar
              på landbacken? Så verkar regeringen resonera.
            </seg>
            <seg n="730908ea">
              Enligt UNEP:s nya rapport In Dead Water , som kom i år, står
              tre fjärdedelar av världens viktigaste fiskeområden under hård
              press från överfiske, destruktiva fiskemetoder, föroreningar,
              inversion av främmande arter och det varmare klimatet. 80 procent
              av korallreven kan vara borta inom några decennier.
            </seg>
            <seg n="57e0229d">
              I det läget väljer regeringen att stadigt minska medlen till
              biologisk mångfald. Det är svårt att begripa sig på regeringens
              miljöpolitik. Kanske begriper inte regeringen den heller. Denna
              utveckling av miljöpolitiken är oacceptabel och ohållbar och måste
              hejdas.
            </seg>
            <seg n="826952d6">
              Vi vill bilda nya naturreservat för ytterligare 1,6 miljarder
              och fler så kallade naturvårdsavtal och biotopskyddsområden för
              150 miljoner de kommande tre åren. Vi vill stoppa avverkningen
              av skogar med höga naturvärden, inte minst för att rädda våra
              sista kvarvarande gammelskogar.
            </seg>
            <seg n="323127da">
              Den biologiska mångfalden i haven måste värnas. EU:s misslyckade
              fiskepolitik måste förändras, och den svenska regeringen måste
              driva på. Det räcker inte att jordbruksministern är glad för att
              få vara med på ett hörn och minska kvoter med en ynka procent
              hit och dit.
            </seg>
            <seg n="2074b562">
              Regeringen måste se till att kraftbolag bygger laxtrappor eller
              andra fungerande fiskvandringsvägar för att rädda lax och öring
              i våra vattendrag.
            </seg>
            <seg n="c36386c1">
              Regeringen måste också stoppa utbyggnaden av den småskaliga vattenkraften,
              som regeringen nu har satt fart på genom att låta de gröna certifikaten
              också omfatta småskalig vattenkraft försumbar ur energisynpunkt,
              men en katastrof för fisket och för den biologiska mångfalden.
            </seg>
            <seg n="bc4da514">
              När det gäller marina skyddsområden har Sverige en väldigt låg
              andel skyddade havsområden. Bara 2 procent av vår ekonomiska zon
              är skyddad, att jämföra med Tysklands 46 procent. Låt vara att
              Tyskland inte har lika lång kust som Sverige, men ändå. Vi har
              inte ett enda marint reservat i vår ekonomiska zon. Jag tycker
              att ett rimligt mål bör vara att vi har minst två marina reservat
              i vår ekonomiska zon, ett utanför östkusten och ett utanför västkusten,
              senast 2010.
            </seg>
            <seg n="88d67e0a">
              Fru talman! Jag står givetvis bakom samtliga våra reservationer,
              men för att vi ska vinna tid yrkar jag bifall bara till reservation
              2.
            </seg>
          </u>
          <note type="speaker" n="6382f611">
            Anf. 131 TINA EHN (mp):
          </note>
          <u who="Q4945880" xml:id="i-7b5be2e2283fd9fb-0" n="76df16f6">
            <seg n="e1c41003">
              Fru talman! Jag börjar med att yrka bifall till reservation nr
              3 som handlar om miljökvalitetsmålen. Jag ställer mig också bakom
              övriga reservationer i betänkandet.
            </seg>
            <seg n="75d50e7c">
              Biologisk mångfald eller biodiversitet definieras i konventionen
              om biologisk mångfald som variationsrikedomen bland levande organismer
              av alla ursprung, inklusive från bland annat landbaserade, marina
              och andra akvatiska ekosystem och de ekologiska komplex i vilka
              dessa organismer ingår; detta innefattar mångfald inom arter,
              mellan arter och av ekosystem.
            </seg>
            <seg n="2a4dc08b">
              Vi upplever ändå ett hot mot biodiversitet, bland annat att livsmiljöer
              förstörs eller blir för små samt att alltför många individer i
              en art dödas och föroreningar i livsmiljön påverkas negativt.
            </seg>
            <seg n="ac26ab39">
              Man kan nämna olika hot. Det finns hot mot den genetiska diversiteten.
              Det kan innebära att små grupper av djur av samma art isoleras
              från varandra. Då tvingas individer inom gruppen att para sig
              med varandra. Med tiden uppstår inavel. Den genetiska diversiteten
              minskar. Det är lite det som har hänt med våra vargar.
            </seg>
            <seg n="8df96aa2">
              Vi kan uppleva ett hot mot artdiversiteten. Det kan vara direkt.
              Det kan till exempel vara att en art försvinner. Låt oss anta
              att en rovdjursart försvinner. Arten har tidigare levt av att
              äta två andra djurarter, vilka i sin tur konkurrerar om samma
              föda. Detta kommer nästan undantagslöst att på sikt leda till
              att den ena arten konkurrerar ut den andra. Jag kan nämna torsken
              och skarpsillen i Östersjön.
            </seg>
            <seg n="fcc736cc">
              Ekosystemsdiversiteten hotas främst av människans jord- och skogsbruk.
              Dammar eller vägar bildar vandringshinder för fisk respektive
              grodor. Våtmarker dikas ut. Blandskogar ersätts med barrskogar.
            </seg>
            <seg n="341d3fb2">
              Ekosystemen har många viktiga funktioner, bland annat syrgasproduktion,
              bindning av solenergi, rening av vatten och klimatreglering. En
              variation av ekosystemstyper behövs för att tillgodose alla de
              olika behov som samhället har och som livsmiljö för olika arter.
            </seg>
            <seg n="052efa92">
              Artvariationerna ger oss bland annat olika råmaterial som mat
              och inspiration till tekniska lösningar på problem. Man vet ofta
              inte vilka arter som är viktiga för ett visst ekosystems funktion.
              Enligt den försiktighetsprincip som anges i konventionen om biologisk
              mångfald bör i dessa fall alla arter bevaras.
            </seg>
            <seg n="e16fcf7c">
              Filosofiskt och etiskt kan man fråga sig om vi har rätt att utrota
              andra arter över huvud taget. Bara för att en art inte har något
              värde för oss människor gör det inte den arten värdelös. Den kan
              ha ett värde för sin avkomma, för omgivningen eller för andra
              arter. Djur, växter och system kanske har ett egenvärde. De kanske
              inte alltid är till för människan i första hand.
            </seg>
            <seg n="9e9df829">
              Det är lite den infallsvinkeln som saknas när vi talar om biologisk
              mångfald. Vi vill se vad för nytta vi människor har av biologisk
              diversitet. Ser vi det inte så förstår vi det inte. Men så är
              det. Vi är beroende av naturen och mångfalden. Om mångfalden och
              naturen är beroende av oss är kanske lite mer tvivelaktigt. Varför
              inte i första hand betrakta de livsmiljöer vi har och lever i
              som ett lån och ett utnyttjande med ansvar?
            </seg>
            <seg n="6db73f61">
              Vi blir allt fattigare. En del får förstås mer pengar i plånboken.
              Det är kanske rikedom men i så fall endast rikedom i benämningen
              mynt och sedlar. Jorden eller den sammanlagda mänskligheten blir
              inte rikare. Nix. När arter försvinner blir alla fattigare.
            </seg>
            <seg n="2613f54b">
              Det finns de som säger att vi har en pågående artutrotning. Livsmiljöer
              för många arter ändras och förstörs. Främmande ämnen som kemikalier
              utsätter organismer på olika nivåer för risker och död. Det beror
              bland annat på att vi alla lever av gratistjänster. Vi åker snålskjuts
              på gratistjänster. Det gäller storstadsmänniskan som tar sig till
              affären och köper sin frukt, riksdagskvinnan som har kört ett
              hårt pass på gymmet och behöver vatten för att släcka törsten,
              jordbrukaren som har en böljande spannmålsåker framför sig, skogsägaren
              som står vid den avverkningsbara skogen och ser nöjd ut för att
              han sluppit stormen, fiskaren som lägger sin kräftbur i havet
              och friluftsmänniskan som tar sin karta för att vandra ut i naturupplevelsen.
              Alla lever vi av gratistjänsterna.
            </seg>
            <seg n="8969fbda">
              Ekosystemstjänsterna är helt nödvändiga för vår överlevnad. Bevarad
              biologisk mångfald är i sin tur en förutsättning för gratistjänsterna.
              Ett fungerande ekosystem levererar alltså en rad av dessa tjänster
              som vi är direkt beroende av. Förstår vi vad det handlar om så
              förstår vi också att det inte är hållbart att leva över våra tillgångar.
              Det är inte hållbart att ta av kapitalet, utan vi måste leva på
              räntan. I annat fall kommer det en nota, och den blir inte billig.
              Det är precis det vi upplever med förorenade områden där vi i
              dag får betala dyrt för att sanera efter glädjekalkyler med kortsiktiga
              ekonomiska vinster.
            </seg>
            <seg n="87be8ce8">
              Vi ser en klimatförändring som drar ned skogarna som kort i ett
              korthus. Vi har odlat det som ansetts ekonomiskt lönsamt. Ekologiskt
              hållbart har vi hört talas om men inte tillämpat tillräckligt,
              för det har inte gett pengar i plånboken.
            </seg>
            <seg n="24d07d65">
              I detta sammanhang är det inte svårt att nämna att vi precis
              processar en skogspolitisk proposition. Den kommer det en debatt
              om den 12 juni. Det är bland annat i skogen som vi har en rik
              biologisk mångfald att ta hänsyn till. Här ser man den tydliga
              politiska inriktningen från den borgerliga regeringen. Den visar
              inte på ett jämbördigt förhållande mellan miljöhänsyn och produktionshänsyn.
              Man vill nämligen öka uttaget ur skogen och det med metoder och
              medel som kanske bidrar till att vi får ett ökat tryck på miljön
              samtidigt som vi får en försämring i den biologiska mångfalden
              i ekosystemen som ska klara av att stå emot, som ska ha en resiliens.
            </seg>
            <seg n="8e57f0e7">
              Miljöpartiet tror också att vi kan få ut en hel del av skogen.
              Men det får inte ske på bekostnad av ekosystemen i form av utarmning
              och försämring av den biologiska mångfalden. Jag är lite tveksam
              till om regeringen har en helhetssyn i denna fråga.
            </seg>
            <seg n="a4204c0e">
              Det är mycket förstärkning av äganderätten i betänkandet. Men
              äganderätten är inte bara en rätt. Den är lika mycket en skyldighet.
              Det är en skyldighet inför kommande generationer och inför djur
              och natur. Har man det perspektivet blir ägandet ett vårdande,
              och då blir det bra.
            </seg>
            <seg n="ae331fdd">
              Skogsstyrelsen skriver i en rapport om generell hänsyn i skogsbruket
              att det i samband med bland annat föryngringsavverkningar ska
              tas hänsyn till natur- och kulturmiljövård. Några exempel på sådant
              är att lämna hänsynskrävande biotoper och skyddszoner mot vattendrag,
              sjöar, skogliga impediment och åkermark. Man ska också lämna äldre
              träd, högstubbar och död ved.
            </seg>
            <seg n="e8534272">
              Varje år gör man en inventering om skogsbrukets avverkningar
              lever upp till kraven på generell hänsyn. Överlag är hänsynen
              till natur- och kulturmiljövärden sämre på de privata skogsägarnas
              marker än på de större skogsbolagens marker. Några större förändringar
              har inte skett under de senaste åren. 28 procent av avverkningarna
              på privatägd skogsmark når inte upp till lagkraven jämfört med
              20 procent hos det övriga skogsbruket. Jag lägger inte någon värdering
              i detta; det är bara en uppgift.
            </seg>
            <seg n="635fe8b7">
              I Miljöpartiets två motioner om miljökvalitetsmålen har vi en
              hel del viktiga frågor. Det är tråkigt att det inte är fler som
              har hängt på, men det blir gärna så när man skriver ambitiösa
              motioner med mycket klokhet och fakta.
            </seg>
            <seg n="be2bc6a2">
              En fråga som tas upp i en av våra motioner berör den goda åkermarken,
              den bördiga jorden och den mylla som är en resurs som vi ska förvalta
              för kommande generationer. Här pågår det just nu i Sverige en
              omfattande förstörelse. Genom att bygga på åkermark förstör vi
              den för framtiden.
            </seg>
            <seg n="312d26f5">
              Det är vägar och bostäder och inte minst exploderande köpcentrum
              som breder ut sig med enorma parkeringsytor. De är asfalterade
              och hindrar framtida möjligheter att bruka jorden. Det förekommer
              också byggande av bostäder med trädgårdstomter på bördig jord
              som kanske inte får någon betydande roll som livsmedelsbärande
              yta i framtiden.
            </seg>
            <seg n="90e0d902">
              Vi har därför tagit upp att vi vill att ett nytt delmål när det
              gäller åkermarkens bevarande skrivs in under målet Ett rikt odlingslandskap.
              Vi ser att det kommer att behövas bördig åkermark i framtiden.
            </seg>
            <seg n="7278a4e4">
              Flera motioner handlar om att förändra strandskyddet. Det är
              en historia för sig, kan jag tycka. Det är svårt att förstå hur
              man ska kunna förena ett gott strandskydd med ett uppluckrat strandskydd.
              De motionerna är under förenklad behandling och inte avsedda att
              debatteras så ingående här, har jag förstått. Med all sannolikhet
              får vi förslagen om ett förändrat strandskydd på vårt bord under
              mandatperioden.
            </seg>
            <seg n="993120b3">
              Av vad man kan utläsa hittills har man tänkt sig att ett uppluckrat
              strandskydd ska leda till landsbygdsutveckling och skapa möjlighet
              för fler att bo vid vattendrag och stränder. Vissa kommuner kanske
              kan hantera bebyggelsetrycket medan andra förmodligen inte kan
              det. Något som är allvarligt i detta är att strandskyddet inte
              enbart kom till för att skapa möjlighet för människor att vistas
              vid stränder och vatten. Det kom också till som en fredad zon
              för växt- och djurliv och för den biologiska mångfalden, som den
              rödlistade tvåfläckiga snabbaggen som vill vistas vid strandängar
              och vattendrag eller sandödlan som hotas av att dess miljöer bebyggs.
              Tillägget i strandskyddet verkar vara lika sällsynt som den grönfläckiga
              paddan.
            </seg>
            <seg n="28ab7fa8">
              Jag vill nämna något om allemansrätten också. Den nämns också
              i några motioner. Den ger möjlighet att vistas på annans mark
              utan lov. Det är en förutsättning för att vi med stor frihet ska
              kunna vara i naturen. Samtidigt har motivet till att vara i naturen
              förändrats. Tidigare var naturupplevelsen det viktigaste. I dag
              är det ofta en aktivitet med naturen som en fungerande arena som
              är det centrala för många. Det förändrade friluftslivet ställer
              naturligtvis nya krav på allemansrätten. Vanligtvis sliter inte
              friluftslivet ut de naturresurser som används. Friluftslivet kan
              ofta dela områden med andra former av markanvändning.
            </seg>
            <seg n="3ccd1f82">
              Det är viktigt att värna om allemansrätten. Friluftslivet har
              behov av att det finns tillräckligt med mark för allmänheten även
              i framtiden så att vi alla kan fortsätta att röra oss fritt i
              naturen.
            </seg>
            <seg n="712b9268">
              Om människor inte har möjlighet att uppleva och uppskatta naturen
              blir förståelsen för naturen mindre. Det varnar man redan för.
              Vi har ett samhälle där vi vistas mer och mer tid inomhus och
              vi får mindre förståelse för naturens egenvärde.
            </seg>
            <seg n="002289d5">
              Det allvarliga är att regeringen i Sverige säger att biologisk
              mångfald är en av hörnstenarna i regeringens miljöpolitik samtidigt
              som man har gjort prioriteringar i motsatt riktning och kontinuerligt
              tagit pengar från biologisk mångfald. Man har tagit från ekologisk
              produktion och nu även från sanering av förorenade områden. Det
              är inte att värna hotade arter och ekosystem.
            </seg>
            <seg n="8cc4aca3">
              Allt pekar på att Sverige inte kan leva upp till sina internationella
              åtaganden om biologisk mångfald samtidigt som regeringen säger
              att det är viktigt med breda internationella överenskommelser.
            </seg>
          </u>
          <note type="speaker" n="e410fb70">
            Anf. 132 OLA SUNDELL (m):
          </note>
          <u who="Q6195893" xml:id="i-29fe65c9f667f130-0" n="0a853db8" next="i-b66905c127f56182-0">
            <seg n="d90c589f">
              Fru talman! Tina Ehn talar om de 50 miljonerna. Vänsterpartiet
              gör det och Socialdemokraterna gör det. Sett i perspektivet att
              budgeten i år ligger på 2 miljarder kan jag också tycka att det
              är lite pengar. SNF tycker att det är bra. Det är mycket möjligt
              att en militant organisation som SNF inte faller Miljöpartiet
              och Vänstern på läppen, men för oss låter det som ljuv musik.
            </seg>
          </u>
          <note n="67c7671d">
            Jag yrkar bifall till förslagen i betänkandet om biologisk mångfald
            och avslag på samtliga reservationer.
          </note>
          <u who="Q6195893" xml:id="i-b66905c127f56182-0" n="0a853db8" prev="i-29fe65c9f667f130-0">
            <seg n="424fb7e1">
              Politikens huvuduppgift är att skapa förutsättningar för tillväxt
              och nya jobb. Därom tror jag att vi alla är ense. Men handen på
              hjärtat, kära kolleger, vad kan vara finare och viktigare än att
              också skapa förutsättningar för en natur som är hållbar över år
              och generationer?
            </seg>
            <seg n="479ed41b">
              Kan vi dessutom medverka till globala överenskommelser med andra
              länder skulle jag säga att värnandet om vår natur och dess variationsrikedom
              är en lika viktig uppgift som jobbskapande och tillväxtfrämjande
              åtgärder. På så sätt framstår skogsvårdslagstiftningen i vårt
              land som ett föredöme där produktionsmål och miljömål är jämställda.
              Vår skogsvårdslag utgör ett konkret bevis på att naturvården och
              bevarandet av den biologiska mångfalden är lika viktiga som tillväxtperspektivet.
            </seg>
            <seg n="4b11bf59">
              I dessa dagar pågår en intensiv debatt om torskbestånd, om ål,
              om våra rovdjur och om hur mycket skyddad skog vi har i vårt land.
              I grunden är resonemangen detsamma. Vi vill alla skapa förutsättningar
              för att också kommande generationer ska få uppleva en flora och
              fauna med mångfald och variationsrikedom.
            </seg>
            <seg n="c3ed7236">
              Utöver upplevelseargumentet som också är en etisk och filosofisk
              fråga finns andra skäl att bevara biodiversiteten. Den genetiska
              variationen är nödvändig för exempelvis utvecklingen av nya grödor
              och mediciner. Det gäller förstås våra regnskogar. Artvariation
              kan vara viktig för ekosystemsfunktionen. Inte minst balansen
              mellan arter i ett ekosystem är viktig för att allt ska fungera.
            </seg>
            <seg n="64f216f1">
              Exempel på det kan vara när man planterar skog. Man varierar
              med olika trädslag för att minska riskerna för framtida bakslag,
              inte minst med tanke på kommande klimatförändringar. Om de finaste
              eklandskapen långsiktigt ska kunna behålla och utveckla sina kvaliteter
              krävs i vissa fall också att mängden ekbevuxna marker ökar och
              att betet återupptas i igenvuxna miljöer.
            </seg>
            <seg n="d81b40e7">
              Fru talman! Mot bakgrund av detta är det en självklarhet att
              bevarandet av den biologiska mångfalden utgör en hörnsten i regeringens
              miljöpolitik. När vi nu satsar ytterligare 50 miljoner kronor
              i vårbudgeten, tillsammans närmare 2 miljarder kronor, kan vi
              säga att ingen regering har presterat mer när det gäller biologisk
              mångfald.
            </seg>
            <seg n="5c99d24e">
              Allt är inte frid och fröjd. Vi kan bättre. Vår ambition är att
              utveckla områdesskyddet så att vi bättre kan stimulera frivillighet
              så att markägare själva kan ta initiativ till skydd, utveckla
              flexiblare skyddsformer så att det blir lättare att hitta en form
              som passar i varje enskilt fall, skapa delaktighet och ta vara
              på engagemang. Öppenhet, samråd och markägares medverkan behöver
              förbättras så att vi tar vara på markägarens kunskap och erfarenhet.
            </seg>
            <seg n="d08e4000">
              Vår ambition är att skapa ekonomiska villkor som är jämställda
              med skogsbruk. Möjligheten att erbjuda ersättningsmark åt de skogsägare
              som helst vill det ska underlättas. Vi ska bidra till lokal utveckling
              och arbetstillfällen, satsningar i besöksnäring och lokala företagare
              som ansvarar för skötselåtgärder som bidrar till ökad sysselsättning.
              Livskraftiga jord- och skogsbruksföretag är en förutsättning för
              en fungerande naturvård.
            </seg>
            <seg n="71c36362">
              Det ska villigt erkännas att det ligger en konflikt i att undanta
              produktiv skogsmark från produktion. Den skog som är skyddsvärd
              är ofta virkesrik med stor ekonomisk betydelse, inte bara för
              markägare utan också för de anställda vid sågverket och processindustrin,
              avverkningspersonal och transporter. Skogsnäring och skogsindustri
              är landsbygdens näringar där andra jobb är svåra att skapa. Därför
              blir metoden för hur vi kommunicerar budskapet om områdesskyddet
              till markägare och näring avgörande för att nå förståelse för
              miljömålet Levande skogar. Mot den bakgrunden är ökad frivillighet,
              flexibilitet och möjlighet till ersättningsmark vid markavsättning
              en mer framkomlig väg än den nuvarande metoden som bygger på tvång
              och beslut som kommer uppifrån.
            </seg>
            <seg n="56c4994e">
              Det är ett socialistiskt tänkesätt att lösa in mark och lägga
              locket på för att den vägen skapa biologisk mångfald. Vi i alliansen
              rider spärr mot ett sådant stelbent förhållningssätt och förespråkar
              frivillighet och flexibilitet. Reservatslösningar får inte bli
              en lyx där land ställs mot stad, och där rika ställs mot fattiga,
              om man nu ser frågorna i ett globalt perspektiv. Ekoturismen kan
              aldrig stoppa fattigdomen.
            </seg>
            <seg n="47a448d1">
              Jag anser att naturskyddsorganisationer här gör naturvården en
              björntjänst genom att ensidigt bygga argument på att vi löser
              problemet bara om gammelskogen står kvar. Vi som beslutar ska
              veta vilka värden som ska bevaras. Vetenskapliga fakta och underlag
              måste finnas när vi tar ställning. Trender och troende får inte
              vara underlaget för våra ställningstaganden. Vidare är det inte
              sant att ekosystemen kollapsar om en art försvinner.
            </seg>
            <seg n="57551701">
              Vem i den här lokalen hade en aning om att kraftledningsgator
              innehöll ekologiskt värdefulla arter? Allmänt ansågs väl kraftledningsgator
              som värdelösa i det avseendet. Biologer har nu funnit att dessa
              så kallade värdelösa ytor innehåller en natur med många rödlistade
              arter som är beroende av dessa kraftledningsgator. Det är ny kunskap
              och nya slutsatser. Vi måste sluta med att vara så tvärsäkra på
              hur sambanden i vår natur ser ut.
            </seg>
            <seg n="bd5812ff">
              Vidare har Skogforsk konstaterat ökad biologisk mångfald i våra
              ungskogar, tvärtemot vad många säger. Mängden löv och död ved
              ökar. Det i sin tur gynnar den biologiska mångfalden. Ungskogar
              behöver inte vara en öken sett ur ett bioperspektiv.
            </seg>
            <seg n="7b798608">
              Till sist några resonemang om de målkonflikter som finns mellan
              klimatfrågan och områdesskyddet. Det är sant att 900 000 hektar
              produktiv skogsmark ska undantas från skogsbruk under delmålet
              Levande skogar. Vi i alliansen står bakom den målsättningen fullt
              ut som riksdagen tidigare har beslutat om. Allt pekar också på
              att vi inte kommer att nå målet 2010. Men vi står fullt och fast
              bakom dessa 900 000 hektar.
            </seg>
            <seg n="16076468">
              Men, kära vänner, ödesfrågan för närvarande är klimatfrågan och
              därmed CO2-utsläppen. Där har vi förbundit oss att öka andelen
              förnybar energi till 49 procent fram till 2020. Vidare ska utsläppen
              av CO2 minska med ytterligare 17 procent med basår 1995 enligt
              kommissionen. Till detta följer också Klimatberedningens förslag.
              Här kommer målkonflikten upp då ett ökat nyttjande av biobränsle
              är en grundförutsättning för att Sverige ska nå målen. Områdesskydd,
              markavsättning och reservatsbildning står här mot klimathotet.
              Därför är svaret tydligt från min sida till Miljömålsrådet och
              till generaldirektören på Skogsvårdsstyrelsen: Några ytterligare
              avsättningar är inte aktuella.
            </seg>
            <seg n="293ed5ef">
              Vi ska fullfölja och förvalta de avsättningar som redan är beslutade.
              Men den övervägande delen av jord- och skogsmarken måste brukas
              fullt ut för att kunna tillföra hållbara biologiska resurser för
              en bättre framtida värld om vi ska klara klimathoten. En intensivodlad
              granåker kan de facto bidra till mångfalden genom att ett annat
              bestånd med mer värdefull natur och skogsmark kan avsättas. Därför
              manar jag er till att vi måste våga se helheten och våga balansera
              både klimatfrågan och mångfaldsfrågan i våra resonemang.
            </seg>
          </u>
          <note type="speaker" n="56eff3bd">
            Anf. 133 TINA EHN (mp) replik:
          </note>
          <u who="Q4945880" xml:id="i-7b5be2e2283fd9fb-1" n="76df16f6">
            <seg n="c7afeffb">
              Fru talman! Jag ska börja med att ge Ola Sundell rätt här när
              han säger att vi inte ska vara för tvärsäkra när det gäller någonting.
              Det är jag fullt överens med honom om. Därför har vi något som
              heter försiktighetsprincipen. När vi inte vet om något är helt
              okej ska vi tillämpa den.
            </seg>
            <seg n="764d7a9e">
              Klimatet kräver solida och hållbara ekosystem. Sverige når inte
              målet om biologisk mångfald, och vi kommer inte att klara detta
              delmål om 900 000 hektar skyddad mark.
            </seg>
            <seg n="f4d48308">
              Samtidigt sänkte regeringen i vårbudgeten 2007 anslaget med 90
              miljoner. I budgeten för hösten 2008 sänkte man anslaget med ytterligare
              50 miljoner. Dessa har man lagt till nu. Det är jättebra. Men
              man har också sagt att anslaget ska minska med 200 miljoner 2009
              och med 200 miljoner 2010 samtidigt som vi egentligen skulle behöva
              väldigt kraftiga ökningar och samtidigt som vi har ett ökat värde
              på marken, vilket gör att det skulle vara ännu kraftigare ökningar
              till denna post. Jag får inte detta att gå ihop, och jag kan inte
              förlika mig med att det i vårbudgeten också står att en av hörnstenarna
              i miljöpolitiken är biologisk mångfald.
            </seg>
          </u>
          <note type="speaker" n="1fb58525">
            Anf. 134 OLA SUNDELL (m) replik:
          </note>
          <u who="Q6195893" xml:id="i-02c4ca1018c6984b-0" n="0a853db8">
            <seg n="d95d2410">
              Fru talman! Jag kan hålla med om att det inte går ihop. Miljömålsrådet
              konstaterade väldigt lakoniskt att det skulle behövas 510 miljarder
              ytterligare per år och det bara i statliga insatser för att vi
              skulle kunna klara av de miljömål som riksdagen mer eller mindre
              gemensamt har ställt sig bakom. Jag kan lova alla och envar att
              det verkligen är en diskussion för oss i alliansen som i dag har
              regeringsansvaret hur vi ska klara av det.
            </seg>
            <seg n="6306a179">
              Jag tror att vi kommer att få revidera vissa av miljömålen, och
              vissa måste kanske helt enkelt få löpa in i framtiden. Målet om
              Levande skogar sägs med nuvarande takt kunna klaras av ungefär
              2018. Det är verkligheten.
            </seg>
            <seg n="0d02eac5">
              Men jag brukar alltid också säga att om man ska ha en trovärdig
              miljöpolitik måste den vara hållbar inte bara vad gäller biologisk
              mångfald och frågan därvidlag, utan den måste också vara hållbar
              i ekonomiskt avseende.
            </seg>
            <seg n="2cff9e56">
              Det är lätt att stå här när tiderna är goda, överskotten stora
              och arbetslösheten minskar och säga: mer, mer, mer, som Miljöpartiet
              gör.
            </seg>
            <seg n="e725a61b">
              Men man ska vara klar över att man ska kunna göra det också när
              tiderna är svåra, när arbetslösheten är hög och överskotten inte
              längre finns utan det är underskott. Därför måste man ha ett långsiktigt
              förhållningssätt när det gäller miljöpolitiken och inte ständigt
              ropa: mer, mer, mer enbart de gånger när statskassan har dessa
              möjligheter.
            </seg>
          </u>
          <note type="speaker" n="03251f52">
            Anf. 135 TINA EHN (mp) replik:
          </note>
          <u who="Q4945880" xml:id="i-7b5be2e2283fd9fb-2" n="76df16f6">
            <seg n="dbbc69a6">
              Fru talman! Det är riktigt att det måste vara en trovärdig politik.
              Därför är det väldigt underligt när det står att det ska vara
              två jämställda mål i den skogspolitiska propositionen, medan det
              ena målet hela tiden överväger.
            </seg>
            <seg n="abbbefb1">
              När man tittar på alla förslag från alliansregeringen när det
              handlar om miljömål och näringens mål är det miljömålen som får
              stryka på foten. Det känns faktiskt så i de flesta fall. Då är
              det intressant att veta att miljömålen kanske kommer att revideras.
              Då blir det naturligtvis ärligare om man sänker dessa krav och
              att man inte kommer att ha så höga krav. Det är en helt annan
              sak.
            </seg>
            <seg n="637b68ef">
              Ola Sundell nämnde också att man inte har det socialistiska synsättet
              att lösa in mark. Jag kan tänka mig att man tänker på idéerna
              från Finland som man tittar på och som man kallar Kometprojektet.
              En del av det är Metsoavtalen som man har i södra Finland. När
              man läser om dessa avtal ser man att de inte är gratis. De kostar
              oerhört mycket.
            </seg>
            <seg n="3e708ac7">
              Men vi får ser hur det blir. Utredningen om Metsoavtalen skulle
              vara klar den 31, tror jag. Det ska bli väldigt intressant att
              följa.
            </seg>
          </u>
          <note type="speaker" n="8d18eaf3">
            Anf. 136 OLA SUNDELL (m) replik:
          </note>
          <u who="Q6195893" xml:id="i-02c4ca1018c6984b-1" n="0a853db8">
            <seg n="3a5a83d6">
              Fru talman! Det är dyrt att bevara mångfald. Det är också dyrt
              att skapa förståelse för biologisk mångfald och resonemang därvidlag.
              Därför är det, skulle jag vilja säga, avgörande att hitta modeller
              som är sådana att man får förståelse för den förda politiken bland
              dem som berörs. Det är lätt att sitta här i Helsingfors och bestämma.
              Men kom ut till markägarna, till dem som fått marken inlöst mark
              som man haft i generationer! Det sker plötsligt, genom ett klubbslag.
              Förvisso får man en ersättning. Den ska vara marknadsmässig. Men
              för de allra flesta är detta en svår påfrestning, skulle jag vilja
              säga.
            </seg>
            <seg n="7dc3b2f2">
              Om den finska modellen är den enda kan jag inte säga. Men där
              tas mer hänsyn till detta med jämställda förhållanden mellan markägare
              och myndighet än som är fallet i nuvarande situation. Jag kan
              säga att jag vänder mig mot uppifrånperspektivet oavsett om det
              är Metsomodellen eller om det är den tidigare förda rovdjurspolitiken.
              Människorna på landsbygden, som ytterst berörs, måste förstå att
              det finns ett samband. Dessutom handlar det om att vara med på
              noterna. Sedan gäller det pengarna.
            </seg>
            <seg n="92234da3">
              Miljöpartiet är ett parti som i de här sammanhangen har trovärdighet;
              det råder ingen tvekan om det. Det är mer, mer, mer hela tiden
              av det ena. Men när det gäller förutsättningarna för att skapa
              jobb och tillväxt kan jag nog inte säga att ni har stått på barrikaderna,
              utan då är det hela tiden fråga om mindre, mindre, mindre. Den
              ekvationen går inte ihop för mig.
            </seg>
            <seg n="d849979a">
              Här gäller det att ha en trovärdighet baserad på skapandet av
              förutsättningar för jobb och tillväxt. Men det gäller också, i
              den andra ändan, att ge möjligheter för biologisk mångfald och
              möjligheter så att miljön klarar sig. Där saknar Miljöpartiet
              trovärdighet.
            </seg>
          </u>
          <note type="speaker" n="b84c008a">
            Anf. 137 WIWI-ANNE JOHANSSON (v) replik:
          </note>
          <u who="Q4957112" xml:id="i-1e7cd37798ef7791-1" n="3c71ffcf">
            <seg n="5b9dffc1">
              Herr talman! Ola Sundell sade att det är dyrt att bevara biologisk
              mångfald. Jag skulle vilja säga att det också är dyrt att inte
              bevara biologisk mångfald.
            </seg>
            <seg n="e2bd23fa">
              Det är inte så ofta jag refererar till vad Jan Guillou skulle
              kalla för den förnäma morgontidningen. Jag tänker då på Dagens
              Nyheter som jag tycker hade en väldigt träffande huvudledare i
              går: Politik åt skogen.
            </seg>
            <seg n="d75e1101">
              Man måste ju inte själv vara jägmästare, skogvaktare eller agronom
              för att kunna förstå. I dag verkar det vara bara allianspartierna,
              alltså politiker, som är nöjda med skogspolitiken vad gäller biologisk
              mångfald.
            </seg>
            <seg n="18482cc8">
              I huvudledaren i går stod det: Regeringen tillfogade nyss 50
              miljoner till tillväxtbudgeten, slantar som olyckligtvis försvann
              i den förra budgetuppgörelsen. Och med det tillskottet kunde allt
              vara glömt och förlåtet. Om inte posten vore tillfällig, endast
              en konsekvens av att regeringen inte har hunnit presentera sin
              egen skogspolitik ännu. Ja, precis så känner också jag. Man har
              inte presenterat en egen skogspolitik.
            </seg>
            <seg n="4395a8a7">
              Inte heller de 14 forskare som skrev i tidningen häromdagen är
              nöjda med skogspolitiken och bevarandet av den biologiska mångfalden.
              Man oroas över att den svenska skogen blir en jättelik odling
              där gran, tall och exotiska trädslag dominerar likt de få sädesslagen
              på våra åkrar. Denna skogsodling utgör ett hot mot den biologiska
              mångfalden.
            </seg>
            <seg n="054005fe">
              Är det så att alla forskare som jag refererar till liksom Dagens
              Nyheters ledarsida som också drar till sig forskare och alla vi
              andra har missförstått detta? Är alltså detta ett värnande av
              den biologiska mångfalden?
            </seg>
          </u>
          <note type="speaker" n="f86fcd23">
            Anf. 138 OLA SUNDELL (m) replik:
          </note>
          <u who="Q6195893" xml:id="i-02c4ca1018c6984b-2" n="0a853db8">
            <seg n="3be74306">
              Herr talman! Ja, höll jag på att säga.
            </seg>
            <seg n="61300007">
              När Vänsterpartiets representant här radar upp de svenska arterna
              i skogen har hon helt rätt. Det är tall. Det är gran. Det är björk.
              En bit längre söderut är det också en och annan ek, någon bok
              här och var, någon lönn och så vidare. Det är ingen jättelik mångfald
              i den svenska skogen om man nu har någorlunda koll på läget oavsett
              om man är forskare eller om man är riksdagsledamot.
            </seg>
            <seg n="3aeee2cc">
              När det gäller problematiken med den biologiska mångfalden och
              den svenska skogen är kopplingen direkt, skulle jag vilja säga,
              vad gäller mängden död ved. Den är väldigt avgörande för de små
              arterna.
            </seg>
            <seg n="3b00b9fd">
              Ett trädslag som också är oerhört viktigt och som jag inte nämnt
              här är aspen. Den är ett rikskogsträd som innehåller en mängd
              små arter som är viktiga bland annat för fåglar.
            </seg>
            <seg n="4fdb0fc5">
              Aspen för att ta den som ett exempel beträffande mångfalden är
              oerhört trängd beroende på att vi har väldigt mycket klövvilt.
              En åtgärd som i det här sammanhanget är väldigt lovvärd sett till
              den biologiska mångfalden är att vi då och då skjuter ett och
              annat klövvilt för att hålla de stammarna i schack och för att
              ge möjligheter för rikskogsbarkträden att växa sig lite större.
              Det är alltså inte så eländigt.
            </seg>
            <seg n="efb4f421">
              Andelen lövträd i de svenska skogarna ökar. Också det är bra
              för den biologiska mångfalden. Jag hoppas att Vänsterpartiet inte
              är emot den inriktningen och den utvecklingen i den svenska skogen.
            </seg>
            <seg n="0849d765">
              Exempelvis lite mer intensivskogsodling är också bra därför att
              man då kan odla lite mer intensivt på ett område och kanske låta
              ett annat område som är biologiskt intressant vara kvar för framtiden.
              Är ni i Vänsterpartiet emot också ett sådant förslag?
            </seg>
          </u>
          <note type="speaker" n="e11d6832">
            Anf. 139 WIWI-ANNE JOHANSSON (v) replik:
          </note>
          <u who="Q4957112" xml:id="i-1e7cd37798ef7791-2" n="3c71ffcf">
            <seg n="839ce56f">
              Herr talman! Ola Sundell säger att klövvilt ska skjutas av eftersom
              också det har med den biologiska mångfalden att göra. Ja, visst
              kan man skjuta av klövvilt; det vill ju Ola Sundell väldigt gärna.
              Men man kan också låta vargen till exempel sköta en del klövvilt.
            </seg>
            <seg n="1b4d00bb">
              Mitt inlägg handlade inte om att tala om exakt vilka träd vi
              har. Jag tror att Ola Sundell förstår vad jag ville komma åt.
              I skogspropositionen öppnar man för främmande trädslag. Jag vet
              att allt hänger ihop när det gäller den biologiska mångfalden.
              Det gäller då inte bara vilt utan också småkryp och annat.
            </seg>
            <seg n="51220dfd">
              Det handlar om att öppna för produktionen och föra in andra trädslag.
              Vi har ju contortatallen. Men här vill man öppna för andra slag.
              Hur vet man hur det går med det hur andra trädslag uppför sig
              i vårt klimat? Det är inget man vet. Hela tiden är det näringen
              som går först. Det handlar om produktionen vad vi kan få ut av
              skogen.
            </seg>
            <seg n="7ea0c5bb">
              Intensivodling talar Ola Sundell om. Ja, men då gäller det väl
              intensivodling där man tänker sig att gödsla. Hur bra är det från
              miljösynpunkt till exempel? Jag vill ha ett svar på frågan om
              Ola Sundell tycker att det är bra att vi för in främmande trädslag
              i vår biologiska flora.
            </seg>
          </u>
          <note type="speaker" n="b3982249">
            Anf. 140 OLA SUNDELL (m) replik:
          </note>
          <u who="Q6195893" xml:id="i-29fe65c9f667f130-1" n="0a853db8">
            <seg n="ece1453f">
              Herr talman! Främmande trädslag är inget nytt.
            </seg>
          </u>
          <note n="223bf8ac" type="speaker">
            (WIVI-ANNE JOHANSSON (v):
          </note>
          <u who="unknown" xml:id="i-dc96d9e59053f5bb-0">
            <seg>
              Nej.)
            </seg>
          </u>
          <u who="unknown" xml:id="i-b66905c127f56182-1" n="0a853db8">
            <seg n="5a7683f1">
              Sådana har funnits i Sverige i snart hundra år, så det är något
              som vi har lärt oss att på olika sätt leva med. Contortatallen
              tror jag motsvarar 0,6 procent av det svenska skogsbeståndet i
              dag alltså 6 promille. Det är således ingen dramatisk förändring
              när man på vissa ståndorter använder sig av trädslag som är väl
              anpassade för detta.
            </seg>
            <seg n="60fa5e1e">
              Jag kan väl berätta för Vänsterpartiets representant här att
              contortatallen är alldeles utmärkt på ståndorter som exempelvis
              är väldigt frostkänsliga och där det är näst intill omöjligt att
              få upp den så kallade svenska skogen gran, tall och så vidare.
              Contortatallen är väldigt frosttålig. Därför är den alldeles utmärkt
              på den typen av ståndorter.
            </seg>
            <seg n="91ebdfc0">
              Man ska alltså inte ensidigt här säga vare sig det ena eller
              det andra, utan det ska vara ett resonemang utifrån mångfald.
              Och man ska inte, vare sig man representerar alliansen eller man
              representerar Vänsterpartiet, alltid vara tvärsäker på att det
              ena är mer rätt än det andra. Låt oss vara öppna för att främmande
              trädslag också har en liten nisch i den svenska naturen och bidrar
              till att exempelvis klara det klimatmål som jag tror att vi alla
              med näbbar och klor kämpar för att klara.
            </seg>
            <seg n="b53a24a0">
              Mer biologisk produktion i den svenska skogen och mer biologisk
              produktion på svensk jordbruksmark är alltså en garant för att
              Vänsterpartiets målsättning att vi ska minska CO2-utsläppen med
              40 procent fram till år 2020 blir verklighet.
            </seg>
            <seg n="f37f032b">
              Trollar man med knäna i Vänsterpartiet? Det ska vara mindre och
              mindre produktion av biomassa, och det ska vara mer och mer krav
              på hur mycket man ska minska utsläppen. Ni är inte trovärdiga,
              Vänsterpartiet, när det gäller de här frågorna.
            </seg>
          </u>
          <note type="speaker" n="754228d9">
            Anf. 141 BO BERNHARDSSON (s) replik:
          </note>
          <u who="Q3374789" xml:id="i-700992aa3e31c7f1-0" n="619f61ce">
            <seg n="f2a25714">
              Herr talman! Jag tycker faktiskt att Ola Sundells anförande har
              en lite obehaglig underton, därför att det finns en raljant ton.
              Det underliggande budskap som jag hör, och som jag tror att många
              lyssnare hör, är att det egentligen är överdrivet med oron för
              den biologiska mångfalden och att arter går under. Egentligen
              borde vi kunna lägga lite mindre vikt vid det och släppa loss
              marknaden i skogen på ett annat sätt. Det är faktiskt vad jag
              hör som underton, och det är ganska oroväckande.
            </seg>
            <seg n="ffaf8386">
              Det är naturligtvis så att enskilda skogsägare gör en fantastisk
              insats för skogen, framför allt, tror jag, de skogsägare som har
              en tradition i skogen. Men det innebär inte, Ola Sundell, att
              man kan släppa loss vinstintresset i skogen. Det är en annan sak.
              Det krävs politiskt inflytande. Det krävs regleringar på viktiga
              områden.
            </seg>
            <seg n="7d24edb4">
              Vi var båda i Brasilien tillsammans, och jag skulle vilja fråga
              om du tror att man i Brasilien skulle kunna ha samma lättsamma
              inställning och säga att vi överlåter åt marknaden och ägandet,
              och vi ska inte lägga oss i så mycket. Det var faktiskt undertonen
              i ditt inlägg.
            </seg>
            <seg n="b992b082">
              Vi kan inte vara säkra på sambanden, säger du som en sådan invändning
              mot att detta är av intresse för biologisk mångfald. Nej, vi kan
              naturligtvis inte vara helt säkra på sambanden. Men det vi kan
              vara säkra på är att arter slås ut i en hastighet som vi inte
              kan acceptera. Det är viktigt att inse att den biologiska mångfalden,
              växterna och djuren, inte bara har ett värde när vi kan göra pengar
              på dem. De har faktiskt ett värde alldeles för sig själva. Jag
              blir lite bekymrad när jag lyssnar på undertonen i inlägget från
              Ola Sundell.
            </seg>
          </u>
          <note type="speaker" n="2c02e488">
            Anf. 142 OLA SUNDELL (m) replik:
          </note>
          <u who="Q6195893" xml:id="i-02c4ca1018c6984b-3" n="0a853db8">
            <seg n="ed62bd0a">
              Herr talman! Jag kan replikera herr Bernhardsson: Var inte orolig!
              Talet om min underton, som Bo Bernhardsson upplevde, var i väldigt
              stor utsträckning ett skott i rymden.
            </seg>
            <seg n="1e397f9c">
              Vi lägger oss i ifrån alliansens sida. Vi lägger oss i väldigt
              mycket. Det jag talade om i talarstolen gällde hur vi lägger oss
              i. Ska det vara ett ovanifrånperspektiv där man varje gång tvingar
              någon till att bli utköpt från sin mark, eller finns det möjligen
              andra vägar att gå?
            </seg>
            <seg n="7cb5823b">
              Det är ju faktiskt så att vi fullt ut står bakom målet Levande
              skogar, 900 000 hektar. Och jag utgår ifrån att Socialdemokraterna
              också gör det, eller gör ni inte det? Har ni andra målsättningar?
              Står ni kanske bakom Skogsvårdsstyrelsens förslag att ytterligare
              450 000 hektar ska avsättas i reservat? Är det den linjen Socialdemokraterna
              har? Det skulle jag vilja veta.
            </seg>
            <seg n="359b244f">
              När det gäller att lägga sig i är det här verkligen att lägga
              sig i när det gäller den biologiska mångfalden. Hur ska man annars
              tolka att vi lägger närmare 2 miljarder kronor på inköp av skogsmark
              för att med någorlunda goda villkor klara av inköp av mark så
              att vi kan leva upp till målet?
            </seg>
            <seg n="dff121a9">
              Men med tanke på ditt inledande resonemang, Bo Bernhardsson,
              börjar jag tro att Socialdemokraterna tänker sig att öka det här
              målet, 900 000 hektar, med 450 000 ytterligare. Det skulle jag
              vilja ha svar på just nu.
            </seg>
          </u>
          <note type="speaker" n="dc4dd631">
            Anf. 143 BO BERNHARDSSON (s) replik:
          </note>
          <u who="Q3374789" xml:id="i-700992aa3e31c7f1-1" n="619f61ce">
            <seg n="c161c2ce">
              Herr talman! Jag ska svara på det direkt. Vi står bakom de målsättningar
              som nu gäller självklart. Men sedan vet Ola Sundell lika bra som
              jag hur politik fungerar. Vi analyserar naturligtvis hela tiden
              verkligheten och försöker bedöma vad det krävs för nya åtgärder.
              Man kan inte stå kvar i samma flod, för den förändras hela tiden.
              Vattnet rinner. Men vi står bakom den politik som gäller nu.
            </seg>
            <seg n="1711629a">
              Ola Sundell sade i sitt anförande att vi måste klara det också
              när det går sämre, det vill säga när tiderna inte är lika bra
              ekonomiskt som de är just nu vad gäller statsfinanser och offentliga
              medel. Men riktigt så är det ju inte. De här frågorna som rör
              biologisk mångfald, och egentligen industrisamhällets överlevnadsförmåga
              om man vänder på det och tar det från en annan utgångspunkt är
              inte av den karaktären att vi kan säga att om vi inte har pengar
              så får vi lägga ned projektet. Då ger vi upp miljöfrågorna och
              mångfalden. Det är en missuppfattning. Det är inte där vi står.
              Vi står med ansiktet mot väggen. Vi måste hantera detta.
            </seg>
            <seg n="1af2d605">
              Sedan vill jag påminna om att vi nu har en regering som i rasande
              tempo håller på att sänka skatterna och delar ut pengar till människor,
              hittills framför allt till grupper som redan är välbeställda och
              har det väldigt bra. Men ta då lite av de pengarna det hade varit
              möjligt redan från början och lägg in i miljöarbetet! Ta ganska
              mycket av de pengarna och lägg in i miljöarbetet! Det är inte
              så att vi har någon resursbrist egentligen. Det är bara det att
              ni har prioriterat att sänka skatterna för redan välbeställda
              människor, bland annat i stället för att prioritera miljöarbetet.
            </seg>
          </u>
          <note type="speaker" n="61cdfb85">
            Anf. 144 OLA SUNDELL (m) replik:
          </note>
          <u who="Q6195893" xml:id="i-02c4ca1018c6984b-4" n="0a853db8">
            <seg n="8ed3df0b">
              Herr talman! Jag skulle vilja fråga: Vad har Socialdemokraterna
              emot frivillighet? Om nu, enligt utsago, Socialdemokraterna inte
              står bakom Skogsvårdsstyrelsens ökade krav på mer avsättning utan
              man står bakom alliansens förslag, nämligen att det är riksdagens
              gamla målsättning som gäller, 900 000 hektar, finns det då inte
              skäl för att man hittar metoder som minskar friktionen med markägare,
              med landsbygdens folk, där det här kommer till uttryck? Vi känner
              väl alla till hur det här kan upplevas på sina håll.
            </seg>
            <seg n="b493a24a">
              Vi har en strävan, en ödmjuk strävan, Bo Bernhardsson, att göra
              det här på bästa sätt med lite frivillighet men också med lite
              tvång. Men vi tycker att nuvarande metod inte har hållit måttet
              när det gäller att förklara för vederbörande sambandet mellan
              behov av biologisk mångfald och avsatta marker. Då är vi beredda
              att ändra, skruva i förutsättningarna så att det tas emot bättre
              och det blir en acceptans för den förda politiken och inte ett
              motstånd, som fanns mot den tidigare förda politiken därvidlag.
            </seg>
            <seg n="a0c5b32f">
              När det gäller arbetslinjen vet jag att åtminstone fram till
              valrörelsen 2006 var det alldeles klart att Socialdemokraterna
              hade kapitulerat när det gällde arbetslinjen. Vi har också där
              skruvat lite grann från alliansens sida. Det ska löna sig mer
              att arbeta än att inte göra det. Det är också, kan man väl säga
              utan att lägga ut texten alltför mycket, syftet att skapa mer
              resurser i det här landet, inte bara för sjukvården och för de
              sämst ställda utan också för den biologiska mångfalden. Ingen
              ska komma och säga att fattigdomen har gynnat miljömål och annat
              någonstans i världen.
            </seg>
          </u>
          <note type="speaker" n="7a10a757">
            Anf. 145 CLAES VÄSTERTEG (c):
          </note>
          <u who="Q5125017" xml:id="i-2793a6662e565914-0" n="e4ab0b2d">
            <seg n="7292b299">
              Herr talman! Vi har i Sverige åtagit oss att bevara och nyttja
              den biologiska mångfalden på ett hållbart sätt, helt i enlighet
              med FN:s konvention för biologisk mångfald. Den biologiska mångfalden
              är en förutsättning för ekosystemens fortlevnad och ett varaktigt
              liv på jorden. Vi ingår alla i ekologiska sammanhang och har ett
              ansvar att bruka utan att förbruka. Vi måste med gemensamma krafter
              vårda ekosystemen och bör inte tillföra andra varelser onödigt
              lidande. Som framförts tidigare i debatten, av både alliansen
              och oppositionen, är skyddet för den biologiska mångfalden en
              hörnsten i alliansregeringens politik.
            </seg>
            <seg n="de8d75b4">
              Herr talman! Det har tidigare i debatten refererats till Miljömålsrådets
              rapport och uppföljningen av de olika miljökvalitetsmålen och
              delmålen. Jag tänkte uppehålla mig vid dem lite grann. Ett flertal
              av målen och delmålen berör det som vi i dag diskuterar. Jag håller
              med om att det inte ser särskilt positivt ut för många av målen.
              Vi kommer att ha stora problem att nå dem.
            </seg>
            <seg n="2b6cf5c2">
              Ibland när jag lyssnar på oppositionen, det gäller även denna
              debatt, låter det nästan som om detta skett sedan september 2006.
              Jag tycker att det är på sin plats att vi alla tar ett ansvar.
              Jag är beredd att ta mitt ansvar och hoppas att ni är beredda
              att ta ert ansvar för det jobb vi alla har framför oss. Vi måste
              även ta ansvar för att vi inte gjort tillräckligt tidigare.
            </seg>
            <seg n="7946ce57">
              Jag bjuder in oppositionen till att vara med i diskussionen och
              bidra konstruktivt när vi under de kommande åren arbetar med miljökvalitetsmålen
              och delmålen så att vi kan nå en så bred enighet som möjligt.
              När vi under den förra mandatperioden behandlade miljökvalitetsmålen
              i kammaren gjorde vi det i en konstruktiv anda. Vi hade bred enighet
              kring miljökvalitetsmålen och kring en mängd delmål. Tillsammans
              med alliansen gjorde Miljöpartiet arbetet än bättre. Jag ser därför
              med stor tillförsikt fram emot arbetet under denna mandatperiod.
              Jag ska också nämna att de reservationer som Miljöpartiet har,
              liksom en del andra reservationer, har bäring på just arbetet
              med miljökvalitetsmålen.
            </seg>
            <seg n="f91df765">
              Miljömålsrådets rapport går nu ut på remiss så att vi får in
              synpunkter. Det kommer att resultera i en miljömålsproposition
              någon gång tidigt 2009. Vi måste ha tid på oss för att kunna göra
              arbetet grundligt.
            </seg>
            <seg n="015bc2cc">
              Herr talman! Debatten utvecklade sig tidigare nästan till en
              remissdebatt om skogspropositionen. Jag kan inte hålla mig från
              att även beröra den delen. Den proposition som lades på riksdagens
              bord för några veckor sedan innehåller mycket riktigt två jämställda
              mål, produktionsmål och miljömål, precis som det gjorde i 1993
              års skogspolitiska beslut. Det viktiga är just att vi har en långsiktighet
              i arbetet och skickar signaler såväl till skogsägarna som till
              miljörörelsen och andra intressenter i samhället.
            </seg>
            <seg n="f3fbe3a4">
              Det som glöms bort i debatten om biologisk mångfald det gäller
              framför allt skogen är något som är unikt för Sverige ifall vi
              sätter in det i ett globalt perspektiv och jämför med andra, nämligen
              den generella hänsynen. Den generella hänsynen är en unik del
              i den svenska skogspolitiken, något som många länder avundsjukt
              tittar på. Jag uppmanar oppositionen, framför allt Vänsterpartiet
              och Miljöpartiet, att inte glömma bort den generella hänsynen.
              Vi ska vara stolta över den.
            </seg>
            <seg n="42b6da81">
              Allting kan emellertid göras bättre, och därför sägs i den skogspolitiska
              propositionen att vi ska jobba mer med den generella hänsynen
              för att kunna utveckla den. Låt mig också konstatera att skogspropositionen
              bygger på en utredning av vänsterpartisten Maggi Mikaelsson och
              att mycket av det hon kom fram till återkommer i propositionen.
            </seg>
            <seg n="e082dfa7">
              Herr talman! Jag är övertygad om att vi med ett tydligt underifrånperspektiv
              och ett nära samarbete med lokala aktörer, markägare, myndigheter
              och miljörörelser kommer att nå långt i arbetet för biologisk
              mångfald under de kommande åren. I regeringen pågår nu ett arbete
              för att utveckla de metoder vi har. Som jag sade tidigare pågår
              ett arbete kring miljökvalitetsmålen så att vi blir än bättre
              på att bevara den biologiska mångfalden. Låt oss emellertid aldrig
              glömma att bruka utan att förbruka. Att bruka är avgörande för
              att vi ska ha en biologisk mångfald på sikt.
            </seg>
          </u>
          <note n="3bb41c3b">
            Med det, herr talman, yrkar jag bifall till utskottets förslag
            i betänkandet och avslag på alla reservationer.
          </note>
          <note type="speaker" n="f843b294">
            Anf. 146 TINA EHN (mp) replik:
          </note>
          <u who="Q4945880" xml:id="i-7b5be2e2283fd9fb-3" n="76df16f6">
            <seg n="1701c0a1">
              Herr talman! Det här är en intressant debatt om biologisk mångfald.
              Vi kommer in på många olika områden eftersom den finns överallt.
              Som någon nämnde tidigare vet vi inte alltid var den rika biologiska
              mångfalden dyker upp. Det kan vara någonstans där vi från början
              inte trodde att den skulle finnas. Det är det som är så fascinerande
              med naturen. Det finns många sådana exempel.
            </seg>
            <seg n="45e632e0">
              Claes Västerteg nämnde att Miljöpartiet varit med och drivit
              på så att det blivit bättre. Jag får tacka för det. Det är inte
              ofta man får komplimanger för saker man gjort, och därför suger
              man åt sig det som en svamp. Han nämnde också att det ibland låter
              som om det som hänt sedan 2006 skulle vara så mycket allvarligare.
            </seg>
            <seg n="a1b72560">
              Det allvarliga, Claes Västerteg, är att ambitionsnivån från alliansens
              sida inte längre är så hög. Man plockar bort pengar från detta
              område. Man plockar bort pengar från miljöområdet över huvud taget,
              speciellt gäller det just biologisk mångfald. Nu har man visserligen
              plockat in 50 miljoner, vilket vi fick besked om i går, och det
              är mycket positivt, men motiveringen till det är att man ännu
              inte hittat de frivilliga avtalen för att kunna komma fram. Därför
              har man insett att de 50 miljonerna behövs.
            </seg>
          </u>
          <note type="speaker" n="c39fd948">
            Anf. 147 CLAES VÄSTERTEG (c) replik:
          </note>
          <u who="Q5125017" xml:id="i-2793a6662e565914-1" n="e4ab0b2d">
            <seg n="65447447">
              Herr talman! Jag tycker att Tina Ehn ska ta åt sig av det beröm
              som jag gav. Det blir ofta ganska rätt när Miljöpartiet och alliansen
              samarbetar. Vi kan se det på ett antal olika områden. De är välkomna
              att bidra till arbetet även fortsättningsvis.
            </seg>
            <seg n="55a42ccf">
              När det gäller den eviga diskussionen som jag gärna för in i
              evigheten, höll jag på att säga om hur mycket medel som sätts
              av kan jag precis som Ola Sundell konstatera att det aldrig avsatts
              så mycket pengar på miljöområdet som nu. Det utgiftsområde som
              vi behandlar i detta utskott har aldrig haft så mycket medel som
              nu. Jag kan även konstatera att när jag läste Miljöpartiets budgetmotion
              från i höstas och jämförde den med de övriga oppositionspartiernas
              budgetmotioner fanns där inte särskilt mycket samstämmighet. Det
              finns ingen enad opposition. Samtidigt kan vi konstatera att med
              det arbetssättet vi har i dag skulle de medel som Miljöpartiet
              avsatte i den budgetmotionen inte leda till att vi når målen.
              Därför tycker jag att det är oansvarigt.
            </seg>
            <seg n="cede089d">
              Vi tittar nu över arbetssättet för att se hur vi kan få mer biologisk
              mångfald för de medel vi sätter av. Det handlar om att vi tar
              ett ansvar och ser till att vi är effektiva i vårt arbete.
            </seg>
          </u>
          <note type="speaker" n="b23bd94f">
            Anf. 148 TINA EHN (mp) replik:
          </note>
          <u who="Q4945880" xml:id="i-7b5be2e2283fd9fb-4" n="76df16f6">
            <seg n="f231543e">
              Herr talman! Det är intressant att höra att det vi hade avsatt
              i vår budgetmotion inte skulle räcka, och ändå har ni, Claes Västerteg,
              inte bjudit över. Det är väldigt intressant.
            </seg>
            <seg n="ec6a405d">
              Mycket pekar på att kostnaderna kommer att skena i väg. Om vi
              nu inte gör det vi måste kommer det att bli ännu dyrare. Just
              det pekar man på i Sternrapporten. Klimatförändringarna kräver
              att vi mobiliserar. Vi kan inte bara se stuprörsaktigt på det
              hela, utan vi behöver inse att det finns värden som måste bevaras.
              Vi behöver solida ekosystem, och i det har biologisk mångfald
              ett mycket viktigt värde.
            </seg>
            <seg n="534419fb">
              Markpriserna stiger hela tiden, vilket gör att vi inte alltid
              riktigt hänger med i politiken. Saker och ting går upp och ned.
              Claes Västerteg talar också om den generella hänsynen. Det är
              bra, men som jag redovisade tidigare har det visat sig att man
              inte tagit tillräcklig hänsyn till den generella hänsynen. Samtidigt
              säger alliansen i skogspropositionen att man inte behöver utveckla
              redovisningen av olika miljöer i skogen. Man säger att någonting
              behöver göras, men man säger inte vad, hur eller när det ska göras.
              Det hela är mycket luddigt. Jag blir väldigt orolig eftersom vi
              samtidigt har dessa hot över oss. Vi vet att vi måste ta dem på
              stort allvar.
            </seg>
            <seg n="bfa5a0a0">
              Ola Sundell nämnde att när man står med landsbygdens folk då
              avsåg han skogsägarna och ser dem i ögonen inser man att de behöver
              få ersättning för sin skog. Det tycker jag är självklart. Det
              är precis vad det handlar om. Vi måste ha pengar för att kunna
              ersätta dem för den skog som vi på något sätt behöver bevara.
              Det är mycket känslor inblandade i ett ägarskap.
            </seg>
            <seg n="d657321f">
              En hel del av våra skogsägare bor dock inte i skogtrakter eller
              på landsbygden. Vi har ett stort antal skogsägare i storstäderna.
              Det är också viktigt att komma ihåg. Det sker förändringar.
            </seg>
          </u>
          <note type="speaker" n="e3856b31">
            Anf. 149 CLAES VÄSTERTEG (c) replik:
          </note>
          <u who="Q5125017" xml:id="i-2793a6662e565914-2" n="e4ab0b2d">
            <seg n="c75eb38a">
              Herr talman! Jag är helt enig med Tina Ehn om att vi behöver
              solida ekosystem.
            </seg>
            <seg n="64dfe142">
              Låt mig återigen säga att vi ser att det sätt på vilket vi använt
              pengarna inte är effektivt. Vi når inte ända fram, och därför
              har alliansen valt att se över detta. Vi behöver hitta andra vägar
              för att komma fram. Därför kommer vi också att se hur mycket medel
              som kommer att behövas i framtiden. Det är ansvaret.
            </seg>
            <seg n="36d190d3">
              Tina Ehn påstår att man når målen med det man gör bara för att
              man lägger på lite extra pengar. Men i själva verket kommer det
              som Miljöpartiet gör inte att nå målet. Man försöker göra det
              gällande och kliva på precis på samma sätt som vi har gjort innan.
              Det är inte ansvarsfullt.
            </seg>
            <seg n="a9071d4c">
              Avslutningsvis vill jag säga något om Smör. Regeringen föreslår
              nu att plocka bort detta för att göra en regelförenkling. Det
              är den åtgärd som har varit mest kostsam för den enskilde skogsägaren.
              Det är också en regel som man inte har haft möjlighet att följa
              upp från Skogsstyrelsens sida. Varför ska vi ha lagar, regler
              och förordningar som myndigheterna inte följer upp? Då är det
              tämligen onödigt att ha dem. Vad man föreslår i skogspropositionen
              är att vi ska stärka den generella hänsynen och göra den bättre.
              Jag ser med stor förhoppning fram emot den debatt vi kommer att
              ha om skogspropositionen om någon månad.
            </seg>
          </u>
          <note n="3c29b49a" type="speaker">
            Anf. 150 ANITA BRODÉN (fp):
          </note>
          <u who="Q4765508" xml:id="i-5e7b67093bcf7b25-0" n="3a034941">
            <seg n="bdbc699f">
              Herr talman! Den biologiska mångfalden är aktuell i kvällens
              debatt det är snart kväll. Det är ett signum inte enbart för Folkpartiet,
              utan för många partier som talar sig varma för den biologiska
              mångfalden. Orörda älvar, SNF:s grundande, den vitryggiga hackspetten
              och torsken i Östersjön är några exempel på det som Folkpartiet
              har varit oerhört engagerat i. Det är därför med viss tillfredsställelse,
              herr talman, som jag konstaterar att regeringen i samband med
              vårpropositionen valt att återföra 50 miljoner till biologisk
              mångfald. Det är ett värdefullt tillskott med tanke på att regeringen
              fortfarande arbetar intensivt för att få fram verkningsfulla modeller
              och redskap för att effektivisera arbetet.
            </seg>
            <seg n="09baabd4">
              Den biologiska mångfalden utgör en stor post, 1,9 miljarder kronor,
              och nu tillförs 50 miljoner. Det är en post som hela regeringen
              anser vara viktig. Om vi går tillbaka ett antal år i tiden var
              den posten endast en bråkdel av vad den är nu. Jag har tidigare
              i kammaren påmint om att den biologiska mångfalden ger oss en
              buffert för att mota klimatförändringar. Det är värt att påminna
              varandra om det. Inte minst därför är det så viktigt att vi arbetar
              nationellt och internationellt med dessa frågor.
            </seg>
            <seg n="536f03de">
              För alliansregeringen är det viktigt att blicka framåt. En modell
              som vi har velat ta reda på mer om, men som redan har fått tummen
              ned av en samlad miljörörelse, är den finska så kallade Metsomodellen.
              Jag kommer att beröra några av de skogliga frågorna, även om vi
              kommer att ha en särskild debatt lite längre fram. Vi tar med
              oss miljörörelsens argument i beräkningen. Men för att kunna hitta
              den allra bästa lösningen är alliansregeringen beredd att förutsättningslöst
              pröva, bedöma och utvärdera också detta verktyg för att se om
              en ökad delaktighet kan bidra till arbetet med att skydda den
              biologiska mångfalden. Visar det sig att modellen inte i några
              delar skulle vara lämpad för oss i Sverige kommer den givetvis
              inte att införas. Men om det finns någon god idé, om det finns
              någon förbättring på ett kostnadseffektivt sätt, är vi självklart
              öppna för detta. Syftet är hela tiden att få så mycket skydd och
              så rätt skydd som möjligt av insatta medel.
            </seg>
            <seg n="afaa75e2">
              En annan modell, eller redskap som vi gärna säger, som är intressant
              att titta närmare på kan man finna i Statskontorets rapport. Den
              kommer bland annat att ligga som underlag för miljömålspropositionen.
              I rapporten tar man bland annat upp Sveaskogs möjlighet till utbytesskog
              vid reservatavsättningar också för bolag, inte enbart för privata
              aktörer. Det är en mycket intressant idé. Denna typ av både två-
              och trepartsbyten öppnar nya möjligheter att uppnå målet Levande
              skogar.
            </seg>
            <seg n="35bccd0a">
              Syftet med allt skydd är att bevara den biologiska mångfalden,
              vårda och bevara värdefulla naturmiljöer eller tillgodose behov
              av områden för friluftslivet. Vi kommer som sagt senare att få
              tillfälle att diskutera avsättningar i samband med skogspropositionen
              och miljömålspropositionen.
            </seg>
            <seg n="0fd28bc0">
              Herr talman! Vi närmar oss vårbruket, både på åkrar och i trädgårdar.
              Glädjen att odla i sin trädgårdstäppa eller att skörda den första
              vallen byts nu för allt fler ut mot stor frustration, då marken
              och grödorna invaderas av den spanska skogssnigeln. Många av oss
              har dessutom problemet inpå den egna husknuten.
            </seg>
            <seg n="a46b7f4b">
              Näringen har ansvar för att minimera spridningen i samband med
              handeln med växtprodukter. Utskottet menar att det naturligtvis
              också kan finnas ytterligare behov av forskning på detta område.
              Vi förutsätter att näringen tillsammans med berörda forskningsinstitutioner
              prioriterar detta arbete. Men regeringen har också ett ansvar,
              varför Jordbruksverket har forskningsprojekt på gång angående
              bland annat skördeteknik för att slippa få sniglar i skörden.
            </seg>
            <seg n="d43f543f">
              Herr talman! Jag fortsätter på spåret mördarsniglar. Det är också
              viktigt att lämpliga och godkända medel för bekämpning av mördarsnigelinvasionen
              kommer ut på marknaden. Regeringen har därför tillskjutit 3 miljoner
              kronor extra till Kemikalieinspektionen för att ge dem större
              möjligheter att snabbare behandla inkommande ansökningar. Flera
              preparat har godkänts under den senaste tiden. Dessutom har Naturvårdsverket
              fått i uppdrag att i samråd med Skogsstyrelsen, Fiskeriverket,
              Jordbruksverket, Sjöfartsverket och Tullverket arbeta fram en
              nationell strategi och handlingsplan för att kunna hantera främmande
              arter. S-reservationen slår därför in en öppen dörr, liksom pressmeddelandet
              och det möte man har haft i dag. Det som göras skall är redan
              gjort. Regeringen har skridit till handling.
            </seg>
            <seg n="4656a350">
              Samtidigt med detta regeringsarbete pågår också ett arbete om
              dessa frågor på EU-nivå. En regelbunden samordning måste hela
              tiden hållas med EU. Vi måste kunna dra lärdom av erfarenheter
              från andra länder inom detta område. Regeringen tar dessutom andra
              internationella kontakter i samband med att berörda myndigheter
              nu håller på att utarbeta råd och informationsinsatser. Det är
              helt uppenbart att mer fokus behövs på områden som handlar om
              främmande arter. Nu menar jag inte enbart mördarsnigeln, alltså
              den spanska skogssnigeln. Klimatförändringar och utökad handel
              kommer att kräva såväl övervakning och uppföljning som rätta och
              kraftfulla åtgärder.
            </seg>
            <seg n="db6c320a">
              Herr talman! Jag ska avslutningsvis säga några ord om miljökvalitetsmålen.
              Den 31 mars överlämnade Miljömålsrådet sin fördjupade utvärdering
              av miljökvalitetsmålen och delmålen till miljöministern. Det framkom
              att det kommer att bli mycket svårt att uppnå 9 av de 16 miljökvalitetsmålen.
            </seg>
            <seg n="924ea0b1">
              Målet Skyddande ozonskikt är uppfyllt, vilket är intressant i
              sig, då det har handlat mer om en attitydförändring än om enorma
              ekonomiska insatser. Beteendeförändringar och attitydförändringar
              är alltså viktiga i det fortsatta arbetet, men det är givetvis
              också oerhört viktigt med stora ekonomiska insatser. Det måste
              gå hand i hand.
            </seg>
            <seg n="2e94372d">
              Det är väldigt intressant att läsa att de mål som vi har haft
              nationell rådighet över utvecklas åt rätt håll. Det förstärker
              ytterligare bilden av hur viktigt det är med internationellt arbete
              och överenskommelser. De riktigt stora målen når vi inte utan
              internationella och gemensamma åtaganden. Vi måste också satsa
              i andra länder. Det gagnar även vårt eget land.
            </seg>
            <seg n="b489b23a">
              Arbetet måste nu fortgå. Miljömålsrådet har pekat ut ett antal
              förslag till konkreta åtgärder. Det åligger alla oss politiker
              från samtliga partier och samtliga riksdagsledamöter att nu arbeta
              tillsammans för att uppnå de kvarstående miljökvalitetsmålen.
            </seg>
            <seg n="6e8cb9b4">
              Det har inte låtit sig göra av oss i alliansen på ett och ett
              halvt år. Men tillsammans ska vi kunna klara det. Arbetet måste
              fortsätta, och det ansvaret måste vi dela.
            </seg>
            <seg n="49cd3b01">
              Med detta yrkar jag bifall till utskottets förslag i betänkandet
              i dess helhet och avslag på samtliga yrkanden. Jag hoppas samtidigt
              att det har framgått väldigt klart att regeringen tar dessa frågor
              på yttersta allvar.
            </seg>
          </u>
          <note type="speaker" n="8ee498f0">
            Anf. 151 BO BERNHARDSSON (s) replik:
          </note>
          <u who="Q3374789" xml:id="i-856ac7a60dcadfdc-1" n="619f61ce">
            <seg n="5da43166">
              Herr talman! Då är vi tillbaka till skogssniglarna. Det som ska
              göras är redan gjort, säger Anita Brodén. Jag undrar hur många
              av dem som drabbats av plågan som håller med om att allt som ska
              göras redan är gjort.
            </seg>
            <seg n="aec5c4a6">
              Det finns många myndigheter som har olika ansvar. Problemet är,
              som jag försökte peka på i mitt inlägg, att det inte riktigt är
              någon som har tagit fritidsodlarnas problem på allvar. Vi tror
              att det beror på att det inte har drabbat de så kallade areella
              näringarna och företagandet.
            </seg>
            <seg n="b93a3898">
              Det finns flera myndigheter som räknades upp som har ansvar för
              nya arter som tas in i Sverige. Det kommer vi förmodligen att
              få uppleva mer av bland annat som en följd av klimateffekterna.
            </seg>
            <seg n="fc1998ad">
              Problemet när det gäller skogssnigeln är att man på dessa myndigheter
              såvitt jag har erfarit uppfattar det som att den arten redan är
              etablerad i Sverige. Den betraktas inte längre som en ny art när
              man ska ha särskilda handlingsprogram ur den synvinkeln.
            </seg>
            <seg n="89d7cfec">
              Jag vågar nog tro att vi skulle kunna göra lite mer. Det är därför
              vi har en reservation. Det finns myndigheter som har ansvar. Men
              det ansvaret borde utpekas mycket tydligare.
            </seg>
            <seg n="db9d1711">
              Det borde pekas ut tydligare vad man bör göra när det gäller
              forskningsinsatser och information. Som jag sade inledningsvis
              gäller det att utnyttja den folkrörelse som fritidsodlarna är
              för att samla in erfarenheter och återföra information. Det som
              göras skall är nog inte redan gjort.
            </seg>
          </u>
          <note n="6f5fa804" type="speaker">
            Anf. 152 ANITA BRODÉN (fp) replik:
          </note>
          <u who="Q4765508" xml:id="i-65bea7997892f5bb-1" n="619f61ce">
            <seg n="620fe86c">
              Herr talman! Det som göras skall handlar väldigt mycket om nationella
              strategin som Socialdemokraterna har skrivit om i sin reservation.
            </seg>
            <seg n="090d6f92">
              Jag vill ta det en gång till. Regeringen har gett Naturvårdsverket
              i uppdrag att i samråd med en mängd myndigheter arbeta fram en
              nationell strategi och en handlingsplan. Man tar den här frågan
              på allvar. Den uppgiften är redan gjord.
            </seg>
            <seg n="58ddb1fc">
              Dessutom har regeringen tillskjutit 3 miljoner till Kemikalieinspektionen
              för att påskynda och ge den mer resurser att kunna hantera de
              ansökningar som nu har kommit in. Det kan vara biologiska bekämpningsmedel
              men också kemiska bekämpningsmedel. Det kräver en lång process
              och analys för att få ett godkännande. Det har regeringen gjort.
              Tack vare det har man redan under sen vår kunnat få ut nya bekämpningsmedel
              på marknaden som är klart godkända.
            </seg>
            <seg n="f5555592">
              Dessutom pågår en internationell kontakt. Det är ett samarbete
              med EU. Den här frågan gäller inte något som vi enbart har i Sverige.
              Det är ett problem vi har i grannländerna och i andra länder.
              Därför ska vi ta lärdom och dra nytta av varandra.
            </seg>
            <seg n="24535a9c">
              Sist men inte minst arbetas det nu fram och kommer att skickas
              ut om ett par veckor råd och rekommendationer till såväl fritidsodlare
              som den regelrätta jordbruksnäringen. Alla behöver få de råden
              och hjälp med hur vi på bästa sätt ska hantera detta.
            </seg>
          </u>
          <note type="speaker" n="e12282e6">
            Anf. 153 BO BERNHARDSSON (s) replik:
          </note>
          <u who="Q3374789" xml:id="i-856ac7a60dcadfdc-2" n="619f61ce">
            <seg n="5d86fb02">
              Herr talman! Det är lite synd, om det redan finns en aktiv plan
              på gång, att det inte framgår tydligt av majoritetstexten. Där
              handlar det väl-digt mycket om att man har bevakning på det och
              att man möjligen måste inskrida med åtgärder. Det är ungefär så
              det står.
            </seg>
            <seg n="d8a42a75">
              Det står också att det är upp till näringen att lösa frågorna.
              Det brukar i och för sig stå i alla majoritetstexter att man måste
              lita på näringslivet. Men nu låter det faktiskt som att det är
              saker på gång.
            </seg>
          </u>
          <note n="06a41aef" type="speaker">
            (ANITA BRODÉN (fp):
          </note>
          <u who="Q4765508" xml:id="i-dc96d9e59053f5bb-1" next="i-65bea7997892f5bb-2">
            <seg>
              Absolut!)
            </seg>
          </u>
          <u who="Q4765508" xml:id="i-65bea7997892f5bb-2" n="619f61ce" prev="i-dc96d9e59053f5bb-1">
            <seg n="a2ad1f53">
              Det är jättebra om det är så. Men det är lite synd att det inte
              framgår tydligare i den text vi har att behandla, för det gör
              det inte. Där är det den lite mer tillbakalutade hållningen att
              vi fortsätter att avvakta.
            </seg>
            <seg n="ba74d936">
              Man hänvisar till att det pågår ett arbete i Europeiska unionen.
              Det är också en underlåtelsesynd som upprepar sig. Man säger ofta
              att något redan pågår i det europeiska samarbetet, att kommissionen
              håller på med det eller någonting. Vi ska då avvakta och sitta
              tysta.
            </seg>
            <seg n="af7d9c53">
              Jag tycker inte det. Vi är med i unionen för att vara aktiva
              och driva på. Även när vi vet att saker och ting är på gång tycker
              jag att vi ska ha ett ganska högt röstläge och berätta vad vi
              tycker att kommissionen ska göra och inte bara avvakta. Det är
              också för tillbakalutat.
            </seg>
            <seg n="2e958196">
              Herr talman! Vi har säkert varit blygsamma i vår text. Men det
              viktiga är att det är rejält och att vi agerar. Jag tycker inte
              att det är synd på så sätt. Det är underbart att detta nu kommer
              ut massmedialt. Jag utgår från att det kommer att skrivas en hel
              del om det framöver ju närmare värmen vi kommer.
            </seg>
            <seg n="fe4e43ff">
              Vad gäller EU-arbetet pågår det nu. Man samlar in information
              fram till början av maj. Där är regeringen aktiv. Vi har en regering
              som hela ti-den arbetar tätt ihop med EU för att vi ska komma
              med samma besked och komma fram till samma slutsats när det gäller
              detta. Det får inte komma olika signaler till medborgarna.
            </seg>
            <seg n="2944f1c2">
              Vi agerar rejält också på detta område. Nästa gång när Bo Bernhardsson
              läser att vi skriver att regeringen agerar kan Bo Bernhardsson
              vara lugn. Då finns en rad med åtgärder som vi sedan kan berätta
              om i kammaren.
            </seg>
          </u>
          <note n="6b248212" type="speaker">
            Anf. 154 ANITA BRODÉN (fp) replik:
          </note>
          <note type="speaker" n="66b2014e">
            Anf. 155 SVEN GUNNAR PERSSON (kd):
          </note>
          <u who="Q6043789" xml:id="i-b4e48c8a01b3fa0c-0" n="448c441f">
            <seg n="b275f2d6">
              Herr talman! Biologisk mångfald är grunden för all mänsklig aktivitet,
              och till och med att sitta! Arterna förser oss med system som
              renar luft och vatten, ser till att det produceras skog och grödor
              och annat vi behöver för att uppehålla livet. Det är avgörande
              frågor för vår planet, vår framtid och vår egen fortlevnad.
            </seg>
            <seg n="f3ad0a5a">
              Så här i vårtider är det verkligen rätt tid att debattera biologisk
              mångfald när livets mångfald gör sig särskilt påmint. Det kluckar
              och kvittrar, det spirar och spritter och det bräker och brölar
              i buskar och snår.
            </seg>
            <seg n="5b0f2b12">
              Jag tänkte på den här debatten när jag stod på perrongen mitt
              inne i stan i Örebro i måndags kväll efter ett distriktsstyrelsesammanträde,
              då jag var tvungen att åka upp till Helsingfors. Då sjöng en koltrast
              så intensivt och starkt! Han skrek ut och berättade för oss alla
              som stod där på perrongen att han var världsbäst på att bygga
              bo. Han var den vassaste bobyggaringenjören i universum. Han berättade
              att han har gener i världsklass som han gärna sprider vidare.
              Sedan sade han en del i samband med det som censuren måste ta
              bort; det lämpar sig inte för kammarens protokoll. Han sade också:
              Jag kommer att sjunga och spela för den som vill bo tillsammans
              med mig hela livet ännu starkare och ännu vackrare än jag spelar
              och sjunger i kväll. Jag uppfattade också att han sade: Stanna
              hemma! Åk inte till Helsingfors! Gå ut i skogen och upplev naturen
              eller gå åtminstone en runda på golfbanan Jag uppfattade väl inte
              allt han sade. Men det var fantastiskt med denna livets bekännelse
              mitt i staden, mitt på tågperrongen.
            </seg>
            <seg n="cd321fa2">
              I vårt land, men framför allt i andra delar av världen, är den
              biologiska mångfalden hotad. Det har hänvisats till Millennium
              Ecosystem Assessment tidigare i debatten. Vi har haft det uppe
              i andra debatter också. Man pekar på att två tredjedelar av ekosystemen
              är överutnyttjade och stressade. Ekosystemens förmåga att förse
              en växande befolkning med förnybara naturresurser äventyras.
            </seg>
            <seg n="c17f4645">
              Befolkningen i världen ökar med ungefär tio nya Sverige per år.
              Det är snabbt växande ekonomier som starkt ökar trycket på den
              biologiska mångfalden. En miljard människor i industriländerna
              använder resurser per capita som är minst 30 gånger större än
              vad de fattiga ländernas invånare använder per capita.
            </seg>
            <seg n="6be6a92b">
              Europa svarade 1960 för 12 procent av världens befolkning och
              gjorde 10 procent som fotavtryck jag vet inte riktigt hur man
              ska uttrycka det. Jämförelsevis utgör i alla fall Europas befolkning
              7 procent av världens befolkning och svarar för 20 procent av
              fotavtrycken.
            </seg>
            <seg n="9607193b">
              Jag tror att det perspektivet är nyttigt och viktigt att ha med
              sig när vi ska hantera de här frågorna motioner om spanska skogssniglar
              och om skarv och när vi ska diskutera satsningar eller brist på
              satsningar i vårt sammanhang, i Sverige.
            </seg>
            <seg n="0efa995d">
              Bo Bernhardsson var inne på detta i sitt i mitt tycke mycket
              intressanta anförande. Det här handlar om hela den industrialiserade
              västvärldens sätt att producera, konsumera och utnyttja naturresurser
              och ta för oss av de naturresurser som finns i världen.
            </seg>
            <seg n="273bcbc8">
              För att ytterligare problematisera det här med biologisk mångfald
              har också andra varit inne på att klimatfrågan väcker nya frågor.
              Den visar på nya målkonflikter och spänningsfält när det gäller
              biobränsleproduktion kontra naturvård och biologisk mångfald.
              Det handlar till exempel om vindkraften och dess påverkan på fågelliv
              och fladdermössens möjligheter i sina liv. Inte för att jag inte
              tycker att vi ska ha biobränslen eller vindkraft, men jag pekar
              på att det är nya frågeställningar som ständigt möter oss.
            </seg>
            <seg n="23a0b546">
              Sverker Sörlin, som är professor i miljöhistoria, skriver i en
              artikel i Bio Diverse den förnämliga och intressanta tidskriften
              från Centrum för biologisk mångfald just om hur uppfattningarna
              inom naturvården har skiftat över tiden och runt om i världen.
              Värden och nytta har skiftat. Vad är vackert och vad är fult?
              Vad ska bestå och vad behöver inte bestå?
            </seg>
            <seg n="d3579fbb">
              Han skriver vidare i Bio Diverse att landskapets intressenter
              alltid har uppträtt självsäkert och ofta har ansett sig besitta
              en upphöjd insikt om vad som i varje läge har varit rätt att göra.
              Det gäller både exploateringsintressena och bevarandeintressena.
              Han skriver i avslutningen på sin artikel: Under senare årtionden
              har nya, eller nygamla, värdekomplex påverkat landskapsvård och
              skyddssträvanden; biologisk mångfald är bara ett av dem. Säkerheten
              i bedömningen och det svaga intresset för medborgerlig förankring
              av landskapets värdefrågor har inte försvunnit. Det är en omständighet
              värd begrundan, inte minst när ett nytt århundrades landskaps-
              och värdefrågor nu skall artikuleras.
            </seg>
            <seg n="823f568a">
              I samma nummer av tidningen skriver Svante Hultengren, som är
              naturvårdskonsult och hjälper till med att inventera och forma
              olika avsättningsområden: Det är inte acceptabelt att en art kategoriseras
              som starkt hotad i en upplaga av rödlistan, för att i nästa uppdatering
              helt tas bort. Det skapar kortsiktighet och svårighet att planera
              och det minskar legitimiteten för systemen.
            </seg>
            <seg n="d99d20eb">
              Vi behöver bara granska de motioner som behandlas i betänkandet
              för att se de nyanser och spänningar och den bredd som finns i
              frågan. Motionärerna, framför allt från oppositionen, vill ha
              ett mer dynamiskt strandskydd, det vill säga ett något uppluckrat
              sådant. Man vill jaga sniglar och skarvar ut ur landet. Man vill
              ta krafttag mot främmande arter. Det är inskränkningar av den
              biologiska mångfalden, men inskränkningar som vi för närvarande
              tycker vore bra. Det är ett rörligt mål, kan man säga.
            </seg>
            <seg n="77827125">
              I Arjeplog, där det finns en vänstermajoritet i spetsen, råder
              bred politisk enighet om att man ska motarbeta planen på nationalpark
              i Vindelfjällen. Jag vet inte hur enigt det hela har varit när
              det gäller Botniabanans dragning genom Umedeltat med dess Natura
              2000-område, men kommunen har varit starkt pådrivande. Det finns
              visserligen kompensation, men man gör ett medvetet val att göra
              ett intrång i det område som man tidigare har sett som väldigt
              värdefullt eller som framför allt andra har sett som värdefullt.
              Det finns alltså spänningsfält här.
            </seg>
            <seg n="27fd0b53">
              Som redan har sagts kommer vi också att få ställas inför nya
              frågeställningar i samband med att konsekvenserna av klimatförändringarna
              blir tydliga och nya arter vandrar in söderifrån. Hur agerar vi
              när naturen själv agerar eller reagerar genom att arterna flyttar
              och tränger ut andra arter eller när de mumsar i sig varandra
              i rask takt på ett ställe? Det är också frågor att förhålla sig
              till.
            </seg>
            <seg n="aa130f4a">
              Jag problematiserar inte för att jag tycker att vi ska sänka
              ambitionerna när det gäller att värna den biologiska mångfalden.
              Tvärtom måste arbetet på alla nivåer fördjupas och förstärkas
              och vara träffsäkert och effektivt. Det är viktigt med deltagande
              från alla inblandade och med respekt för äganderätt och förvaltarskap.
              Jag tycker att Ola tog upp detta på ett bra sätt; vi måste bort
              från uppifrånperspektivet till ett deltagande- och underifrånperspektiv.
            </seg>
            <seg n="8eb61dac">
              Jag vill påpeka något om den artikel från de 14 forskarna som
              det hänvisas till. De tar upp det svenska skogsbruket i ett hundraårigt
              perspektiv. Det handlar inte om det senaste årets budget och 50
              miljoner. Kritiken handlar om det skogsbruk som har bedrivits
              under många år.
            </seg>
            <seg n="5ab8f8fa">
              Ursäkta att jag drar över tiden, herr talman! Jag brukar inte
              göra det, men i dag gör jag det lite grann. Det är viktigt med
              ödmjukhet att vi kommer bort från ni-har-fel-vi-har-rätt-perspektivet
              när det gäller biologisk mångfald i de här stora frågorna. Samtidigt
              ska vi ta till oss ny kunskap och anta de stora utmaningar som
              inte minst Millennium Ecosystem Assessment pekar på och som klimatförändringarna
              ställer oss inför.
            </seg>
            <seg n="316fb0d9">
              Till sist, herr talman, vill jag nämna att de reservationer som
              finns i betänkandet javisst, det var ett betänkande vi diskuterade
              har tagits upp. När det gäller den spanska skogssnigeln vidtas
              åtgärder från inte minst Jordbruksverket i en bred palett åtgärder,
              så jag tycker att frågan är tillgodosedd.
            </seg>
            <seg n="2d01be42">
              När det gäller marina skyddsområden pågår ett arbete med just
              de inslag som efterfrågas i reservationen: zoner med fiskeförbud
              och naturreservat. Man pekar i Miljömålsrådets utvärdering på
              att det förmodligen går att nå fram inom de 26 områden som bör
              vara färdiga. När det gäller översynen av habitatdirektivet pågår
              ett arbete inom unionen. Det anges tydligt i betänkandetexten.
              Man tar in rapporter från alla länder och gör en syntesrapport
              från kommissionen som sedan ligger till grund för en omvärdering.
              Det tar för lång tid javisst, men det sker ändå.
            </seg>
          </u>
          <note n="c40ebb63">
            Herr talman! Jag yrkar bifall till förslaget i betänkandet och
            avslag på reservationerna.
          </note>
          <note n="46fd2b07" type="speaker">
            Anf. 156 LENNART SACRÉDEUS (kd):
          </note>
          <u who="Q964124" xml:id="i-39504c255ae69221-0" n="448c441f">
            <seg n="ddb6250c">
              Herr talman! Många privatpersoner i Sverige upplever att problemen
              med den spanska skogssnigeln, eller i folkmun mördarsnigeln, i
              fjol varit större än någonsin tidigare. En fritidsodlare som jag
              talade med hade tillsammans med sin make tagit av daga 55 000
              mördarsniglar i sin trädgård. Det var fram till den 1 augusti
              i fjol. En villaägare uppskattade att antalet mördarsniglar det
              året varit tre gånger så stort som året innan och beskrev läget
              som att bekymren började bli oöverstigliga.
            </seg>
            <seg n="aca75e26">
              Förtvivlade privata markägare har från Danmark och Tyskland fört
              in bekämpningsmedel som inte är tillåtna att säljas i vårt land.
              Vi folkvalda kan inte blunda för en olägenhet av detta slag som
              så stora grupper människor möter i sin vardag. Signaler kommer
              från enskilda näringsidkare inom de gröna näringarna att de börjar
              få problem med mördarsnigeln. Det visar att frågan måste lyftas
              fram nationellt för att skapa förbättrade möjligheter för privatpersoner
              och lantbrukare att bekämpa den spanska skogssnigeln.
            </seg>
            <seg n="19b84b6f">
              Den spanska skogssnigeln har visat sig nästan omöjlig att utrota
              samtidigt som den ställer till stora skador i odlingarna. Mördarsnigelns
              vandring allt längre norrut i vårt land har nu fört den till Ångermanland
              längs Norrlandskusten och inne i Svealand till Rättvik och Mora
              i Dalarna.
            </seg>
            <seg n="c83f6038">
              Ett betydande bekymmer är att förekomsten nu är så omfattande
              att mördarsnigeln har börjat sprida sig inom den kommersiella
              grönsaksodlingen i Skåne. Dessutom ger den sig på böndernas höbalar,
              vilket gör att kvaliteten försämras och att hö kan orsaka problem
              i djurhållningen.
            </seg>
            <seg n="470f4969">
              Jag välkomnar att utskottet uppmärksammat att EU-kommissionen
              från den 3 mars till den 5 maj 2008 via Internet inhämtar förslag
              om hur problem med främmande arter kan hanteras på EU-nivå i syfte
              att förbereda en gemensam EU-policy mot främmande arter.
            </seg>
            <seg n="ed945c64">
              Det är rätt, som utskottet pekar på, att det kan finnas behov
              av ytterligare forskning och att berörda näringar tillsammans
              med lämpliga forskningsinstitutioner bör prioritera detta arbete.
            </seg>
            <seg n="424c23d2">
              Det är också värdefullt, som utskottet lyfter fram, att Naturvårdsverket
              i samråd med Skogsstyrelsen, Fiskeriverket, Jordbruksverket, Sjöfartsverket
              och Tullverket inför en nationell strategi och handlingsplan som
              syftar till att etablera ett system för hantering av införsel,
              förflyttning och utsättning av främmande arter och genotyper.
              Som har nämnts tidigare i debatten är det viktigt att den spanska
              skogssnigeln ryms inom ramen för detta.
            </seg>
            <seg n="4a2a327e">
              I några stater på kontinenten i Europa, som Tyskland och Österrike,
              är problemet med mördarsnigeln ännu större än i vårt land. Det
              är inte en acceptabel utveckling. Inte minst mot den bakgrunden
              menar jag att det är angeläget att frågan lyfts fram på lämpligt
              sätt på nationell nivå, särskilt om det visar sig att denna extraordinära
              situation blir det normala eller till och med fortsätter att förvärras
              under kommande år. Det vore därför önskvärt att Sverige, liksom
              Danmark, nationellt utarbetar, som utskottet pekar på, metoder
              för någon form av handlingsplan eller aktioner. Om detta har jag
              motionerat i riksdagen.
            </seg>
            <seg n="c1a19d59">
              Jag vill avsluta, herr talman, med följande. Den här frågan kan
              uppfattas som trivial, men den berör väldigt många människor,
              och de upplever att den är allvarlig för dem. Den är också alltmer
              allvarlig inom näringen. Det är viktigt att miljökontoren i landets
              kommuner har en beredskap inför sommaren. Utifrån kontakter med
              innovatörer inom området är det samtidigt min bedömning att innovationskraft
              och utveckling är det bästa sättet att komma till rätta med problemen.
            </seg>
          </u>
          <note n="4dd5cfa7">
            Överläggningen var härmed avslutad.
          </note>
          <note n="f21b7a76">
            13 § Bordläggning, beslut om motionsrätt och beslut om förlängd
            motionstid
          </note>
          <note n="5315cd03">
            Anmäldes och bordlades
          </note>
          <note n="dfdfb651">
            Kammaren biföll talmannens förslag att motioner fick väckas på
            ovanstående skrivelser.
          </note>
          <note n="11b68117">
            Kammaren biföll talmannens förslag att motionstiden för prop.
            2007/08:139 samt för ovanstående skrivelser skulle förlängas till
            onsdagen den 7 maj .
          </note>
          <note n="3292055f">
            14 § Anmälan om frågor för skriftliga svar
          </note>
          <note n="17ac25f8">
            Anmäldes att följande frågor för skriftliga svar framställts
          </note>
          <note n="380150c8">
            den 16 april
          </note>
          <note n="cb421195">
            Ameer Sachet
          </note>
          <note n="9d99b6ac">
            Mats Johansson
          </note>
          <note n="5b60623f">
            Cecilia Wikström
          </note>
          <note n="1f003cb5">
            Allan Widman
          </note>
          <note n="a177720f">
            Hans Linde
          </note>
          <note n="1780aa92">
            Olof Lavesson
          </note>
          <note n="a177720f">
            Hans Linde
          </note>
          <note n="5570ba01">
            Amineh Kakabaveh
          </note>
          <note n="c8681df8">
            Frågorna redovisas i bilaga som fogats till riksdagens snabbprotokoll
            tisdagen den 22 april.
          </note>
          <note n="703ed943">
            15 § Anmälan om skriftliga svar på frågor
          </note>
          <note n="c61c03fb">
            Anmäldes att skriftliga svar på följande frågor inkommit
          </note>
          <note n="380150c8">
            den 16 april
          </note>
          <note n="b673c7f5">
            Birgitta Eriksson
          </note>
          <note n="b673c7f5">
            Birgitta Eriksson
          </note>
          <note n="5271ace1">
            Jan Emanuel Johansson
          </note>
          <note n="5271ace1">
            Jan Emanuel Johansson
          </note>
          <note n="dc5dc585">
            Krister Hammarbergh
          </note>
          <note n="7b3bd51c">
            Alice Åström
          </note>
          <note n="e7abb611">
            Catharina Bråkenhielm
          </note>
          <note n="99db3e60">
            Carina Hägg
          </note>
          <note n="0e2da164">
            Lennart Axelsson
          </note>
          <note n="257cbe04">
            Marie Engström
          </note>
          <note n="7cf93859">
            Matilda Ernkrans
          </note>
          <note n="8ece1553">
            Gunnar Sandberg
          </note>
          <note n="8ece1553">
            Gunnar Sandberg
          </note>
          <note n="2c3c1478">
            LiseLotte Olsson
          </note>
          <note n="7e80f98e">
            Désirée Liljevall
          </note>
          <note n="5c59ba7b">
            Marina Pettersson
          </note>
          <note n="c71d818a">
            Anders Karlsson
          </note>
          <note n="6e9124a8">
            Ann-Kristine Johansson
          </note>
          <note n="d22ced21">
            Désirée Pethrus Engström
          </note>
          <note n="ed2914c4">
            Yvonne Andersson
          </note>
          <note n="bd661434">
            Eliza Roszkowska Öberg
          </note>
          <note n="091a917e">
            Anne Ludvigsson
          </note>
          <note n="5271ace1">
            Jan Emanuel Johansson
          </note>
          <note n="e7abb611">
            Catharina Bråkenhielm
          </note>
          <note n="b673c7f5">
            Birgitta Eriksson
          </note>
          <note n="b673c7f5">
            Birgitta Eriksson
          </note>
          <note n="21c8e1b5">
            Hans Olsson
          </note>
          <note n="fc58c74a">
            Ronny Olander
          </note>
          <note n="385d485b">
            Tina Ehn
          </note>
          <note n="30f80d8e">
            Karl Sigfrid
          </note>
          <note n="b673c7f5">
            Birgitta Eriksson
          </note>
          <note n="8f23691f">
            Solveig Zander
          </note>
          <note n="c5ddfd26">
            Michael Hagberg
          </note>
          <note n="fcf2b4b7">
            Louise Malmström
          </note>
          <note n="21c8e1b5">
            Hans Olsson
          </note>
          <note n="2e949358">
            Eva Sonidsson
          </note>
          <note n="322e338a">
            Maria Lundqvist-Brömster
          </note>
          <note n="959a4f69">
            Svaren redovisas i bilaga som fogats till riksdagens snabbprotokoll
            tisdagen den 22 april.
          </note>
          <note n="c3543dcd">
            16 § Kammaren åtskildes kl. 18.05.
          </note>
          <note n="19b7980e">
            Förhandlingarna leddes
          </note>
          <note n="d810c452">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
