<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--120</head>
          <docDate when="2008-06-02">2008-06-02</docDate>
        </div>
      </front>
      <body>
        <div>
          <note n="c3cc66dd">
            ﻿
          </note>
          <note n="9de697ef">
            Riksdagens protokoll
          </note>
          <note n="6d2c691d">
            2007/08:120
          </note>
          <note type="date" n="dd0812f8">
            Måndagen den 2 juni
          </note>
          <note n="b60e4f4a">
            Kl. 10:00 - 20:46
          </note>
          <note n="eb1bf5c8">
            1 § Justering av protokoll
          </note>
          <note n="4d7b35d1">
            Justerades protokollet för den 23 maj.
          </note>
          <note n="60b5de47">
            2 § Ledighet
          </note>
          <note n="0007fea0">
            Talmannen meddelade att Pernilla Zethraeus (v) ansökt om fortsatt
            ledighet under tiden den 230 juni.
          </note>
          <note n="d574b663">
            Kammaren biföll denna ansökan.
          </note>
          <note n="b5068269">
            Talmannen anmälde att Amineh Kakabaveh (v) skulle fortsätta att
            tjänstgöra som ersättare för Pernilla Zethraeus.
          </note>
          <note n="aef3e58e">
            3 § Anmälan om kompletteringsval
          </note>
          <note n="5716c2eb">
            Talmannen meddelade att Vänsterpartiets riksdagsgrupp anmält
            Amineh Kakabaveh som suppleant i konstitutionsutskottet och civilutskottet
            under Pernilla Zethraeus fortsatta ledighet.
          </note>
          <note n="efef9c65">
            Talmannen förklarade vald under tiden den 230 juni till
          </note>
          <note n="1187f9ac">
            suppleant i konstitutionsutskottet
          </note>
          <note n="ad5b3807">
            suppleant i civilutskottet
          </note>
          <note n="51542fa9">
            Talmannen meddelade vidare att Moderata samlingspartiets riksdagsgrupp
            på grund av uppkommen vakans anmält Ulla Löfgren som suppleant
            i riksbanksfullmäktige.
          </note>
          <note n="b893639a">
            Talmannen förklarade vald till
          </note>
          <note n="091eccbf">
            suppleant i riksbanksfullmäktige
          </note>
          <note n="dfbf736e">
            4 § Meddelande om svar på skriftliga frågor
          </note>
          <note n="3d40fe66">
            Talmannen meddelade att med anledning av att fredagen den 6 juni
            är en helgdag skulle skriftliga frågor som lämnats in under tiden
            fredagen den 30 maj kl. 10.00torsdagen den 5 juni kl. 10.00 besvaras
            senast onsdagen den 11 juni kl. 12.00.
          </note>
          <note n="c234a770">
            Meddelandet hade delats ut till riksdagens ledamöter.
          </note>
          <note n="1aba22d6">
            5 § Meddelande om frågestund
          </note>
          <note n="bae14188">
            Talmannen meddelade att vid frågestunden torsdagen den 5 juni
            kl. 14.00 skulle följande statsråd närvara:
          </note>
          <note n="a49bdfd3">
            Finansminister Anders Borg (m), jordbruksminister Eskil Erlandsson
            (c), statsrådet Gunilla Carlsson (m), arbetsmarknadsminister Sven
            Otto Littorin (m) och statsrådet Cecilia Malmström (fp).
          </note>
          <note n="08bd07fc">
            6 § Anmälan om fördröjda svar på interpellationer
          </note>
          <note n="d06a21af">
            Till riksdagen hade inkommit följande skrivelser:
          </note>
          <note n="d44bb75c">
            Interpellation 2007/08:678
          </note>
          <note n="e69e69c6">
            Interpellation 2007/08:678 Utbildning för åklagare
          </note>
          <note n="0a60432a">
            Interpellationen kommer att besvaras tisdagen den 3 juni 2008.
          </note>
          <note n="07a4a2f8">
            Skälet till dröjsmålet är andra sedan tidigare inbokade arrangemang.
          </note>
          <note n="de169da5">
            Beatrice Ask
          </note>
          <note n="d531f0fc">
            Interpellation 2007/08:681
          </note>
          <note n="23e93cc8">
            Interpellation 2007/08:681 Polisutredningar angående anmälda
            arbetsmiljöbrott
          </note>
          <note n="0a60432a">
            Interpellationen kommer att besvaras tisdagen den 3 juni 2008.
          </note>
          <note n="07a4a2f8">
            Skälet till dröjsmålet är andra sedan tidigare inbokade arrangemang.
          </note>
          <note n="de169da5">
            Beatrice Ask
          </note>
          <note n="999075b9">
            Interpellation 2007/08:692
          </note>
          <note n="a6c4dcff">
            Interpellation 2007/08:692 Kommunernas upphandling av avfallshantering
          </note>
          <note n="1cfa93b5">
            Interpellationen kommer att besvaras fredagen den 13 juni 2008.
          </note>
          <note n="c03f5352">
            Skälet till dröjsmålet är andra åtaganden som inte kan ändras.
          </note>
          <note n="f0d41a28">
            Mats Odell
          </note>
          <note n="3dce6b43">
            Interpellation 2007/08:696
          </note>
          <note n="4fb8d02c">
            Interpellation 2007/08:696 Hyresrättens fördelar
          </note>
          <note n="1cfa93b5">
            Interpellationen kommer att besvaras fredagen den 13 juni 2008.
          </note>
          <note n="c03f5352">
            Skälet till dröjsmålet är andra åtaganden som inte kan ändras.
          </note>
          <note n="f0d41a28">
            Mats Odell
          </note>
          <note n="5bdb52da">
            Interpellation 2007/08:697
          </note>
          <note n="0c2cd13a">
            Interpellation 2007/08:697 Bristyrken
          </note>
          <note n="12c5a6c3">
            Interpellationen kommer att besvaras tisdagen den 10 juni 2008.
          </note>
          <note n="bd6b335b">
            Skälet till dröjsmålet är tjänsteresor.
          </note>
          <note n="ccaca1a4">
            Karin Renman
          </note>
          <note n="c6b74c17">
            Interpellation 2007/08:698
          </note>
          <note n="77eba949">
            Interpellation 2007/08:698 Konsekvenser av reglerna för deltidsarbetslösa
          </note>
          <note n="12c5a6c3">
            Interpellationen kommer att besvaras tisdagen den 10 juni 2008.
          </note>
          <note n="bd6b335b">
            Skälet till dröjsmålet är tjänsteresor.
          </note>
          <note n="ccaca1a4">
            Karin Renman
          </note>
          <note n="97df7cfc">
            Interpellation 2007/08:699
          </note>
          <note n="29017c5d">
            Interpellation 2007/08:699 Fas tre i jobb- och utvecklingsgarantin
          </note>
          <note n="12c5a6c3">
            Interpellationen kommer att besvaras tisdagen den 10 juni 2008.
          </note>
          <note n="bd6b335b">
            Skälet till dröjsmålet är tjänsteresor.
          </note>
          <note n="ccaca1a4">
            Karin Renman
          </note>
          <note n="d92a210a">
            Interpellation 2007/08:712
          </note>
          <note n="c3e2414f">
            Interpellation 2007/08:712 Försäljningen av Vasakronan
          </note>
          <note n="1cfa93b5">
            Interpellationen kommer att besvaras fredagen den 13 juni 2008.
          </note>
          <note n="a5da8477">
            Skälet till dröjsmålet är sedan tidigare inbokade engagemang.
          </note>
          <note n="2d4b33c3">
            Dag Ekman
          </note>
          <note n="d37919a4">
            Interpellation 2007/08:724
          </note>
          <note n="08a810bf">
            Interpellation 2007/08:724 Barnfamiljers ekonomi
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="09cfc1da">
            Skälet till dröjsmålet är sedan länge inbokade engagemang.
          </note>
          <note n="efc61f9c">
            Marianne Jenryd
          </note>
          <note n="89c9a7d4">
            Interpellation 2007/08:726
          </note>
          <note n="04cc009a">
            Interpellation 2007/08:726 Förändringar i allmännyttan och barnperspektivet
          </note>
          <note n="1cfa93b5">
            Interpellationen kommer att besvaras fredagen den 13 juni 2008.
          </note>
          <note n="c03f5352">
            Skälet till dröjsmålet är andra åtaganden som inte kan ändras.
          </note>
          <note n="f0d41a28">
            Mats Odell
          </note>
          <note n="1191b72e">
            Interpellation 2007/08:727
          </note>
          <note n="1a0fd920">
            Interpellation 2007/08:727 Barns sommar
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="09cfc1da">
            Skälet till dröjsmålet är sedan länge inbokade engagemang.
          </note>
          <note n="efc61f9c">
            Marianne Jenryd
          </note>
          <note n="eb6b23d9">
            Interpellation 2007/08:749
          </note>
          <note n="a8816265">
            Interpellation 2007/08:749 Döva asylsökande
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="479dd1ae">
            Skälet till dröjsmålet är tjänsteresa.
          </note>
          <note n="18fe70ef">
            Tobias Billström
          </note>
          <note n="f1457b93">
            Interpellation 2007/08:751
          </note>
          <note n="6dc350ea">
            Interpellation 2007/08:751 Vårdnadsbidrag
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="09cfc1da">
            Skälet till dröjsmålet är sedan länge inbokade engagemang.
          </note>
          <note n="efc61f9c">
            Marianne Jenryd
          </note>
          <note n="d3857c0d">
            Interpellation 2007/08:754
          </note>
          <note n="b4159cf1">
            Interpellation 2007/08:754 Kommunernas ekonomiska situation
          </note>
          <note n="1cfa93b5">
            Interpellationen kommer att besvaras fredagen den 13 juni 2008.
          </note>
          <note n="c03f5352">
            Skälet till dröjsmålet är andra åtaganden som inte kan ändras.
          </note>
          <note n="f0d41a28">
            Mats Odell
          </note>
          <note n="6046e347">
            Interpellation 2007/08:755
          </note>
          <note n="935f5549">
            Interpellation 2007/08:755 Utredningen om allmännyttan
          </note>
          <note n="1cfa93b5">
            Interpellationen kommer att besvaras fredagen den 13 juni 2008.
          </note>
          <note n="c03f5352">
            Skälet till dröjsmålet är andra åtaganden som inte kan ändras.
          </note>
          <note n="f0d41a28">
            Mats Odell
          </note>
          <note n="921ece58">
            Interpellation 2007/08:760
          </note>
          <note n="dd4fd23e">
            Interpellation 2007/08:760 Vårdnadsbidraget och barnens tid med
            föräldrarna
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="09cfc1da">
            Skälet till dröjsmålet är sedan länge inbokade engagemang.
          </note>
          <note n="efc61f9c">
            Marianne Jenryd
          </note>
          <note n="b008d6e4">
            Interpellation 2007/08:761
          </note>
          <note n="3baf5e82">
            Interpellation 2007/08:761 Vårdnadsbidraget och arbetslinjen
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="09cfc1da">
            Skälet till dröjsmålet är sedan länge inbokade engagemang.
          </note>
          <note n="efc61f9c">
            Marianne Jenryd
          </note>
          <note n="f3777830">
            Interpellation 2007/08:763
          </note>
          <note n="8ba99d07">
            Interpellation 2007/08:763 Minskat byggande av studentbostäder
          </note>
          <note n="1cfa93b5">
            Interpellationen kommer att besvaras fredagen den 13 juni 2008.
          </note>
          <note n="c03f5352">
            Skälet till dröjsmålet är andra åtaganden som inte kan ändras.
          </note>
          <note n="f0d41a28">
            Mats Odell
          </note>
          <note n="db2506f2">
            Interpellation 2007/08:767
          </note>
          <note n="b00a285d">
            Interpellation 2007/08:767 Åtgärder för ett ökat bostadsbyggande
          </note>
          <note n="1cfa93b5">
            Interpellationen kommer att besvaras fredagen den 13 juni 2008.
          </note>
          <note n="c03f5352">
            Skälet till dröjsmålet är andra åtaganden som inte kan ändras.
          </note>
          <note n="f0d41a28">
            Mats Odell
          </note>
          <note n="ad8552d4">
            Interpellation 2007/08:768
          </note>
          <note n="812f60f5">
            Interpellation 2007/08:768 Rätten till likvärdig vård för alla
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="09cfc1da">
            Skälet till dröjsmålet är sedan länge inbokade engagemang.
          </note>
          <note n="efc61f9c">
            Marianne Jenryd
          </note>
          <note n="75f6945e">
            Interpellation 2007/08:769
          </note>
          <note n="d0483d81">
            Interpellation 2007/08:769 Gränsskyddet på Arlanda
          </note>
          <note n="27e60fc7">
            Interpellationen kommer att besvaras den 23 juni 2008.
          </note>
          <note n="a80fdb47">
            Skälet till dröjsmålet är utlandsresor samt andra åtaganden som
            inte gått att ändra på.
          </note>
          <note n="98c5bf6e">
            Lilian Wiklund
          </note>
          <note n="f9b0d8d8">
            Interpellation 2007/08:780
          </note>
          <note n="7d85a531">
            Interpellation 2007/08:780 Förvarstider
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="479dd1ae">
            Skälet till dröjsmålet är tjänsteresa.
          </note>
          <note n="18fe70ef">
            Tobias Billström
          </note>
          <note n="8f53da42">
            Interpellation 2007/08:783
          </note>
          <note n="45739477">
            Interpellation 2007/08:783 Äldres tillgänglighet i vården
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="09cfc1da">
            Skälet till dröjsmålet är sedan länge inbokade engagemang.
          </note>
          <note n="efc61f9c">
            Marianne Jenryd
          </note>
          <note n="87745668">
            Interpellation 2007/08:786
          </note>
          <note n="9cce86a9">
            Interpellation 2007/08:786 Vårdnadsbidraget och barns integration
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="09cfc1da">
            Skälet till dröjsmålet är sedan länge inbokade engagemang.
          </note>
          <note n="efc61f9c">
            Marianne Jenryd
          </note>
          <note n="eb47ff93">
            Interpellation 2007/08:789
          </note>
          <note n="780f3421">
            Interpellation 2007/08:789 Tonårsaborter
          </note>
          <note n="e72abb1e">
            Interpellationen kommer att besvaras torsdagen den 19 juni 2008.
          </note>
          <note n="09cfc1da">
            Skälet till dröjsmålet är sedan länge inbokade engagemang.
          </note>
          <note n="efc61f9c">
            Marianne Jenryd
          </note>
          <note n="e1f9b944">
            7 § Svar på interpellation 2007/08:667 om EU:s terroristlistor
          </note>
          <note type="speaker" n="15e744ed">
            Anf. 1 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-0" n="7e18b632">
            <seg n="cc1df132">
              Herr talman! Ärade ledamot! Alice Åström har frågat mig vilka
              åtgärder jag avser att vidta för att förfarandet kring EU:s sanktioner
              mot personer, enheter eller grupper som anses inblandade i terrorism
              ska bli mer rättssäkert samt för att listningen av organisationen
              PMOI, Peoples Mujahedin Organization of Iran, hävs.
            </seg>
            <seg n="5be5c2ed">
              En utgångspunkt i regeringens skrivelse Nationellt ansvar och
              internationellt engagemang En nationell strategi för att möta
              hotet från terrorismen är att kampen mot terrorismen är en angelägen
              uppgift för hela världssamfundet där gemensamma lösningar krävs.
              En annan utgångspunkt är att kampen mot terrorism måste bedrivas
              med full respekt för folkrätten, inklusive de mänskliga rättigheterna
              och rättssäkerheten.
            </seg>
            <seg n="3bf0984e">
              Sanktionsregimerna utgör en viktig del i det internationella
              samarbetet mot terrorism. Riktade sanktioner i form av frysning
              av misstänkta terroristers tillgångar tillämpas som en kompletterande,
              förebyggande metod för att förhindra finansiering av terroristhandlingar.
              Sådana åtgärder föreskrivs i FN:s säkerhetsråds resolution 1373.
            </seg>
            <seg n="8628c784">
              Resolutionen har antagits enligt FN-stadgans kapitel VII och
              är folkrättsligt bindande för medlemsstaterna. För att genomföra
              resolutionen har EU antagit en gemensam ståndpunkt (2001/931/GUSP)
              och en EG-förordning (nr 2580/2001) om tillämpning av särskilda
              åtgärder i syfte att bekämpa terrorism. EU har i den gemensamma
              ståndpunkten gett både detaljerade definitioner för vilket slags
              handlingar som ska betraktas som terroristhandlingar och tydliga
              kriterier för i vilka fall och på vilka grunder som frysning av
              tillgångar får ske. Listan över personer, grupper och enheter
              som enligt EU:s beslut omfattas av frysningssanktionerna ska ses
              över minst var sjätte månad.
            </seg>
            <seg n="1487b9e2">
              Regeringen fäster stor vikt vid att kriterierna för frysning
              ska vara uppfyllda innan regeringen röstar ja till ett listningsbeslut.
              Inför beslut i EU gör regeringen därför alltid en noggrann granskning
              av underlaget, både för nya listningsförslag och inför översyn
              av listan.
            </seg>
            <seg n="88908ef8">
              Sverige har också aktivt bidragit till att stärka rättssäkerheten
              inom ramen för den översyn som skett under 2007 av rådets arbetsmetoder
              och beslut om EU-autonoma sanktioner mot personer, enheter och
              grupper som anses inblandade i terrorism. Översynen har skett
              som ett led i rådets strävan efter ökad öppenhet och som en följd
              av domen i EG:s förstainstansrätt rörande organisationen PMOI,
              där domstolen slagit fast att beslut om frysning av enskildas
              tillgångar måste åtföljas av en tydlig motivering för beslutet
              och att den individ eller organisation som beslutet rör måste
              få tillfälle att framföra synpunkter på beslutet.
            </seg>
            <seg n="c3cf8a83">
              De förbättrade procedurerna innebär att de individer och grupper
              som omfattas av sanktioner för inblandning i terrorism ska ges
              en motivering som är tillräckligt detaljerad för att de ska kunna
              förstå skälen för beslutet. Berörda individer och grupper ska
              också ges möjlighet att inkomma med underlag till stöd för en
              begäran om att bli avförd från listan samt informeras om möjligheten
              att överklaga rådsbeslutet vid förstainstans-rätten. Ytterligare
              en åtgärd som stärker rättssäkerheten är att arbetsmetoderna och
              procedurerna runt EU:s beslut om sanktioner mot terrorism och
              översyn nu är offentliga.
            </seg>
            <seg n="a8e3d917">
              Rådet, inklusive Sverige, har gjort bedömningen att det nya beslutsförfarandet
              motsvarar domstolens krav och tillgodoser motiveringskravet och
              den enskildes rätt till försvar. I förstainstansrätten pågår en
              process där PMOI har väckt talan mot ett listningsbeslut från
              juni 2007 som fattats enligt rådets nya beslutsprocedurer. Det
              blir första gången som de nya procedurerna prövas. Målet har ännu
              inte avgjorts, men skulle det visa sig att domstolen inte anser
              att rådets nya beslutsprocedurer är tillräckliga i rättssäkerhetshänseende
              är regeringen beredd att agera för att åstadkomma de ytterligare
              förbättringar som behövs för att tillgodose domstolens krav.
            </seg>
            <seg n="32787229">
              Av särskild vikt i detta sammanhang är kriteriet enligt den gemensamma
              ståndpunktens artikel 1.4 som anger att frysningsbeslut får fattas
              bara när ett beslut rörande terroristhandlingar har fattats av
              en behörig myndighet. Det myndighetsbeslut som legat till grund
              för EU:s listningsbeslut avseende PMOI är ett brittiskt beslut
              att lista organisationen. Beslutet underkändes av det särskilda
              prövningsorganet POAC, Proscribed Organisations Appeals Commission,
              i november 2007. Den brittiska ministern för inrikesfrågor överklagade
              avgörandet till brittisk överrätt som nyligen har beslutat att
              inte ta upp överklagandet till prövning.
            </seg>
            <seg n="f63622da">
              POAC:s beslut, som innebär att den brittiska beslutsfattaren
              måste vidta åtgärder för att ta bort PMOI från den nationella
              listan, står därmed fast. En avlistningsprocess har inletts i
              Storbritannien, men till dess att den är avslutad är det brittiska
              listningsbeslutet fortfarande rättsligt giltigt, även som grund
              för EU:s beslut. En brittisk avlistning av PMOI innebär att grunden
              för EU:s nuvarande beslut om listning av PMOI inte längre föreligger.
              I ett läge där grund i enlighet med EU:s kriterier saknas för
              fortsatta sanktioner är Sverige berett att stödja att EU:s listning
              av PMOI upphävs.
            </seg>
          </u>
          <note type="speaker" n="df6fbc99">
            Anf. 2 ALICE ÅSTRÖM (v):
          </note>
          <u who="Q4354173" xml:id="i-b1b31f527050fe08-0" n="3a2bcce2">
            <seg n="fccdfbf5">
              Herr talman! Jag vill börja med att tacka utrikesministern för
              svaret. Det här är en fråga som är väldigt komplicerad. Jag är
              helt överens med utrikesministern om att det behövs gemensamma
              lösningar i världssamfundet när det gäller kampen mot terrorism.
              Men just för att det är komplicerat och nödvändigt är vikten av
              rättssäkerhet en av de allra viktigaste grunderna i det här arbetet.
              Jag vet att utrikesministern och Sverige vid flera tidigare tillfällen
              har drivit på kraven på att öka rättssäkerheten när det gäller
              EU:s terrorlistor och hanteringen av detta.
            </seg>
            <seg n="2dc64c39">
              Jag vill poängtera, vilket utrikesministern också pekar på, att
              när detta prövades i EG:s förstainstansrätt rörande organisationen
              PMOI slog man fast att beslutet om en frysning av enskildas tillgångar
              måste åtföljas av en tydlig motivering för beslutet och att den
              individ och organisation som beslutet rör måste få tillfälle att
              framföra sina synpunkter.
            </seg>
            <seg n="acf94ed7">
              Min fråga till utrikesministern gäller det sätt som EU hanterade
              frågan på. Det borde vara fullständigt rimligt i varje rättsstat
              att om en domstol underkänner grunderna för en process och pekar
              på klara brister i rättssäkerheten ska beslutet falla. Det rimliga
              i det läget hade varit att terrorlistningen av PMOI då skulle
              ha fallit.
            </seg>
            <seg n="370e5bd2">
              I stället valde EU att se det här som en ren procedurfråga. Man
              förbättrade procedurerna kring hur beslutshanteringen ska vara
              och vilka möjligheter de som är listade ska ha att komma in med
              underlag. De ska också kunna överklaga rådsbeslutet. Nu prövas
              PMOI igen i EG:s förstainstansrätt enligt de nya reglerna, men
              listningen har kvarstått hela tiden. Jag anser att det är en väldigt
              rättsosäker process. Min fråga till utrikesministern blir: Har
              Sverige på något sätt agerat i den här situationen? Det rimliga
              borde egentligen ha varit att ta bort dem från listan. Har man
              en procedur som inte är rättssäker måste man ta konsekvenserna
              av det.
            </seg>
            <seg n="733427ca">
              I dagsläget vet vi också mycket mer. Listningen av PMOI bygger
              på det brittiska beslutet. Deras underlag, där det också har funnits
              en hel del hemligt material, har underkänts i deras egen prövning
              i den nya beslutsproceduren i det särskilda prövningsorganet i
              november 2007. Den brittiska ministern för inrikesfrågor har överklagat
              detta, och man har också fått ett slutgiltigt beslut. Man kommer
              inte att godkänna den här överklagan, utan man ska avföra dem.
            </seg>
            <seg n="e3fd24cc">
              Nu befinner vi oss i en situation där grunderna för beslutet
              egentligen har prövats i flera instanser och har befunnits inte
              vara tillräckliga, men fortfarande kvarstår de på EU:s terrorlista.
              Nu ska vi avvakta ett beslut om att britterna ska genomföra den
              här proceduren med att avföra dem, och vi vet inte hur lång tid
              det kommer att ta.
            </seg>
            <seg n="b1bc6cd7">
              Min fråga till utrikesministern blir: Är Sverige berett att lyfta
              upp frågan att EU ska agera snabbt i det här fallet, eftersom
              de här besluten finns i en domstol i Storbritannien, för att man
              inte ska dra ut på processen ytterligare?
            </seg>
          </u>
          <note type="speaker" n="0f34ff2d">
            Anf. 3 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-1" n="7e18b632">
            <seg n="a54cdc7d">
              Herr talman! Svaret på den frågan är nej. Vi har nu att avvakta
              att den brittiska juridiska processen fullföljs. Exakt hur lång
              tid det kan ta vet jag inte. Det finns säkert de som vet det,
              men jag råkar inte veta det.
            </seg>
            <seg n="76dab035">
              När vi talar om respekt för rättssäkerhet i olika sammanhang
              och har en procedur är det så att it works both ways . I det här
              fallet har vi att avvakta att den brittiska proceduren avslutas.
              Skulle den innebära, vilket det finns anledning att anta, att
              man anser att det brittiska listningsbeslutet står fast och vi
              får information om det är vi beredda att stödja att man häver
              listningen i det här konkreta fallet.
            </seg>
            <seg n="ae44d121">
              Det här konkreta fallet är ett besvärligt fall. Det ska sägas.
              Vi diskuterar de här rättssäkerhetsfrågorna, och ska göra det,
              med stort allvar. Men när det gäller den organisation som vi sysslar
              med ska vi ha klart för oss att det inte nödvändigtvis är vår
              Herres allra mest oskyldiga änglar som befolkar deras medlemskrets.
              De gärningar som de har bakom sig är inte heller av den arten
              att de skulle tolereras på ett svenskt dagis, om jag uttrycker
              mig med den allra största försiktighet.
            </seg>
            <seg n="dc50a2ca">
              PMOI är en organisation som under åren har genomfört flera allvarliga
              våldsdåd som har drabbat civila och vilkas konsekvenser människor
              lider av än i dag. Från baser i Irak samarbetade de med Saddam
              Hussein under mycket lång tid. De stöddes av honom och deltog
              enligt trovärdiga uppgifter också i förtryckaroperationer internt
              inom Irak riktade både mot kurder och mot shiamuslimer efter Irakkriget
              1991.
            </seg>
            <seg n="d8ffac8e">
              Det innebär inte att vi inte ska pröva dem enligt rättssäkerhetens
              olika grunder, och det gör vi nu också. Jag tycker att det förfarande
              som jag har redovisat här med viss detaljrikedom också visar att
              det är ett omfattande och seriöst rättsligt förfarande som vi
              tillämpar även på organisationer där vi har anledning att hysa
              rätt betydande dubier om deras karaktär, framför allt mot bakgrund
              av det vi vet om deras historia och aktiviteter.
            </seg>
          </u>
          <note type="speaker" n="a3a13b03">
            Anf. 4 ALICE ÅSTRÖM (v):
          </note>
          <u who="Q4354173" xml:id="i-b1b31f527050fe08-1" n="3a2bcce2">
            <seg n="f5dccadf">
              Herr talman! Problemet, som jag ser det, är att det faktiskt
              inte works both ways . Det här fungerar bara åt ena hållet. Oavsett
              vad som kommer fram eller förändringar i proceduren har det ändå
              inneburit att man kvarstår på EU:s terrorlista. Frysningen består
              oavsett om utslaget har gått åt ena eller andra hållet. Nu när
              det finns ett tydligt utslag som går åt det ena hållet blir det
              ändå en procedur där man avvaktar. Jag skulle önska att Sverige
              och den svenska utrikesministern lyfte upp detta och betonade
              att det är viktigt att processen går snabbt nu.
            </seg>
            <seg n="f92adf14">
              Jag är inte beredd att diskutera organisationen det finns egentligen
              flera organisationer som ligger under den här beteckningen och
              huruvida man tycker att de är sympatiska, vad de har gjort eller
              vilket förflutet de har. För mig är det otroligt viktigt att man
              betonar det juridiska och rättssäkerheten. Om man ska avgöra om
              man har sympatier för en organisation, vad den står för rent politiskt
              och hur den agerar är man genast ute i tassemarkerna där rättssäkerheten
              försvinner. Därför vill jag väldigt starkt betona att för mig
              är det här en juridisk fråga med en rättssäker process. Jag är
              helt övertygad om att om vi ska kunna vinna kampen mot terrorism
              kan vi bara göra det på en rättssäker grund och med respekt för
              rättssäkerheten.
            </seg>
            <seg n="ba02616e">
              Jag vill också lyfta upp att problemet, och det handlar om FN:s
              säkerhetsråds resolution, är att det är misstänkta terroristers
              tillgångar. Det är en förebyggande metod, vilket gör det mycket
              mer komplicerat. Om det är en förebyggande metod mot misstänkta
              terrorister finns inte det direkta terroristdådet. Det kanske
              är ett terroristdåd som inte har inträffat men som ska förebyggas.
              Därför är det väldigt viktigt att man följer den juridiska proceduren.
            </seg>
            <seg n="4decca16">
              Jag fick inget svar från utrikesministern på frågan om EU:s hantering
              när man förlorade i förstainstansrätten där man sade att den här
              grunden inte var tillräcklig. Förstainstansrätten sade till och
              med att man inte ens utifrån de muntliga förhandlingarna kunde
              bedöma om det var riktigt att ha dem på listan eller inte för
              att underlaget var så bristfälligt. EU valde ändå att ha dem kvar
              på listan och inleda en ny procedur. I vilket annat domstolshänseende
              hade ett sådant utfall inneburit att man hade avfört dem från
              listan och att man sedan i så fall hade fått ta upp frågan på
              nytt och pröva den utifrån ett nytt underlag? Men det har man
              inte gjort, utan man har låtit det kvarstå.
            </seg>
            <seg n="7b8a5c1b">
              Jag skulle ändå vilja höra utrikesministerns synpunkter på EU:s
              sätt att hantera ärendet när man förlorade i förstainstansrätten.
            </seg>
          </u>
          <note type="speaker" n="763ddb99">
            Anf. 5 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-2" n="7e18b632">
            <seg n="4fbc8687">
              Herr talman! Jag vet inte vilka regler som gäller i den svenska
              riksdagen vad gäller EU:s rättsordningar. Jag vet att vi har sådana
              regler att vi i denna kammare inte kan diskutera detaljer för
              hur svenskt rättsväsende fattar sina beslut i olika domar. Då
              avbryter talmannen. Så var det i alla fall förr. Det är möjligt
              att det har deklinerat under senare år.
            </seg>
            <seg n="399572f1">
              Vi har väl kanske något större frihet att diskutera de här frågorna
              kanske inte ett enskilt fall, men i alla fall principerna.
            </seg>
            <seg n="2eef9ea3">
              I det här fallet rör det sig framför allt, om man tittar på det,
              om de procedurella reglerna. De kom att ändras. Därmed blev det
              en ny situation. Sedan har man inlett ett nytt förfarande i det
              här konkreta fallet. Det förfarandet pågår fortfarande.
            </seg>
            <seg n="a1eaf9e2">
              Alice Åström vill att jag ska ingripa i de här förfarandena på
              ett eller annat sätt. Det tror jag inte vore så lämpligt, för
              nu pågår faktiskt två rättsliga processer, en inom det egentliga
              EU-systemet, nämligen den talan som väcktes i juni 2007 vi får
              väl avvakta vad den leder fram till och därefter den brittiska
              processen med de konsekvenser som detta kan få för EU. Jag har
              angett lite om hur vi kanske kommer att agera om den brittiska
              processen får ett visst utfall.
            </seg>
            <seg n="b5c79cb2">
              Men att ingripa i de här juridiska processerna är jag inte alldeles
              övertygad om vore så lämpligt. Tvärtom, skulle jag vilja säga,
              tror jag att det vore relativt olämpligt. Då skulle vi i viss
              mån bryta mot vad vi själva säger, nämligen att vi ska respektera
              de rättsliga processerna.
            </seg>
            <seg n="a78859b9">
              När det gäller organisationernas karaktär är det Alice Åström
              säger alldeles riktigt. Jag håller med om det. Vi ska inte göra
              någon värdering av den politik, de idéer och de föreställningar
              som olika organisationer har. Det handlar bara om medlen. Enligt
              vår uppfattning får man företräda vilka åsikter man vill men med
              demokratiska medel eller medel som respekterar människors rätt
              till liv. Det är när organisationer går över den gränsen och dödar
              oskyldiga människor som de, på rätt goda grunder, hamnar på den
              här listan.
            </seg>
            <seg n="19b9cc34">
              Här refererades om FN-resolutioner och misstänkta. Ja, så är
              det väl i den formella texten. Jag har inte varit med om några
              listningsbeslut där det har varit fråga om annat än organisationer
              där vi nog har kunnat påstå att det har varit fråga om mer än
              misstanke. Det krävs rätt solida bevis. Men ofta är det så att
              sådana här organisationer använder terrorn som en metod, och den
              metoden är integrerad i deras verksamhetssätt. Därmed är kanske
              definitionsfrågorna ibland inte så besvärliga.
            </seg>
            <seg n="87214f6d">
              Också i det här fallet är det enligt min mening fråga om en organisation
              som vi, åtminstone ett antal år tillbaka i tiden, kan säga har
              varit involverad i våldsdåd av olika slag, associerad med regimer
              och associerad med regimers våldsdåd på ett sätt som gör att det
              inte var alldeles obefogat att den blev föremål för de här rättsliga
              processerna.
            </seg>
            <seg n="951be341">
              Men nu ska vi respektera de rättsliga processerna fullt ut, både
              inom EU och i det brittiska systemet, och så ska vi avvakta innan
              vi drar de slutgiltiga konklusionerna av detta.
            </seg>
          </u>
          <note type="speaker" n="d011e82a">
            Anf. 6 ALICE ÅSTRÖM (v):
          </note>
          <u who="Q4354173" xml:id="i-b1b31f527050fe08-2" n="3a2bcce2">
            <seg n="c3897fce">
              Herr talman! När det gäller EU:s processer kan man, som sagt
              var, diskutera hur mycket vi kan diskutera när det gäller domstolsbeslut
              inom EU. Problemet med förstainstansrätten, när domstolen hade
              fattat sitt beslut, är att det ju var så att ministerrådet bestämde
              sig för att man inte skulle överklaga det här beslutet, utan man
              lät listningen kvarstå, och sedan inledde man en ny processordning.
              Det var den inriktning man tog. Det rimliga, om man nu inte skulle
              lägga sig i domstolarnas beslut, vore att ministerrådet i det
              läget, om man hade ogillat beslutet, hade överklagat beslutet.
              Nu valde man att inte överklaga men ändå låta det kvarstå. Det
              är den kritiken jag har. Man följde faktiskt inte en normal hanteringsordning,
              och eftersom det ändå var ministerrådet som fattade beslutet blev
              det faktiskt ett politiskt beslut i en domstolsfråga.
            </seg>
            <seg n="d7e43dec">
              Jag vill ändå lyfta upp diskussionen om olika organisationer,
              vad man har för historia och vad man har bakom sig. Utrikesministern
              säger att det i de allra flesta fallen finns solida bevis och
              mycket stark grund till att man för upp någon på listan. Just
              i det här fallet kan vi ju konstatera, oavsett vad vi kan tycka
              om historien eller vad som har legat bakom, att efter mycket tydliga
              domstolsprövningar och en mycket tydlig genomgång av underlaget
              och materialet, är det ju faktiskt så att domstolen i Storbritannien
              har underkänt de här solida bevisen och den solida grunden för
              det här, vilket gör att man också måste ställa frågan på vilka
              grunder man gör listningen.
            </seg>
            <seg n="df10dd43">
              Jag är glad och tackar utrikesministern för att han säger att
              man kommer att följa det här noga och att man också kommer att
              ställa sig bakom att organisationen avförs från terrorlistan utifrån
              att den brittiska proceduren är klar med att avföra organisationen
              från deras terrorlista.
            </seg>
          </u>
          <note type="speaker" n="345d1be1">
            Anf. 7 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-3" n="7e18b632">
            <seg n="d533557f">
              Herr talman! Låt mig klargöra att det domstolsunderkännande som
              det refereras till rörde ett gammalt beslut, medan det inte rörde
              det listningsbeslut som var i kraft vid den tidpunkt som domen
              gällde. Det innebär att det som inträffade var att ministerrådet
              anpassade reglerna efter det som domen sade, men man lät det listningsbeslut
              som gällde fortsätta att gälla. Det gamla listningsbeslutet var
              det som domstolen hade att pröva.
            </seg>
            <seg n="a94a77e5">
              Nu är vi inne på de juridiska detaljerna i detta. Men det är
              alls icke ointressant, för det är viktigt att det sker på ett
              juridiskt korrekt sätt.
            </seg>
            <seg n="660ccb27">
              Låt mig bara säga en sak avslutningsvis eftersom jag tror att
              vi kan ha lite delade meningar om den exakta hanteringen av just
              det här fallet. Jag vill bara upprepa att lika viktig som kampen
              mot terrorismen är den är fundamental; det handlar om respekt
              för mänskliga rättigheter, demokrati och principer som vi alla
              står för lika viktigt är det att detta sker i enlighet med rättens
              principer.
            </seg>
            <seg n="3f476a38">
              Sedan ska vi alla vara medvetna om att detta inte är alldeles
              enkelt. Det är enklare att säga i en kammare än att genomföra.
              Vi tillämpar ibland principer också i det svenska rättssystemet
              som säger att man kan diskutera ett och annat i det vi faktiskt
              gör för att skydda vårt samhälle mot dem som är brottslingar,
              och den diskussionen för vi löpande. Den diskussionen för vi löpande
              också när det gäller detta.
            </seg>
            <seg n="8139b803">
              Det man kan säga sedan 2001 är att hela det internationella rättssystemet
              för att hantera den typ av hot som den internationella terrorismen
              är har utvecklats till det väsentligt bättre och har gjort det,
              åtminstone delvis, med svensk medverkan. Det har vi anledning
              att också notera.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="414239a0">
            8 § Svar på interpellation 2007/08:676 om konferens om Irak
          </note>
          <note type="speaker" n="ae61b555">
            Anf. 8 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-4" n="7e18b632">
            <seg n="60a566fc">
              Herr talman! Hans Linde har ställt ett antal frågor till mig
              om den internationella Irakkonferens som Sverige stod värd för
              den 29 maj. Hans Linde frågade vilka initiativ jag avser att vidta
              för att under konferensen lyfta fram frågan om USA:s militära
              närvaro i Irak, för att den irakiska delegationen vid konferensen
              ska representera det irakiska folkets mångfald, samt för att i
              den svenska delegationen ta till vara den kompetens och erfarenhet
              som finns hos invandrade med irakisk bakgrund i Sverige.
            </seg>
            <seg n="e7d81ae1">
              Låt mig inleda med att säga att den internationella Irakkonferensen
              var det första uppföljningsmötet i den process som startade i
              maj 2007 när den internationella pakten med Irak, International
              Compact with Iraq, ICI, lanserades. ICI är det enda Irakledda
              internationella ramverk som finns för nationella reformer och
              mobilisering av det internationella samfundets stöd till landet.
              Partnerskapet innebär ett åtagande över en femårsperiod från irakisk
              sida att genomföra ekonomiska och politiska reformer med internationellt
              stöd. Syftet med ICI är att stödja den politiska och ekonomiska
              process i Irak som är nödvändig för att skapa stabilitet i landet
              och för att förbättra förutsättningarna för rättvis och hållbar
              utveckling. Detta inkluderar stärkandet av demokrati och respekt
              för de mänskliga rättigheterna.
            </seg>
            <seg n="c6a4f0a9">
              Det svenska värdskapet för konferensen manifesterade den vikt
              regeringen lägger vid att tillsammans med det internationella
              samfundet lämna positiva bidrag till Iraks framtida utveckling,
              liksom att stödja FN:s roll i Irak i enlighet med säkerhetsrådets
              resolution 1770. Irakiskt ägarskap och samarbete med FN var de
              ledande principerna vid konferensen. Sverige stod, på begäran
              från Iraks premiärminister Nouri al-Maliki och FN:s generalsekreterare
              Ban Ki-moon, visserligen för värdskapet, men Irak och FN stod
              för inbjudan och besluten kring mötets dagordning och prioriteringar.
            </seg>
            <seg n="c6276e17">
              Frågan om den internationella militära närvaron i Irak är i dag
              en fråga för Iraks folkvalda regering. Låt mig i detta sammanhang
              påminna om att säkerhetsrådet i resolution 1546 från juni 2004
              välkomnade slutet av ockupationen i och med att ledningen av Irak
              överlämnades i irakiska händer. Sedan dess befinner sig den multinationella
              styrkan i Irak på explicit begäran av den irakiska regeringen,
              vilket även flera efterföljande FN-resolutioner ger uttryck för.
              Den amerikanskledda multinationella styrkans mandat förlängdes
              senast i december 2007 i och med säkerhetsrådsresolution 1790.
              I resolutionen framgår att den irakiska regeringen ser denna förlängning
              som den sista, men det står den irakiska regeringen fritt att
              göra en annan bedömning beroende på utvecklingen.
            </seg>
            <seg n="1e855cc5">
              Irak är en suverän stat, och Irak var dessutom ordförande för
              den konferens som hölls i Helsingfors den 29 maj. Den irakiska
              delegationens sammansättning var således en fråga för den irakiska
              regeringen. Sverige underströk emellertid vid ett flertal tillfällen
              att vi välkomnade en så bred delegation som möjligt. Förutom Iraks
              premiärminister Nouri al-Maliki ingick ett flertal andra ministrar
              i delegationen, liksom parlamentariker, något som vi från svensk
              sida ser som ett uttryck för bred förankring i Irak av ICI-processens
              principer.
            </seg>
            <seg n="90de7cee">
              ICI-konferensen var en regeringskonferens. Det var ett format
              som alltså var förutbestämt av de båda ordförandena i konferensen.
              Den var således inte öppen för deltagare från enskilda organisationer
              i Sverige eller något annat land. Tjänstemän vid UD stod dock
              i kontinuerlig kontakt med de personer med irakisk bakgrund i
              Sverige som visade sitt intresse inför konferensen, dels för att
              informera om konferensen, dels för att lyssna till de eventuella
              synpunkter som fanns. Från den svenska regeringens sida vinnlägger
              vi oss om att ta vara på den kompetens som finns hos personer
              med irakisk bakgrund i Sverige. Det engagemang som många i Sverige
              visar för utvecklingen i Irak är en styrka för regeringen. Det
              stora antalet personer med irakisk bakgrund i Sverige är också
              en viktig tillgång i det långsiktigt rätt lovande samarbetet som
              vi har inlett med Irak.
            </seg>
            <seg n="2a32cecc">
              Vid konferensen presenterade Irak och FN tydliga framsteg, särskilt
              på det ekonomiska området och för landets säkerhet. Stora utmaningar
              kvarstår, inte minst på det politiska området. Arbetet för nationell
              försoning gavs hög prioritet och är centralt för att Irak ska
              bli en fungerande demokrati.
            </seg>
            <seg n="797c560d">
              Vidare uttryckte såväl Irak och FN som övriga deltagare oro över
              den humanitära situationen och den bristande respekten för de
              mänskliga rättigheterna i Irak, särskilt för kvinnor och minoriteter.
              Stöd gavs till den irakiska regeringens förslag att fokusera på
              mänskliga rättigheter, social utveckling, återuppbyggnad och antikorruptionsåtgärder.
              Vi välkomnar det ansvar som detta ger uttryck för hos den irakiska
              regeringen också för de irakier som är flyktingar inom och utom
              landet. Det är nu viktigt att vi gemensamt med Irak och FN arbetar
              för att förverkliga dessa principer.
            </seg>
            <seg n="584c9eb1">
              Sammanfattningsvis vill jag än en gång understryka att värdskapet
              för ICI-konferensen var ett av flera exempel på det engagemang
              den svenska regeringen hyser för Iraks utveckling. Jag kan försäkra
              Hans Linde och Alice Åström att Irak även i framtiden kommer att
              stå högt på regeringens agenda.
            </seg>
          </u>
          <note n="31ff04c2">
            Då Hans Linde, som framställt interpellationen, anmält att han
            var förhindrad att närvara vid sammanträdet medgav talmannen att
            Alice Åström i stället fick delta i överläggningen.
          </note>
          <note type="speaker" n="47235ad5">
            Anf. 9 ALICE ÅSTRÖM (v):
          </note>
          <u who="Q4354173" xml:id="i-b1b31f527050fe08-3" n="3a2bcce2">
            <seg n="49f30052">
              Herr talman! Efter att denna interpellation lämnades in kom den
              plenifria veckan emellan. Det var meningen att Hans Linde skulle
              ha debatten med utrikesministern före konferensen. Det är så som
              frågorna i interpellationen är utformade, vilket innebär att jag
              måste göra ett visst avsteg från hur interpellationen är utformad.
              Konferensen har nu genomförts, och nu är det mer fråga om att
              diskutera vad som hände under konferensen.
            </seg>
            <seg n="7dc684d6">
              Hans Linde är tyvärr på utrikes resa och kan inte ta emot interpellationssvaret.
              Jag ska ändå ställa några frågor till utrikesministern.
            </seg>
            <seg n="aa857148">
              Min första fråga gäller en sak där jag vet att vi egentligen
              inte är överens. Grundfrågan är USA:s anfallskrig. Sverige stod
              i början tydligt bakom den folkrättsliga grunden. Det fanns inte
              ett FN-mandat. Det är grunden till den situation som finns i dag.
              Efter FN-besluten tycks det som att vi inte längre ska prata om
              vad som egentligen var början till situationen i Irak. Nu ska
              vi bara prata om de resolutioner som antagits efteråt. Från vår
              sida är det oerhört viktigt att lyfta fram de folkrättsbrott som
              begicks. Det har en betydelse för hur man ser på USA:s ansvar
              i uppbyggnaden av Irak i dag.
            </seg>
            <seg n="59968671">
              Jag har då en fråga till utrikesministern. Jag förstår att Sverige
              inte kunde diktera vilken delegation Irak skulle ha med sig, men
              jag vet att utrikesministern tidigare hade uttryckt en förhoppning
              om en bred delegation med minoritetsgrupper, andra organisationer
              och viktiga aktörer i Irak företrädda. Vi såg en brist. Jag vill
              särskilt lyfta fram den oro som utrikesministern gav uttryck för
              i svaret, nämligen att såväl Irak, FN som övriga deltagare visade
              en oro för den humanitära situationen och den bristande respekten
              för mänskliga rättigheter i Irak, särskilt för kvinnor och minoriteter.
              Jag vill lyfta fram att det i denna delegation inte fanns några
              representanter för de irakiska kvinnoorganisationerna. Vi vet
              att de är aktiva i Irak med att arbeta i fredsarbetet, men de
              är också utsatta för övergrepp i Irak. Minoriteterna i Irak lider,
              precis som utrikesministern sade i sitt svar, också brist på mänskliga
              rättigheter. De små minoriteternas humanitära situation i Irak
              är många gånger svår. Ingen av dessa fanns representerade på konferensen.
            </seg>
            <seg n="1147ac72">
              Vad var Sveriges agenda, utrikesministern? Jag vet att Sverige
              inte kunde sätta dagordningen eller styra, men för Sverige som
              land och deltagare i konferensen undrar jag vilka frågor som den
              svenska utrikesministern och den svenska delegationen lyfte fram
              som viktiga i det fortsatta arbetet.
            </seg>
          </u>
          <note type="speaker" n="5d82ffad">
            Anf. 10 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-5" n="7e18b632">
            <seg n="0ad84785">
              Herr talman! Det är som Alice Åström säger, nämligen att interpellationen
              lämnades in något tidigare. Jag tror att det var Hans Lindes avsikt
              att den skulle diskuteras före konferensen. Nu blir det lite annorlunda
              efter. Jag är alldeles övertygad om Hans Linde gör värdefulla
              insatser för någonting under sin utrikes resa, men låt oss föra
              diskussionen utifrån de nya förutsättningarna.
            </seg>
            <seg n="48deac8c">
              Den här konferensen var förvisso inte den första internationella
              konferensen om Irak, men det var den första internationella konferensen
              som tydligt fokuserade på framtiden och inte ägnade sig åt historien
              inte vare sig åt allmänna fördömanden av Saddam Hussein eller
              åt en allmän diskussion om vad som hände 2003. Konferensen syftade
              framåt. Den konstaterade situationen som den är och koncentrerade
              sig på vad vi i det internationella samfundet kan göra för att
              Irak ska få en bättre utveckling. Det innebär att flyktingar ska
              få möjlighet att återvända, att våldet ska minska, att man ska
              ta itu med den omfattande korruptionen, att man ska få ekonomin
              att fungera bättre och att man på sikt ska bygga en fungerande
              rättsstat och kanske till och med en demokrati. Det kräver rätt
              stora insatser, framför allt i Irak självt men också av grannstater.
              De var flitigt representerade från Iran till andra. Det kräver
              också insatser av Förenta nationerna. En ökad roll för Förenta
              nationerna i arbetet i Irak var ett av de huvudsyften som vi hade
              med denna konferens.
            </seg>
            <seg n="03fecd5c">
              Vad gäller den svenska regeringens prioriteringar kan jag hänvisa
              till det anförande statsministern höll när han välkomnade delegaterna
              i Upplands Väsby samt till det nationella inlägg som jag höll.
              Det handlade mycket om att gå vidare mot ökad säkerhet, mänskliga
              rättigheter och en ökad roll för inte minst Förenta nationerna,
              ett ökat ansvarstagande från Irak självt för sin egen framtid
              och självfallet vikten av den nationella försoningsprocessen.
            </seg>
            <seg n="e13d1009">
              Det har varit mycket diskussioner om bredden på den irakiska
              delegationen. Jag tror att det är en diskussion som man för bättre
              med irakierna själva. Ett av de intressantaste inslagen var för
              övrigt jag var inte där själv, men jag har fått referat från det
              på fredagen när den stora irakiska delegationen hade ett stort
              och långt möte med företrädare för alla de irakiska organisationerna
              i Sverige, alldeles oavsett vilket kön de olika representanterna
              hade. Det var irakisk demokrati dialog i full verksamhet i Upplands
              Väsby. De var från ömse håll utomordentligt tillfredsställda med
              öppenheten och atmosfären på mötet. Det innebar inte att alla
              tyckte samma sak så är det i en demokrati men att ett sådant möte
              kunde äga rum visar de framsteg som har gjorts.
            </seg>
            <seg n="c668f4f0">
              Det är en myt att minoriteter och annat inte var företrädda.
              Jag hade själv ett långt och intressant samtal med ministern för
              mänskliga rättigheter. Hon är kvinna och kristen. Hon ville inte
              att vi skulle tala om minoriteter i Irak. De kristna vill inte
              se sig som en minoritet i Irak. Hon sade att de är a component
              i det irakiska samhället och ska betraktas som sådant. Hon ville
              inte tala om minoriteter. Hon tyckte inte riktigt om mitt ordval,
              och jag fick anpassa mig och jag gjorde det gärna. När man ser
              de olika kulturella och religiösa grupperingarna som en integrerad
              del av det framtida irakiska samhället är man en bit på väg. Hon
              beskrev självfallet den svåra situationen, inte minst för de kristna.
              De befinner sig i stor utsträckning i Mosulområdet, där de är
              klämda mellan arabiska och kurdiska krav.
            </seg>
            <seg n="7e179b1c">
              Där tror jag att en förbättring av säkerhetsläget är det enskilt
              viktigaste för att man ska kunna få en förbättring av deras situation.
              Jag kan försäkra Alice Åström att de här frågorna stod högt både
              på den svenska dagordningen och på dagordningen för den irakisk-irakiska
              dialog som fördes i Upplands Väsby dagen efter det att det internationella
              mötet hade avslutats.
            </seg>
          </u>
          <note type="speaker" n="e35f6f70">
            Anf. 11 ALICE ÅSTRÖM (v):
          </note>
          <u who="Q4354173" xml:id="i-b1b31f527050fe08-4" n="3a2bcce2">
            <seg n="0c090742">
              Herr talman! Jag tackar utrikesministern för dessa svar och för
              inlägget. Men det är att konstatera att minoriteters och kvinnors
              situation i Irak har varit och är fortfarande väldigt svår. Jag
              kan acceptera tankesättet att man inte ska diskutera minoriteter,
              utan dessa ska vara en del av ett framtida Irak. Men situationen
              på marken för människor som lever i Irak i dag är svår. Utan en
              dialog med dessa grupper kommer man inte heller att kunna komma
              framåt.
            </seg>
            <seg n="1e1119f4">
              Det är positivt att man för en dialog med irakiska organisationer
              i Sverige. Det kan vi se som ett positivt steg framåt. Men det
              viktiga är att dialogen, aktiviteterna och samarbetet sker i Irak.
              Där ser vi klara brister. Detta var också uppe på konferensen,
              precis som utrikesministern sade. Man såg med oro på situationen
              för mänskliga rättigheter för just dessa grupper.
            </seg>
            <seg n="06ad3f86">
              Jag vill ändå lyfta fram att det här var ett möte och en samling
              där man inte tittade bakåt utan snarare på framtiden. Men jag
              är helt övertygad om att har man inte med sig bakgrunden och grunden
              till de folkrättsbrott som begicks kan man inte heller diskutera
              var man ska utkräva ansvar. I det här läget innebär det att USA:s
              ansvar för folkrättsbrott är någonting som sakta men säkert glöms
              bort. Det tycker vi är en stor brist i fråga om respekten för
              folkrätten.
            </seg>
            <seg n="a17076ba">
              Min fråga blir ändå till utrikesministern: Lyfte Sverige fram
              frågan om USA:s militära närvaro? Jag ser att utrikesministern
              i svaret säger att det här är en helt irakisk fråga och att den
              ägs av den irakiska regeringen. Men i diskussionen om att bygga
              demokrati i Irak är det här en viktig fråga. Det finns undersökningar
              som visar att ca 90 procent av Iraks befolkning är emot USA:s
              militära närvaro i Irak. Det är också en demokratiaspekt folkets
              egen vilja när det gäller vilken militär närvaro man vill ha och
              en regim som är väldigt beroende av att USA har kvar sin militära
              närvaro. Det här är inget bra sätt att bygga demokrati.
            </seg>
            <seg n="4e13926e">
              Det låter ibland i den svenska debatten som att det är en ganska
              underlig och apart åsikt när Vänstern lyfter fram frågan om USA:s
              ockupation, att USA:s militär bör lämna Irak, att ansvaret helt
              ska gå över till FN och att det innebär att USA måste dra tillbaka
              sina trupper. Men i presidentvalskampanjen i USA är det två av
              tre presidentkandidater som livligt debatterar frågan om USA:s
              militära närvaro i Irak och om att dra tillbaka trupperna. Det
              borde vara rimligt att en sådan fråga även var uppe till debatt
              på en konferens som handlar om Iraks framtid.
            </seg>
          </u>
          <note type="speaker" n="c63c79b1">
            Anf. 12 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-6" n="7e18b632">
            <seg n="0e67d5bd">
              Herr talman! Nu är vi inte och bör inte sträva efter att vara
              en del i den amerikanska inrikespolitiken. Det är naturligt att
              en sådan diskussion förs med betydande frenesi i USA, men den
              fördes inte på denna konferens. På den direkta frågan om vi tog
              upp denna frågeställning är svaret nej, det gjorde vi inte. Detta
              är en fråga för den irakiska regeringen i de förhandlingar som
              sker inte bara med den amerikanska utan även med andra regeringar
              som deltar i den internationella koalitionen.
            </seg>
            <seg n="f8d0899f">
              Det må vara noterat att man i olika inlägg från Vänsterpartiets
              sida och i andra lite mer sura uppstötningar inför konferensen
              bara har velat tala om USA. Saddam Hussein verkar fullständigt
              bortglömd bara USA, bara USA, aldrig Saddam, aldrig Saddam, aldrig
              Saddam. Jag har förståelse för att man diskuterar Iraks historia,
              närtid och fjärrtid. Men att Saddam Hussein ska suddas ut ur historien
              tycker jag verkar något märkvärdigt. Jag har inte velat kommentera
              tidigare de lite sura inlägg som har varit från olika halvfrälsta
              representanter i debatten i anslutning till det här mötet. Jag
              tycker inte att det har passat med någon inrikespolitisk polemik,
              men låt mig utnyttja detta tillfälle till att uttrycka en viss
              förvåning över det indirekta försök att rentvå Saddam Husseins
              anseende som jag tycker mig möta.
            </seg>
            <seg n="2bc9db48">
              Vårt fokus på denna konferens var att hjälpa Irak att bli ett
              fungerande samhälle. Det är inte enkelt. Det här är ett land,
              och det har jag sagt tidigare, som egentligen aldrig har haft
              en genuin nationell försoningsprocess sedan den sattes upp i början
              av 1920-talet. Det har varit en mer eller mindre brutal diktatur
              under en väldigt lång period. Nu har vi en period och en situation
              där de olika stora befolkningsgrupperna, framför allt shia, sunni
              och kurder, ska hitta en nationell kompromiss, som förvisso inte
              är alldeles enkel. Vi ska vara medvetna om detta. I det arbetet
              har man en lång väg att gå enligt min mening.
            </seg>
            <seg n="339e41b7">
              Det har dock skett icke oväsentliga framsteg under de senaste
              åren. Vi har i dag den bästa säkerhetssituation som vi haft på
              fyra år. Vi har flyktingar som återvänder, inte så många men vi
              hoppas att det ska bli fler, men vi har i alla fall en betydande
              förbättringssituation. Man har lyckats bryta det som var det farliga
              för några år sedan, det vill säga när al-Qaida med direkt terrorism
              strävade efter att initiera ett sekteristiskt inbördeskrig mellan
              sunni- och shiamuslimer. Med bomben mot Samaramoskén i februari
              2006 gick Irak in i den farligaste perioden egentligen under hela
              detta skede. Det har man lyckats bryta.
            </seg>
            <seg n="cf365fd7">
              Sedan är det väldigt mycket som återstår. Framför allt skulle
              jag vilja understryka, förutom de kristna komponenterna i det
              irakiska samhället, vikten av att de stora sunnimuslimska politiska
              grupperingarna nu närmar sig att återinträda i den irakiska regeringen.
              Där är de ännu inte. Det pågår en diskussion som delvis var förd
              i marginalen till konferensen angående ett statsråd, planeringsministern,
              och hur man ska hantera detta. Men skulle vi få den komponenten
              på plats är det klart en väsentlig del av försoningsprocessen.
              Kan vi dessutom få oljelagren, som är en väsentlig del av den
              federala strukturen gentemot kurderna, har vi tagit ytterligare
              ett steg.
            </seg>
            <seg n="b63c1e05">
              Detta är framåtsyftande konstruktiv fredspolitik, och det är
              det som vi strävar efter att medverka i. Sedan kan vi föra alla
              möjliga diskussioner om Saddam Hussein, jag deltar gärna i dem,
              eller om vad som hände 2003. Jag har deltagit i flera långa interpellationsdebatter
              om detta i denna kammare. Men det är den konstruktiva framåtsyftande
              fredspolitiken för människorna i Irak som var i fokus vid denna
              konferens, och som sådan var den också en betydande framgång.
            </seg>
          </u>
          <note type="speaker" n="7c6a9fa3">
            Anf. 13 ALICE ÅSTRÖM (v):
          </note>
          <u who="Q4354173" xml:id="i-b1b31f527050fe08-5" n="3a2bcce2">
            <seg n="aab12db5">
              Herr talman! Vi kan säkert ta en debatt om historien i Irak och
              Saddam Husseins skräckvälde, som definitivt handlade om förtrycket
              av mänskliga rättigheter och förtrycket av egentligen alla rättigheter
              där kvinnors rättigheter också kränktes. Men det är ett faktum
              att FN var inne i en aktiv process när det gäller Irak, vapeninspektionerna
              och sanktioner mot Saddam Hussein. Går vi ännu längre tillbaka
              i historien vet vi att USA hade väldigt nära kontakter med Saddam
              Hussein under en period. Här kan man verkligen föra en lång diskussion.
            </seg>
            <seg n="e660ecc0">
              Någonting som vi inte kan komma ifrån var USA:s angreppskrig
              och det som har hänt efter det. Det är varierande siffror på hur
              många människor som egentligen har dödats i Irak sedan 2003, men
              det finns siffror som säger att det till och med kan vara mer
              än en miljon människor som har dödats. Det är ungefär två miljoner
              irakier som har tvingats lämna sitt land, och ungefär två miljoner
              är internflyktingar i Irak. Situationen efter 2003 har inneburit
              en katastrof för väldigt många irakier och för Irak som land.
              Därför är det rimligt att diskutera konsekvenserna av angreppskriget
              även när man nu diskuterar återbyggnad.
            </seg>
            <seg n="d587f3d1">
              Är det något vi kan ha gemensamt även om vi har olika åsikter
              i mycket i den här frågan är det att det enda tänkbara målet är
              ett fritt Irak med demokrati och respekt för mänskliga rättigheter
              för alla grupperingar som finns i Irak. Det målet delar vi båda
              två.
            </seg>
          </u>
          <note type="speaker" n="d81fefee">
            Anf. 14 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-7" n="7e18b632">
            <seg n="54dc4893">
              Herr talman! Därmed borde Alice Åström egentligen vara lite lycklig
              över att Sverige har kunnat ge ett bidrag till en konstruktiv,
              framåtsyftande fredspolitik i Irak. Sedan kan vi föra diskussioner
              om 2003 och Saddam Hussein. Det har vi gjort, och jag gör gärna
              det. Men det är inte den viktiga uppgiften just nu.
            </seg>
            <seg n="992427b4">
              Den irakiska regeringen vill se framåt. Jag tycker att det är
              alldeles rätt. Det internationella samfundet vill se framåt. Det
              var faktiskt slående att nästan alla inlägg jag lyssnade till
              under konferensen jag missade i och för sig några var framåtsyftande.
              Där hade vi något skilda storheter, som USA:s utrikesminister
              och Irans utrikesminister. När Irans och USA:s utrikesministrar
              ändå sitter och lyssnar artigt på varandra trots att de har mycket
              olika perspektiv för att uttrycka det milt och också hela den
              irakiska regeringen sitter med ska man vara medveten om att vi
              i alla fall har gjort någonting för att föra hela detta svårt
              sargade, förtryckta och efter försoning törstande land en liten
              bit framåt.
            </seg>
            <seg n="74ca9f1f">
              Har Sverige kunnat göra detta är det kanske inte så pjåkigt i
              alla fall, även om man sedan kan föra alla möjliga historiska
              diskussioner. Framtiden råkar vara viktigare än den tid som har
              varit.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="017cc2b5">
            9 § Svar på interpellation 2007/08:686 om situationen i Ryssland
          </note>
          <note type="speaker" n="41f13c05">
            Anf. 15 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-8" n="7e18b632">
            <seg n="3175a936">
              Herr talman! Peter Hultqvist har frågat mig vilka slutsatser
              jag drar och vilka åtgärder jag avser att vidta från svensk sida
              med anledning av utvecklingen i Ryssland.
            </seg>
            <seg n="95c6d325">
              Låt mig börja med att konstatera att jag har kommenterat utvecklingen
              i Ryssland såväl i utrikesdeklarationen som i en rad olika offentliga
              uttalanden och att det jag sagt i dessa sammanhang självfallet
              fortfarande gäller.
            </seg>
            <seg n="fb2a2486">
              Ryssland är ett stort och viktigt europeiskt land, och det förblir
              av största betydelse att vi nära följer dess utveckling, försöker
              att på olika områden utveckla relationerna mellan våra samhällen
              och verka för en utveckling i Ryssland i riktning mot ett öppet
              samhälle och en öppen ekonomi.
            </seg>
            <seg n="0a92a3d2">
              Att Ryssland bär på ett tungt historiskt bagage är känt av oss
              alla. Två generationer av en totalitär kommunistisk diktatur förstörde
              mycket av Rysslands möjligheter. Och även om decennierna omedelbart
              före den kommunistiska kuppen 1917 visade på en imponerande ekonomisk
              och gryende konstitutionell utveckling går det inte att bortse
              från sekler dessförinnan av bristande frihet och auktoritärt styre.
            </seg>
            <seg n="c94304a8">
              Jag tycker att det finns anledning till oro över att Ryssland
              ännu inte fullt ut gjort upp med delar av detta historiska bagage
              och tänker då främst på den kommunistiska tiden. Tidigare ansatser
              till en öppen diskussion om inte minst vad som hände under Stalintiden
              har ersatts av tendenser till sovjetisk nostalgi som knappast
              bäddar för en bättre framtid.
            </seg>
            <seg n="5b8ac9a7">
              Trots detta och trots de auktoritära tendenser vi sett i den
              politiska och de statsstyrande tendenser vi sett i den ekonomiska
              utvecklingen under de senaste åren får vi inte bortse från att
              dagens Ryssland är ett land där den enskilde medborgaren upplever
              mer av personlig frihet, trygghet och välstånd än sannolikt någonsin
              tidigare i landets historia.
            </seg>
            <seg n="e758a44e">
              Vi ser den snabba framväxten av en ny medelklass som reser långt
              utöver sitt lands gränser på ett sätt som aldrig förr. Att deras
              och andra medborgares nya intressen och nya perspektiv på sikt
              kommer att påverka Rysslands utveckling tror jag de flesta bedömare
              är eniga om.
            </seg>
            <seg n="a0c6824b">
              Sverige är dessa månader ordförande i Europarådets ministerkommitté
              och också i denna egenskap har vi anledning att uppmärksamma situationen
              när det gäller rättsstatsfrågor och respekten för mänskliga fri-
              och rättigheter i Ryssland.
            </seg>
            <seg n="8468113f">
              Jag har i denna egenskap just skrivit till president Medvedev
              angående den betydelse som Europadomstolen för mänskliga rättigheter
              har och de åtgärder som måste vidtas för att underlätta dess arbete
              i ljuset av dess starkt ökade arbetsbörda.
            </seg>
            <seg n="e5e595cf">
              President Medvedev har i en serie anföranden understrukit den
              vikt han fäster vid att göra Ryssland till en fungerande rättsstat.
              Vi har all anledning att instämma i detta, och kommer med stort
              intresse att följa de åtgärder han kommer att vidta i detta syfte.
            </seg>
            <seg n="d8fd2c8b">
              När det gäller de mänskliga rättigheterna finns det anledning
              att vara oroad för utvecklingen, särskilt vad gäller situationen
              i norra Kaukasus. Även om det allmänna säkerhetsläget i Tjetjenien
              har stabiliserats förekommer där fortsatt allvarliga kränkningar
              av mänskliga rättigheter med tortyr, försvinnanden och andra former
              av övervåld.
            </seg>
            <seg n="a88037e3">
              Det är inom ramen för Europeiska unionen som vi sannolikt har
              störst möjligheter till tyngd i dialogen med Ryssland på olika
              områden, och inte minst mot denna bakgrund var det glädjande att
              vi nyligen kunde enas om mandatet för förhandlingarna om ett nytt
              legalt ramverk för relationerna mellan EU och Ryssland.
            </seg>
            <seg n="f2b0eb6b">
              Det är viktigt att Ryssland integreras i det multilaterala handelssystemet.
              Vi hoppas på att Ryssland inom kort kan bli medlem i Världshandelsorganisationen,
              WTO. Ett medlemskap i WTO skulle dessutom utgöra en god grund
              för att ytterligare stärka de bilaterala handelsrelationerna mellan
              Europeiska unionen och Ryssland.
            </seg>
            <seg n="a897b711">
              I olika sammanhang har vi haft anledning att uttrycka oro över
              olika delar av Rysslands förbindelser med vissa av sina grannländer.
              Under den senaste tiden har det inte minst rört det ryska agerandet
              gentemot Georgien.
            </seg>
            <seg n="de708cb8">
              Den verkliga kvaliteten i en stor nations politik kan ofta mätas
              i den respekt som man visar de minsta av sina grannar, och på
              denna punkt är det uppenbart att Ryssland inte fullt ut lever
              upp till de normer och regler som gäller i umgänget mellan stater.
            </seg>
            <seg n="7a5df93e">
              Att göra insatser med stridsflyg mot och över grannstaters territorium
              är självfallet fundamentalt oförenligt med grundläggande regler
              för det internationella umgänget.
            </seg>
            <seg n="62abb998">
              Att vi på olika sätt vill bygga ut våra förbindelser med Ryssland
              har också samband med att vi tror att en successiv integration
              med det övriga Europa ökar möjligheterna för en samhällsutveckling
              i demokratisk riktning.
            </seg>
            <seg n="cef73203">
              Det gäller också de ekonomiska förbindelserna. Att vårt ömsesidiga
              beroende ökar är i detta avseende positivt. Viktigt är dock att
              företag uppträder med respekt för de regelverk som gäller internationellt
              företagande. Låt mig nämna att Ikea i dag är den största utländska
              investeraren i Ryssland utanför energisektorn, även om Ikea i
              detta sammanhang är bokfört inte som ett svenskt utan som ett
              tyskt företag.
            </seg>
            <seg n="8dc1aa1e">
              Jag vill se en svensk politik byggd på nära förbindelser med
              Ryssland med den rättframhet när det gäller att framföra åsikter
              som jag vet långsiktigt bygger respekt.
            </seg>
          </u>
          <note type="speaker" n="ab9e59cc">
            Anf. 16 PETER HULTQVIST (s):
          </note>
          <u who="Q3370162" xml:id="i-4171e48143547a54-0" n="9e42125f">
            <seg n="385be5e0">
              Herr talman! Först vill jag tacka utrikesministern för svaret.
              Jag instämmer i utrikesministerns markeringar av vikten av att
              respektera de mänskliga rättigheterna, vikten av att Ryssland
              utvecklas till en fullt fungerande rättsstat, oron över det ryska
              agerandet i Georgien och de auktoritära tendenserna i det ryska
              samhället. Det var för att få de frågorna belysta som jag skrev
              interpellationen, och det är bra att ministern gör dessa markeringar.
            </seg>
            <seg n="4f62fce3">
              Jag tycker ändå att det krävs en mer vidgad och tydligare analys
              på ett antal punkter för att beskriva situationen i dagens Ryssland.
            </seg>
            <seg n="d6a60ad9">
              Ministern framhäver gärna positiva tendenser och möjligheter
              i den ryska samhällsutvecklingen. Det är inte fel, men om balansen
              ska bli den rätta måste också ett antal allvarliga problem belysas
              ordentligt.
            </seg>
            <seg n="24fce399">
              Situationen i dagens Ryssland präglas av en demokratisk kräftgång.
              Makten i samhället har under president Putins regeringstid starkt
              centraliserats. Valen av guvernörer har avskaffats. De utses numera
              direkt av presidenten. Likaså styrs pengarna till de enskilda
              regionerna centralt via Kreml. Viktiga medieföretag, framför allt
              tv-kanalerna, kontrolleras av staten. Regimen dominerar fullständigt
              medierna. Oppositionens handlings- och verkansutrymme beskärs
              kraftigt. Parti- och kandidatnomineringarna i samband med val
              ifrågasätts från demokratisk synpunkt.
            </seg>
            <seg n="1f50a31a">
              Tumskruvarna har dragits åt när det gäller hela det politiska
              livet. Jag hade väntat mig att utrikesministern i sitt svar till
              mig på ett helt annat sätt skulle beröra också dessa frågor.
            </seg>
            <seg n="f01666d9">
              Nationalismen är också en kraft som allt starkare frammanas i
              den ryska samhällsutvecklingen. Symboliskt demonstrerades detta
              i samband med segerparaden på Röda torget den 9 maj. Årets firande
              blev en militärpolitisk manifestation som för tankarna till sovjettiden.
              Sovjetfanorna vajade för vinden och en mängd vapenslag med 8 000
              militärer, 111 stridsfordon och 32 flygplan visade upp sig. För
              att klara demonstrationen asfalterade man om vägar i Moskva för
              mycket stora kostnader.
            </seg>
            <seg n="ad635b33">
              Militären och upprustningen får en allt starkare roll i det ryska
              samhället. Det här berörs inte heller i någon särskild utsträckning
              i utrikesministerns svar till mig. Grundläggande fakta är att
              Ryssland förra året ökade sina försvarsutgifter med ca 25 procent.
              År 2008 blir det 20 procent och därefter årliga höjningar med
              16 procent fram till 2015.
            </seg>
            <seg n="ca727ff8">
              Den ryska armén, flygvapnet och marinen bedriver successivt en
              alltmer omfattande övningsverksamhet. Materiel nyrenoveras. Flygplan,
              stridsfordon, fartyg nyanskaffas. Faktiska stridshandlingar, som
              nedskjutning av ett georgiskt spaningsplan, förekommer. Övningsanfall
              genomfördes mot Baltikum under 2007. Patrullflygningar återupptas.
              Samma sak sker inom marinen, och militärpatriotisk fostran införs
              på skolschemat i gymnasiet.
            </seg>
            <seg n="3cc8c5d9">
              Från svensk militärstrategisk synvinkel kan vi också konstatera
              att luftlandsättningsdivisionerna nu ska bygga upp sin kapacitet.
              De ska vara fullt bemannade med 48 000 kontraktsanställda personer
              2009.
            </seg>
            <seg n="14be581b">
              Så här ser också en del av verkligheten när det gäller Ryssland
              ut. Jag vet inte vilka slutsatser utrikesministern drar av detta,
              men det borde stämma till viss eftertanke.
            </seg>
            <seg n="fe529132">
              Kombinationen av ett hårdare internt politiskt klimat och en
              målmedveten och långsiktigt genomtänkt upprustning känns definitivt
              inte bra. Vilka slutsatser drar utrikesministern av detta? Självklart
              borde det också påverka Sveriges utrikes- och säkerhetspolitik.
            </seg>
          </u>
          <note type="speaker" n="31b2ddc6">
            Anf. 17 HANS WALLMARK (m):
          </note>
          <u who="Q5650816" xml:id="i-662fe153f06d19cc-0" n="0584e940">
            <seg n="a1d644cc">
              Herr talman! Herr utrikesminister! Peter Hultqvist och Carl Bildt
              beskriver delar av samma verklighet. Det finns positivt och negativt.
              Jag tror att om vi står här en stund och talar kommer vi alla
              som deltar i det här utbytet att peka på faktorer som är positiva
              och faktorer som är negativa därför att verkligheten är komplex.
            </seg>
            <seg n="1dba1944">
              Herr talman! Jag brukar påminna kammaren om att jag kommer från
              Skåne och representerar Skåne. Står man i norra och östra Skåne
              kan man blicka ut över ett solglittrande Östersjön. Där bortom
              finns de i dag tre åter självständiga republikerna Estland, Lettland
              och Litauen. Där finns Kaliningradområdet, och där bortom finns
              Ryssland eller moder Ryssland, som några ser det.
            </seg>
            <seg n="6adc6d5e">
              Herr talman! Jag tror att utrikespolitiskt stavas Sveriges stora
              utmaning Ryssland. Så har det varit historiskt, och så är det
              alldeles uppenbart i dag. Gustav III funderade på vad Katarina
              den stora hade i görningen. Efter kriget 1808 och 1809 förlorades
              den svenska östra rikshalvan. Under det tidiga 1900-talet varnades
              det för kringresande sågfilare som misstänktes vara ryska spioner.
              Och efter det kommunistiska maktövertagandet och den finska republikens
              självständighet har Sverige ibland försiktigt tassat i närheten
              av den då andra supermakten.
            </seg>
            <seg n="f11f75e4">
              Hur gärna kan man inte med sitt hjärta önska Ryssland och dess
              av så många plågor hemsökta folk en god utveckling! Och hur länge
              kan man förneka det som ens hjärna ändå registrerar av mord på
              oppositionella, maktkoncentration och energileveranser som ett
              skarpladdat vapen?
            </seg>
            <seg n="f88964ba">
              Ett Ryssland där mänskliga rättigheter sätts på undantag är skadligt
              inte bara för den egna befolkningen. Det påverkar också en Östersjögranne
              som Sverige. Ett Ryssland präglat av sönderfall är inget lockande
              alternativ. Jag tror att vi är många som hoppas och vill, men
              vi är också många som ser och förstår.
            </seg>
            <seg n="55efc15d">
              Herr talman! Här är några spridda nedslag. Vi kan nämna mordet
              på journalisten Anna Politkovskaja, en kall vind som gick över
              världen. Vi kan se hur oppositionspolitiker, som Kasparov, har
              förföljts och fängslats. Vi kan se hur kyrkor har fått strängare
              villkor. I vissa fall måste man anmäla vilka som är medlemmar
              och föranmäla vilka predikningar som ska hållas. Och presidentbytet,
              herr talman, är onekligen en kontrast till det rätt spännande
              som händer i USA.
            </seg>
            <seg n="f2218d97">
              I Ryssland blev en tidigare biträdande premiärminister utpekad
              av presidenten att bli president. Sedan tackade den tidigare biträdande
              premiärministern presidenten genom att peka ut honom som blivande
              premiärminister när han själv hade blivit president. Krångligt?
              Kanske. Det är i alla fall en konstrast till det som skedde i
              USA. Och över alltsammans finns Gazprom.
            </seg>
            <seg n="2ef88834">
              Peter Hultqvist nämner gränskonflikten i Georgien. Det är något
              som också Carl Bildt tar upp i sitt svar när det gäller situationen
              i Kaukasus. Carl Bildt nämner också händelserna 1917 och kommunismens
              brott mot mänskligheten. Där får man säga att det arbete som vi
              i Sverige nu bedriver genom Forum för levande historia och som
              också har väckt visst intresse på andra sidan Östersjön är glädjande.
            </seg>
            <seg n="cbd29f0e">
              Jag vet att Mart Laar, den tidigare premiärministern i Estland,
              nu själv funderar på att arbeta med att lyfta fram just de här
              frågorna vad gäller brotten mot mänskligheten.
            </seg>
            <seg n="303fbd12">
              Det som sker är inte entydigt.
            </seg>
            <seg n="66ed0b8f">
              Herr talman! Det finns glimtar av ljus men också breda stråk
              av mörker. Det är den sammanfattning som bör leda oss när vi formar
              en utrikes- och säkerhetspolitik för vår tid och för vårt Östersjöområde.
            </seg>
            <seg n="3dbc08f3">
              Herr talman! När man står i norra och östra Skåne och blickar
              ut över vattnet finns det anledning att påminna sig om följande:
              Låt oss inte vara aningslösa i förhållande till Ryssland, eller
              moder Ryssland, som somliga väljer att kalla det!
            </seg>
          </u>
          <note n="7903eb40" type="speaker">
            Anf. 18 GUNNAR ANDRÉN (fp):
          </note>
          <u who="Q5556677" xml:id="i-c9618d23b826299e-0" n="0584e940">
            <seg n="c4a97263">
              Herr talman! Jag vill tacka Peter Hultqvist för att han har ställt
              en viktig interpellation om situationen i Ryssland och utrikesministern
              för svaret, för det är viktigt att diskutera det här.
            </seg>
            <seg n="b886fc7f">
              Det finns, som Hans Wallmark sade, väldigt många olika aspekter
              på utvecklingen i Ryssland. Om man ska analysera detta tror jag
              att det är väldigt viktigt att man sätter sig i Moskva och säger:
              Vad finns det för hot mot Ryssland?
            </seg>
            <seg n="06581240">
              Vi kan se det från olika håll utifrån. Vi diskuterar framför
              allt de utrikespolitiska förhållandena, men det är alldeles uppenbart
              att den Putinregim som tog över år 2000 har hittat allt fler hot
              mot sitt eget maktmonopol. På olika sätt har man gått till attack
              mot detta av inrikespolitiska skäl. Det gäller oligarkerna. Det
              gäller sådana saker som att man tystar många tidningar. Jag tänker
              på mordet på Anna Politkovskaja, att det över huvud taget var
              möjligt att genomföra. Vi har i dessa dagar stängningen, i praktiken,
              av de sista kvarvarande resterna av det liberala partiet i Sankt
              Petersburg, som är ett uttryck för samma sak, att regimen känner
              sig hotad.
            </seg>
            <seg n="69c5bfbc">
              I detta läge spelas det också upp, som så många gånger förr i
              historien, väldiga utrikespolitiska hot av olika slag, att det
              är många som är emot Ryssland. Man får då fram det som Peter Hultqvist
              talade om, en väldigt stark nationalism över huvud taget. Det
              handlar om att få stöd för den sittande regimen genom att utmåla
              hoten.
            </seg>
            <seg n="76816c61">
              Ett sådant hot kommer i grund och botten från alla de nu fria
              republikerna inklusive det inlemmade Tjetjenien som utmålas utomordentligt
              hårt i den Putintrogna propagandan som ett hot mot den ryska identiteten
              och överhögheten.
            </seg>
            <seg n="5d0b4f3c">
              Herr talman! I det nuvarande Ryssland är motsättningarna stora,
              framför allt mellan dem som har fått det väldigt bra efter Sovjetunionens
              fall och dem som inte har fått någon egentlig ekonomisk vinning
              av detta. Motsättningarna mellan dem är i ekonomiskt avseende
              större än någonsin. Stora delar av den ryska befolkningen lever
              under förhållanden som inte alls motsvarar vad vi förväntar oss
              och vad vi ser när vi besöker de stora städerna. I det ryska jordbruket
              och på den ryska landsbygden är fattigdomen fortfarande enorm.
            </seg>
          </u>
          <note type="speaker" n="71a935fd">
            Anf. 19 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-9" n="7e18b632">
            <seg n="66f9921c">
              Herr talman! Jag tackar för dessa tre inlägg. Jag tycker att
              de vittnar om vikten av att vi för en bred diskussion angående
              utvecklingen i Ryssland, för det är ett betydande europeiskt land.
              Det är 140 miljoner människor. Det är elva tidszoner. Ryssland
              har alltid spelat en viktig roll i olika delar av den europeiska
              utvecklingen.
            </seg>
            <seg n="0fab23f6">
              Nu ska vi ha en sak klar för oss. Man kan, som Hans Wallmark,
              måla med de breda penseldragen jag har absolut ingenting emot
              detta. Vi har nu en annan situation. Det är ingen tvekan om det.
              Fram till 1917 stod den ryska makten vid Torne älv och vid Eckerö.
              Och intill för inte så längesedan stod den sovjetiska makten i
              Europas hjärta, i Tyskland. Gränsen gick vid utkanten av Lübeck,
              väl väster, om man drog en linje rakt norrut, om Göteborg.
            </seg>
            <seg n="3de53703">
              I dag är Ryssland tillbaka till någonting som snarast kan jämföras
              med 1703 på ett eller annat sätt, även om det finns undantag åt
              det ena eller det andra hållet. Det är ett Ryssland som fortfarande
              kämpar med effekterna, tragedin, av de kommunistiska decennierna
              och allt som detta förstörde av Rysslands möjligheter till konstitutionell,
              industriell och demokratisk utveckling. Det är ett Ryssland som
              kämpar med detta hårda arv, detta tunga historiska bagage av Stalintiden,
              av kommunismen, av övertro på centralism, av bortseende från privat
              äganderätt, av ett slaveri som var kvar i Ryssland längre än i
              något annat land.
            </seg>
            <seg n="ab71b496">
              Allt detta måste man frigöra sig från. Delar av detta håller
              man på att göra. Och i delar av dessa hänseenden har vi sett,
              framför allt sedan hösten 2003 tycker jag, ett återfall framför
              allt när det gäller den politiska utvecklingen. Det som Peter
              Hultqvist hade att säga i den delen har jag själv sagt i nästan
              samma ordalag vid åtskilliga tidpunkter.
            </seg>
            <seg n="3de931d2">
              Vi ser uttryck för detta. Mordet på Anna Politkovskaja är ett.
              Låt mig också nämna mordet på Litvinenko i London som visade en
              metod som vi trodde var borta även under de sovjetiska tiderna
              liksom en del av det som vi ser. Jablokopartiet i Sankt Petersburg
              nämndes till exempel när det gäller att inskränka utrymmet för
              den politiska pluralism som självfallet finns i det ryska samhället.
            </seg>
            <seg n="37f03ae0">
              Vad är då vår politik? Peter Hultqvist säger att det ska vara
              konsekvenser för Sveriges säkerhetspolitik. Jag skulle gärna vilja
              veta vilka dessa konsekvenser är eftersom jag gärna lyssnar på
              oppositionen. Jag vet att oppositionen hitintills har föreslagit
              en betydande neddragning av försvarsanslagen, och jag vet inte
              om det är någonting som är utflödet av den analys som Peter Hultqvist
              har dragit i detta hänseende.
            </seg>
            <seg n="4e1b5fb4">
              Min slutsats är att vi måste föra en europeisk politik för att
              engagera detta Ryssland på bredden och engagera det med rättframhet
              och öppenhet i våra åsikter. Detta är och ska betraktas som ett
              europeiskt land ansvarstagandet i Europarådet till exempel för
              mänskliga rättigheter och för en rättsstat. Det innebär inte att
              det är alldeles enkelt att tro att Ryssland kommer att gå den
              vägen. Det kan mycket väl bli så att Ryssland går en annan väg
              under en kortare eller längre tidsperiod. Men jag tror att vårt
              arbete ska inriktas på att stödja alla krafter på bredden av det
              ryska samhället. Det kan vara inom ekonomi, inom politik och inom
              medierna, och det kan vara de enskilda ryssar som i dag har möjlighet
              att se världen på ett sätt som de har varit förbjudna att göra
              under generationer och att se den förändringskraft som kan ligga
              i detta, i förening med att vi är mycket tydliga i den kritik
              som vi riktar mot övergrepp mot till exempel mänskliga fri- och
              rättigheter i Tjetjenien eller i Georgien där den svenska rösten
              har varit en av de allra tydligaste i den europeiska kören.
            </seg>
            <seg n="dbc22805">
              Hans Wallmark sade att Ryssland kommer att bli den allvarligaste
              utrikespolitiska utmaningen för Sverige. Kanske är det så, jag
              är inte säker på det. Men det är en av de stora utmaningarna,
              och inte för Sverige utan för Europa, skulle jag vilja säga. Utvecklingen
              i öster och utvecklingen i den muslimska världen är de två stora
              strategiska utmaningar som Europeiska unionen måste ta sig an,
              och Sverige ska spela en aktiv roll när det gäller att forma den
              europeiska politiken i bägge dessa hänseenden.
            </seg>
          </u>
          <note type="speaker" n="fba4c03e">
            Anf. 20 PETER HULTQVIST (s):
          </note>
          <u who="Q3370162" xml:id="i-4171e48143547a54-1" n="9e42125f">
            <seg n="8fd6d785">
              Herr talman! Jag tycker att utrikesministern gör det väl enkelt
              för sig när det gäller den militära upprustningen. Jag har talat
              om en hel del av de saker som händer och som utrikesministern
              förmodligen också känner till. På något sätt måste detta komma
              in i den svenska debatten.
            </seg>
            <seg n="2276f89a">
              Just nu är läget sådant att vi har en försvarsberedning som tittar
              på detta, och det förs en debatt i samhället om vart detta är
              på väg. Försvarsberedningen är en rådgivande instans. Det är regeringen
              och riksdagen som slutligen tar ställning. Det är inte orimligt
              att jag ställer frågan till utrikesministern om vilka slutsatser
              som han drar av detta. Då kanske det krävs något mer till svar
              än att vi ska engagera oss på bredden när det gäller Ryssland.
              Jag tycker självklart att vi ska göra det. Men den upprustning
              som sker kanske vi också bör fundera på lite mer i konkret mening.
            </seg>
            <seg n="171e6c02">
              Jag har pekat på nationalismen, och jag har pekat på en lång
              rad auktoritära drag i det ryska samhället. En mycket viktig sak
              som hände var när Ukraina fick problem med gasleveranser och Ryssland
              ville höja priset. Då stängde man av gasleveranserna. Detta fick
              också effekter in i Västeuropa. Detta visar en mentalitet som
              inte är acceptabel.
            </seg>
            <seg n="8d8ce578">
              I början av 90-talet var Ryssland försvagat. Då tvingades man
              enligt egen utsago till reträtter på en mängd områden. Nu försöker
              man flytta fram positionerna. Man har exempelvis sagt upp avtalet
              om konventionell nedrustning i Europa, och man har börjat med
              denna mer markerade och mer omfattande övningsverksamheten på
              det militära området. Under våren 2008 har man genomfört sin första
              storskaliga flottmanöver på 15 år. Den har genomförts i Medelhavet
              och på Nordatlanten. Operationen omfattar ett stort antal fartyg
              och omfattande flygstridskrafter. Man går samtidigt ut och markerar
              från den ryska försvarsledningen att man avser att bygga upp sin
              marina slagkraft och närvaro på världshaven.
            </seg>
            <seg n="7874424c">
              I april i år genomfördes en storskalig flottövning med 30 ryska
              stridsfartyg i Östersjön. Övningen följdes bland annat av den
              svenska marinens fartyg Orion. Övningens andra fas bestod bland
              annat av strandlandstigning inkluderande marint infanteri och
              amfibiestyrkor.
            </seg>
            <seg n="dc4bd556">
              Med tanke på planerna på en gasledning i Östersjön som ska stå
              för en tredjedel av Europas gasleveranser kanske Sverige för sin
              del bör dra några slutsatser av den upptrappade övningsverksamheten.
              Jag tycker, utifrån min ståndpunkt, ändå att det ligger någon
              sorts signal i allt detta.
            </seg>
            <seg n="09e75054">
              Vilka slutsatser ska vi dra av rysk övningsverksamhet utanför
              norska oljeplattformar i januari 2008? Detta ledde till protester
              från den norska regeringen till den ryska ambassadören.
            </seg>
            <seg n="d9091bf2">
              Jag delar utrikesministerns uppfattning om behovet av ekonomiskt
              samarbete med Ryssland. Ekonomiskt samarbete är sådant som flätar
              samman länder och minskar risken för konfrontation. Men det ligger
              också en fara i att underskatta nationalismen och den militära
              uppbyggnaden i Ryssland.
            </seg>
            <seg n="12c84e61">
              Vad står det för när man i Ryssland, efter en debatt om Natomedlemskap
              i Finland, markerade att om detta sker kommer man naturligtvis
              att omdisponera militär till den finska gränsen? Vad är det för
              typ av signaler? Vad är det som gör att chefen för den ryska generalstaben
              i januari i år gick ut och markerade den ryska rätten till preventiva
              kärnvapenattacker? Bakgrunden till detta uttalande skulle tydliggöra
              nationens försvarsdoktrin. Men det är starka signaler som visar
              att Ryssland vill flytta fram positionerna, att man vill vara
              en stormakt, att man vädjar till nationalismen och att man på
              något sätt markerar till omvärlden.
            </seg>
            <seg n="34f07d2a">
              Detta kräver lite mer av slutsatser från svensk sida än generella
              uttalanden om att vi måste engagera oss på bredden.
            </seg>
          </u>
          <note type="speaker" n="7d85f863">
            Anf. 21 HANS WALLMARK (m):
          </note>
          <u who="Q5650816" xml:id="i-80d5c82ee6696003-0" n="0584e940">
            <seg n="4330d507">
              Herr talman! Utrikesminister Carl Bildt konstaterade att jag
              i mitt förra inlägg målade med breda penseldrag. Så är det. Jag
              kan dock glädja mig åt att vi använder oss av samma färgglada
              och nyansrika palett, herr utrikesminister. Det är nämligen en
              väldigt komplex situation i Ryssland. Precis som utrikesminister
              Carl Bildt nämner finns det också många andra stora utmaningar
              för den europeiska kontinenten det som händer bortom Kaukasus,
              det som händer i Mellanöstern, det som händer i andra världsdelar.
              Dock är det så att Ryssland utrikespolitiskt inte är en oväsentlig
              aktör eller oväsentlig faktor i vårt Östersjöområde.
            </seg>
            <seg n="17d0059a">
              Precis som utrikesministern påpekade är tragiken för Ryssland
              att man blev sönderslitet av de kommunistiska åren av terror.
              Det är ingen naturlag att Ryssland ska ha problem. Det är inte
              inlagt i Ryssland som sådant, utan det handlar om att strukturer
              har ödelagts.
            </seg>
            <seg n="e572e3bf">
              Tyvärr fick man bara några timmar av borgerlig demokrati, några
              timmar av parlamentarism och konstitutionell monarki.
            </seg>
            <seg n="5932415c">
              Sedan finns det flera faktorer, och vi har nämnt några av dem.
              En annan som jag kan nämna är det som hände i Estland för drygt
              ett år sedan då man utsattes för ett fullskaligt Internetanfall.
              Det är en ny faktor i omvärldsrelationerna kring vår Östersjö.
            </seg>
            <seg n="cdc0b764">
              Herr talman! I går träffade jag Anna Ibrasagic, tidigare ledamot
              av denna riksdag och numera medlem av Europaparlamentet. Hon talade
              för Medborgarskolan utanför Helsingfors i går. Hon talade om sin
              uppväxt i Bosnien. Hon påpekade att hon hade upplevt hur det var
              att växa upp i kommunism, i socialism och i nationalism, såsom
              hennes liv hade präglats under de första åren i Bosnien. Hon gillade
              ingenting av det, och det fick svåra konsekvenser. Hon har själv
              som person upplevt dem.
            </seg>
            <seg n="5645ab9b">
              Jag tror också att man kan iaktta sådana liknande tendenser i
              Ryssland. Det finns spår av kommunismen, socialismen och nationalismen.
              Just därför finns det också en koppling mellan vad som sker på
              den ryska sidan och hur det påverkar oss på andra sidan Östersjön
              när vi står i norra och östra Skåne och blickar österut över Östersjön.
            </seg>
          </u>
          <note type="speaker" n="bef2d16c">
            Anf. 22 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-10" n="7e18b632">
            <seg n="40a4cc2e">
              Herr talman! Jag kan i allt väsentligt hålla med om det Hans
              Wallmark har att säga vad gäller perspektiven. Utvecklingen i
              Ryssland är viktig. Vi har anledning att följa den. Vi har anledning
              att vara engagerade i den. Vi har anledning att kritiskt granska.
              Vi har också anledning att uppmuntra de tendenser till en öppnare
              samhällsutveckling, som förvisso har funnits under de senaste
              1520 åren men där det gått fram och tillbaka i olika hänseenden.
              Integrationen där med världen i övrigt och öppnandet ekonomiskt,
              politiskt och mänskligt är det som jag tror långsiktigt skapar
              bättre förutsättningar för det Ryssland som vi gärna vill ha som
              en av grannstaterna men en relativt liten grannstat just i Östersjöområdet
              eftersom det är den inre delen av Finska viken vid Sankt Petersburg
              och exklaven Kaliningrad som det numera handlar om.
            </seg>
            <seg n="6f6c1518">
              Peter Hultqvist är helt fixerad vid den militära utvecklingen.
              Han hade ett bredare perspektiv i sin interpellation, men jag
              kan gärna följa honom och diskutera den militära utvecklingen.
            </seg>
            <seg n="1c959568">
              Militär utveckling måste grundas på ekonomin. Det är klart att
              den ryska ekonomin nu går bra. Den går dock inte fullt lika bra
              som alla andra ekonomier som vi ser i det före detta sovjetiska
              området, CIS-området. Tillväxttalen är något lägre. Men med alla
              sina framgångar är nu den ryska ekonomin av en storlek som är
              ca 16 procent av Europeiska unionens ekonomi.
            </seg>
            <seg n="9c7c404c">
              Sett till militärbördorna i respektive ekonomier är det klart
              att de har gått ned rätt väsentligt i samtliga dessa fall. Jag
              vet inte var snittet ligger i Europeiska unionen. Men skulle jag
              våga mig på att säga någonting så skulle jag säga 1,5, 1,6 eller
              1,7 procent någonting i den storleksordningen, kanske en dragning
              upp till 2 procent av bnp.
            </seg>
            <seg n="b464e38e">
              Den ryska siffran ligger officiellt på ungefärligen samma nivå.
              Skulle vi säga, och det tror jag är rimligt att göra, att en hel
              del utgifter ligger utanför detta och dubbla den siffran kommer
              vi i alla fall upp till siffror för militära satsningar där proportionerna
              bara mellan Europeiska unionen och Ryssland är slående när man
              ser den ekonomiska satsningen.
            </seg>
            <seg n="b7ba99aa">
              Vi ska inte glömma den sovjetiska tiden som åtminstone en del
              av oss minns. Då hade vi en situation där över hälften av den
              sovjetiska industrin var militärindustri. Då producerades krigsmateriel.
              Då var det övningsmönster. Då fanns en konkret möjlighet för Sovjetunionens
              militära maskineri att hota västra Europa och att hota också den
              skandinaviska halvön. Det hade inte varit lätt. Men det hade varit
              möjligt, och vi hade haft att inrätta oss efter detta.
            </seg>
            <seg n="e2da6d6d">
              Jag tror att det kommer att ta mycket lång tid för dagens Ryssland
              att, om man så skulle vilja, bygga upp en militär kapacitet som
              kom ens i närheten av den man hade en eller två generationer tillbaka,
              om nu de möjligheterna skulle finnas.
            </seg>
            <seg n="961a2859">
              Nu strävar man efter att åter bygga upp sin militära förmåga.
              Det är inte onaturligt i sig i ljuset av den kollaps man hade.
              Vi har anledning att med stor noggrannhet följa denna utveckling,
              och det kan jag försäkra Peter Hultqvist att jag gör. Men vi har
              inte anledning att få hjärtattack i onödan eller att höja blodtrycket
              mer än som är nödvändigt, för då tjänar vi syften som kanske inte
              är våra.
            </seg>
            <seg n="e60c6fd7">
              Ifall en enkel övning får Peter Hultqvist att darra på manschetten
              när det gäller säkerhetspolitiken visar han inte direkt styrka
              och ryggrad i säkerhetspolitiken. Vi ska kunna hantera en liten
              maktdemonstration av en gammal Tu-95:a utan att det blir stor
              nervositet vad gäller politikens långsiktiga inriktning i Sveriges
              riksdag.
            </seg>
            <seg n="e0f99335">
              Låt mig sedan avsluta detta inlägg med att ställa den fråga som
              jag inte har fått svar på och som jag väl inte kommer att få svar
              på: Kan jag i ljuset av Peter Hultqvists analys och av att han
              efterlyser besked om konsekvenser för svensk försvarspolitik tolka
              honom så att Socialdemokraterna från och med nu icke kommer att
              föreslå ytterligare neddragningar i den svenska försvarsbudgeten?
            </seg>
          </u>
          <note type="speaker" n="a0c77f25">
            Anf. 23 PETER HULTQVIST (s):
          </note>
          <u who="Q3370162" xml:id="i-4171e48143547a54-2" n="9e42125f">
            <seg n="b648691b">
              Herr talman! Jag är inte alls fixerad vid den militära utvecklingen;
              jag bara ser den som en del i en helhet. Det är bara det att det
              är så få som beskriver det sammanhanget bland annat här i kammaren
              och från regeringens sida. Det är som att detta är något som man
              blundar för.
            </seg>
            <seg n="bd2b3061">
              De här maktdemonstrationerna kan vara små, stora eller medelstora
              det kan vara olika varianter. Men de ingår i en helhet där det
              handlar om att bygga upp en nationell stolthet, att visa att man
              är med på banan och att visa att man kan göra provocerande hanteringar
              i anslutning exempelvis till oljeplattformar utanför Norges kust.
              Kanske vill man sända ut signalen: Ska det byggas en gasledning
              i Östersjön ska ni veta att det är vi som bestämmer över gasledningen.
            </seg>
            <seg n="8b1cab6b">
              Det finns så många olika syften. Jag inbillar mig inte att en
              stor invasion nu står för dörren eller att den typen av planering
              pågår. Jag konstaterar bara att det pågår en uppbyggnad.
            </seg>
            <seg n="a001ed8a">
              Vilka slutsatser drar vi av detta? Ska jag ha någon privat, personlig,
              uppfattning så är det att den biten egentligen inte berörs särskilt
              mycket vare sig här i kammaren eller från regeringens sida.
            </seg>
            <seg n="790fa5d3">
              Ett antal gånger har jag i olika debatter med Bildt sagt att
              Försvarsberedningen gör en analys men att det är regeringen och
              riksdagen som slutligen tar ställning. Som en konsekvens av de
              eventuella ställningstagandena får man reda ut storleken på eventuella
              satsningar för svensk del och vad det ska satsas på. Det är inte
              så enkelt som att bara höfta till med vad som är mest strategiskt
              att satsa på.
            </seg>
            <seg n="affe21bd">
              Kanske är det en rätt så rimlig ståndpunkt just nu, om man ändå
              fixerar vid detta, att det finns en del i uppbyggnaden i Ryssland
              som handlar om en militär uppbyggnad och militärt maktspråk och
              om att utifrån sin förmåga göra ett försök att spela en roll.
            </seg>
            <seg n="9c236a04">
              Jag vill konstatera vad också generalstabschefen sagt, nämligen
              att man förbehåller sig rätten för preventiva kärnvapenattacker.
              Nu säger inte jag att det är det som är på gång. Men man gjorde
              den markeringen i det här maktspelet.
            </seg>
          </u>
          <note type="speaker" n="e7f4dcbb">
            Anf. 24 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-11" n="7e18b632">
            <seg n="7bd85fc4">
              Herr talman! Så är det förvisso; Peter Hultqvist har rätt. Man
              förbehåller sig rätten till första slaget med kärnvapen. Det kan
              man också tolka som ett uttryck för medvetenhet om Rysslands konventionella
              militära underlägsenhet. Man är väldigt mycket beroende av kärnvapen.
              Det tror jag är farligt och felaktigt. Det måste revideras på
              sikt.
            </seg>
            <seg n="d155aec4">
              Peter Hultqvist har självfallet rätt i att de olika militärparaderna
              för att ta det exemplet ingår i ett försök att bygga en nationell
              stolthet och att visa att man vill vara med på banan igen. Vi
              ska inte underskatta att den militära komponenten i det ryska
              samhället spelar en större roll än den kanske gör hos oss. Segern
              i vad man kallar för det stora fosterländska kriget är för dagens
              ryss en seger inte bara för Stalin utan också för Ryssland och
              en del av deras identitet på ett sätt som vi med vår långa fredliga
              tradition kanske har svårt att uppskatta. Delar av detta ingår
              i ett stolthetsbyggande efter vad man uppfattar som en svår period.
              Vi ska följa detta med den allra yttersta vaksamhet. Jag kan försäkra
              att vi gör det.
            </seg>
            <seg n="7d9fe8b5">
              Försvarsberedningen har i enighet dragit sina slutsatser. Peter
              Hultqvist har alldeles rätt i att detta vad det lider självfallet
              kommer till regeringen och till riksdagen. Då får vi anledning
              att notera och formulera det på ett annat sätt i alla fall i utskottet
              och så småningom i denna kammare, och då återstår att se vilka
              slutsatser som dras också från socialdemokratisk sida.
            </seg>
            <seg n="88e685d9">
              Slutligen: Jag tror att det är viktigt att vi har en bred och
              engagerad diskussion om utvecklingen i Ryssland om det positiva,
              det negativa, det som vi möjligtvis kan göra och det vi möjligtvis
              kan påverka. Dessutom gäller det den roll vi kan spela när det
              gäller Europeiska unionens politik gentemot Ryssland eller, för
              att ta det dagsaktuella, när det gäller att värna den territoriella
              integriteten i ett litet Georgien som inte har mindre rätt till
              nationell självständighet och territoriell integritet än det stora
              Ryssland och att få det stora Ryssland att förstå att små stater
              har lika stor rätt som stora stater.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="b0b87ac9">
            10 § Svar på interpellation 2007/08:693 om den politiska situationen
            i Zimbabwe
          </note>
          <note type="speaker" n="8c16b5d5">
            Anf. 25 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-12" n="7e18b632">
            <seg n="0a9318e2">
              Herr talman! Carina Hägg har frågat mig på vilket sätt Sverige
              kommer att följa förberedelserna inför och under den andra omgången
              av presidentvalet i Zimbabwe. Carina Hägg har även frågat om jag
              tänker ta några initiativ till åtgärder inom EU för att bryta
              den politiska, humanitära och ekonomiska krisen i landet samt
              vilken samlad strategi jag verkat för i Sverige och inom EU för
              ett demokratiskt Zimbabwe.
            </seg>
            <seg n="b1a2a56a">
              Jag delar Carina Häggs oro för situationen i Zimbabwe. Våldet
              och trakasserierna har sedan valet den 29 mars ökat i omfattning.
              Valprocessen har redan förlorat i trovärdighet på grund av flera
              förseningar och oklarheter. En andra omgång i presidentvalet ska,
              som bekant, äga rum den 27 juni. En förutsättning för att denna
              valomgång ska kunna bli fri och rättvis är att våldet omedelbart
              upphör, att båda sidor tillåts bedriva valkampanj, att politiska
              möten får äga rum, att säkerheten för oppositionen garanteras
              och att medier kan rapportera fritt. Avgörande är också att valresultatet
              sammanräknas och anslås vid respektive vallokal samt att ett tillräckligt
              antal nationella och internationella oberoende valobservatörer
              finns på plats så snart som möjligt.
            </seg>
            <seg n="b1abf96f">
              Sverige följer utvecklingen i Zimbabwe mycket nära. Sveriges
              ambassad i Harare är aktiv, har ett brett kontaktnät och för på
              ett föredömligt sätt den svenska regeringens talan. Andra svenska
              ambassader i Afrika för en löpande dialog med Zimbabwes grannländer
              för att förmå dessa att agera mer kraftfullt. Inom EU står Zimbabwe
              högt på dagordningen och diskuteras i det närmaste dagligen. Som
              bekant har EU inte bjudits in att skicka valobservatörer, men
              EU:s diplomater på plats i Zimbabwe samordnar sitt agerande och
              kommer att försöka få en så heltäckande bild som möjligt av utvecklingen
              fram till valet. De kommer också att stå i nära kontakt med de
              internationella valobservatörer som förväntas komma till Zimbabwe,
              framför allt från den regionala samarbetsorganisationen SADC och
              Afrikanska unionen.
            </seg>
            <seg n="5d6cf819">
              Den svenska regeringen är aktiv i utformandet av EU:s Zimbabwepolitik.
              Sverige är och har varit pådrivande för att EU ska upprätthålla
              en nära dialog med regeringarna i grannländerna, med SADC och
              med Afrikanska unionen. Det är viktigt att EU fortsatt visar att
              vi står bakom de afrikanska ansträngningarna. Samtidigt är det
              viktigt att vi är tydliga med att vi har starka förväntningar
              på ett konstruktivt agerande från regionen. Sverige och EU ger
              ett omfattande humanitärt bistånd till Zimbabwe, och inom givarsamfundet
              pågår diskussioner om hur det internationella samfundet kan och
              bör agera om och när politiska reformer genomförs.
            </seg>
            <seg n="15fa35ec">
              Både Sverige och EU står beredda att ge stöd om och när en förändring
              av det politiska klimatet sker i Zimbabwe. I reformeringen av
              det svenska utvecklingssamarbetet är Zimbabwe ett av de länder
              i kris som regeringen prioriterat. Vi har beredskap att snabbt
              öka vårt engagemang om utvecklingen blir positiv. Svenskt bistånd
              till Zimbabwe kanaliseras i dag via det civila samhället och internationella
              organisationer som FN. Biståndet syftar till att ge skydd och
              stöd för utsatta grupper samt till att öka förståelsen för demokratiska
              principer, främjandet av reformer, tolerans och dialog i ett politiskt
              klimat som är mycket polariserat.
            </seg>
            <seg n="98f28f6e">
              Sverige har en unik ställning att bygga på i Zimbabwe som grundar
              sig i en lång tradition av stöd och samarbete mellan våra länder
              och folk. Vi agerar lokalt, i regionen och internationellt. Den
              svenska regeringen har löpande kontakt med ledarna i södra Afrika
              och andra viktiga aktörer som verkar för en demokratisering i
              Zimbabwe. Under rådande mycket allvarliga situation är det avgörande
              att omvärlden upprätthåller ett starkt tryck för att få till stånd
              en förbättring. Det gäller regionens länder, men också givarsamfundet,
              inklusive Sverige. Min bedömning är dock att det framför allt
              är regionen som i detta läge har störst möjlighet att påverka
              och därför har ett särskilt ansvar. FN kan spela en viktig roll,
              och generalsekreterare Ban Ki-moon har flera gånger uttryckt oro
              över utvecklingen. Om läget skulle förvärras förväntar vi oss
              att FN agerar snabbt för medling och dialog mellan parterna.
            </seg>
            <seg n="3eda2066">
              Jag delar Carina Häggs bedömning att situationen såg ljusare
              ut i början av april, men valprocessen är ännu inte slutförd.
              Vi får inte glömma bort att valet den 29 mars genomfördes på ett
              lugnt och ordnat sätt och att oppositionen för första gången sedan
              självständigheten 1980 vann en majoritet i såväl parlamentsvalet
              som första omgången i presidentvalet. Det inger trots allt hopp
              om möjligheterna för en demokratisk utveckling i Zimbabwe. De
              främsta prioriteringarna måste nu vara att få stopp på våldet
              och säkerställa att det zimbabwiska folkets mänskliga rättigheter
              respekteras, både under tiden fram till valet den 27 juni och
              därefter. Jag kan försäkra Carina Hägg att regeringen även fortsatt
              kommer att verka aktivt för att påskynda och stödja en sådan utveckling.
            </seg>
          </u>
          <note n="a50aade2">
            Då Carina Hägg, som framställt interpellationen, anmält att hon
            var förhindrad att närvara vid sammanträdet medgav andre vice
            talmannen att Peter Hultqvist i stället fick delta i överläggningen.
          </note>
          <note type="speaker" n="2229e745">
            Anf. 26 PETER HULTQVIST (s):
          </note>
          <u who="Q3370162" xml:id="i-4171e48143547a54-3" n="9e42125f">
            <seg n="5125e4ac">
              Fru talman! Tack för svaret!
            </seg>
            <seg n="cec7e716">
              Det är med växande oro som vi har kunnat följa utvecklingen i
              Zimbabwe. Redan 2002 införde EU riktade åtgärder i form av visumrestriktioner,
              förbud mot vapenexport och frysning av ekonomiska tillgångar för
              ledande företrädare inom regeringspartiet Zanu-PF. Dessförinnan
              hade Sverige brutit sitt bilaterala biståndssamarbete.
            </seg>
            <seg n="c9efbd55">
              Enligt den senaste Human Development Report levde 83 procent
              av befolkningen på mindre än 2 dollar om dagen 2004. Hög arbetslöshet
              kombinerat med hög inflation gör att allt fler har svårt att försörja
              sig. Det här får miljoner människor att lämna sina hem och sitt
              hemland.
            </seg>
            <seg n="20c377a2">
              Robert Mugabe var en frihetshjälte en gång i tiden som förvandlades
              till en auktoritär ledare av diktatoriskt slag. Man har lyckats
              rasera en livskraftig jordbrukssektor. Man har gjort landet fattigt.
              Man klamrar sig fast vid makten genom förföljelse, övergrepp och
              odemokratiska metoder.
            </seg>
            <seg n="aa3d203e">
              Zimbabwe behöver en ny ledning och en ny president, och vi hoppas
              att valet den 27 juni resulterar i detta och att valresultatet
              respekteras, inte manipuleras och förfuskas eller på annat sätt
              sätts åt sidan bara för att en despot ska kunna sitta kvar vid
              makten.
            </seg>
            <seg n="fe12b98a">
              Det är bra att den svenska ambassaden i Zimbabwe är aktiv. Det
              är bra att Sverige aktivt arbetar med de här frågorna inom EU.
              Det är bra att vi agerar mot Zimbabwes grannländer för att förmå
              dem till ett aktivare agerande.
            </seg>
            <seg n="9f64b8f8">
              Men fattigdomen, frustrationen och förtrycket fortsätter i vardagen.
              Så kallade krigsveteraner drar omkring och terroriserar vanliga
              människor för deras åsikters skull. Oppositionens valkampanj saboteras.
              Mycket står på spel de som har blod på sina händer är rädda för
              att mista makten.
            </seg>
            <seg n="34ef95a2">
              Sydafrika är kanske det land som kan utöva mest påtryckningar
              och påverka situationen, men de har en låg profil. Även i Sydafrika
              och inom regeringspartiet ANC väcker det reaktioner. Flyktingar
              kommer till Sydafrika. Zimbabwier i Sydafrika demonstrerar mot
              Mugabes regim i Harare. Den låga profilen i den sydafrikanska
              regeringen uppfattas av många som obegriplig.
            </seg>
            <seg n="76ee1e58">
              När ministern redovisar svaret om kontakter med ledarna i södra
              Afrika skulle jag vilja fråga: Hur står det här i relation till
              dialog med ledarna i Sydafrika? Vad är det för budskap du framför
              konkret till den sydafrikanska ledningen? Hur reagerar den sydafrikanska
              ledningen på de här signalerna från svensk sida? Vad är det som
              händer i den relationen? Sydafrika har en oerhört viktig roll
              i förhållande till Zimbabwe och bör bana vägen för någon form
              av lösning.
            </seg>
          </u>
          <note type="speaker" n="f5613785">
            Anf. 27 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-13" n="7e18b632">
            <seg n="da445cc1">
              Fru talman! Låt mig börja med att säga att jag i allt kan instämma
              i den beskrivning som Peter Hultqvist gör av situationen i Zimbabwe.
              Jag skulle kunna lägga till åtskilligt.
            </seg>
            <seg n="cd00366b">
              Man har en inflation på 160 000 procent, och på nyheterna i går
              hörde jag att man nu hade introducerat en miljardsedel, vilket
              visar att detta är en ekonomi som befinner sig i fritt fall. Sådana
              här siffror kan framstå som abstrakta, men de innebär framför
              allt att de fattigaste människorna drabbas utomordentligt hårt.
              De har svårt med försörjningen, som Peter Hultqvist sade. De lämnar
              landet. Det är en erbarmlig situation. Medellivslängden är starkt
              sjunkande på grund av detta.
            </seg>
            <seg n="78b7ddf2">
              Dessutom har man nu ovanpå detta en terror, icke minst ute på
              landsbygden, efter den första valomgången med tanke på att Mugabeanhängarna
              på olika sätt försöker säkra sin politiska maktställning. Som
              Peter Hultqvist sade är de som har blod på händerna rädda för
              att förlora den makt som kan skydda dem mot den vrede som finns.
            </seg>
            <seg n="82c26368">
              Vi försöker agera på olika sätt, dels agera direkt på det sätt
              som jag beskrev, dels agera gentemot framför allt de afrikanska
              länderna. Det här är en icke alldeles lätt avvägning, ska sägas.
            </seg>
            <seg n="28aac94b">
              Vi för ibland en diskussion om att vi vill att FN ska vara mer
              engagerat och tydligare, och vi vill att Europeiska unionen ska
              vara tydligare. Det tydliga budskap vi får från de afrikanska
              länderna är att de vill ha ledningen i detta. Jag tror att det
              på sitt sätt kan vara rätt. Mugabe spelar ju på en hård antikolonialistisk
              retorik, där nästan varje uttalande som kommer från Europa, framför
              allt kanske från vissa europeiska länder, används för att stödja
              den maktutövning som han har han ska då försvara sig mot en gammal
              europeisk kolonialism.
            </seg>
            <seg n="40b932a8">
              Sydafrika har haft den ledande rollen i detta. Jag håller med
              om beskrivningen. Det vi säger till Sydafrika är också att vi
              tycker att de måste vara tydligare i dialogen med Mugabe men också
              i sina offentliga uttalanden.
            </seg>
            <seg n="a589652d">
              Jag ska inte gå in på detaljerna i en sådan diplomatisk dialog
              som vi för såväl med Sydafrika som till exempel med Tanzania,
              ordförandelandet i Afrikanska unionen, eller med Zambia, som har
              visat sig ha en något tydligare inställning i de här frågorna.
              Det är ingen tvekan om att det är i den kretsen som det avgörande
              trycket måste utövas, för att nu se till att denna valomgång sker
              på ett någorlunda anständigt sätt, för att begränsa terrorn och
              förtrycket helst bli av med det helt och hållet och sedan se till
              att det valresultat som kommer är fullt ut redovisat och fullt
              ut respekteras.
            </seg>
            <seg n="4807d9f6">
              Låt mig sedan lägga till att om detta skulle leda till att Zimbabwe
              det är väl vår gemensamma förhoppning på ett eller annat sätt
              går in i en förändringsprocess och ett politiskt skifte tror jag
              att vi i omvärlden måste vara beredda på mycket betydande insatser.
              De insatserna kommer att vara mycket svåra. Att genomföra ett
              saneringsprogram för en ekonomi som befinner sig i fritt fall
              och en hyperinflation, som är fallet i Zimbabwe, är en både svår
              och kostsam och delvis plågsam process. Utan ett mycket aktivt
              stöd av det internationella samfundet kommer detta inte att vara
              möjligt. Och jag kan försäkra Peter Hultqvist att Sverige inte
              bara är berett att delta i utan också ta en, försiktigt uttryckt,
              rätt betydande roll i detta arbete.
            </seg>
          </u>
          <note type="speaker" n="7c60abc9">
            Anf. 28 PETER HULTQVIST (s):
          </note>
          <u who="Q3370162" xml:id="i-4171e48143547a54-4" n="9e42125f">
            <seg n="e3b7b1f8">
              Fru talman! Jag tror att vi är överens om det mesta. Det jag
              vill trycka på är bara att Sydafrika måste få känna ett tryck
              från omvärlden. Vi har från svensk sida djupa och gamla relationer
              med Sydafrika som gör att man borde lyssna på vad vi säger.
            </seg>
            <seg n="814cfbd3">
              Jag har själv varit inblandad i ett långsiktigt Sidaprojekt i
              Northen Cape-provinsen i Sydafrika. Det var under min tid som
              kommunalråd i Borlänge. Vi diskuterade just Zimbabwe med en lång
              rad borgmästare i den här regionen. Den bild som jag fick var
              att även de ansåg att det fanns en orimlighet och obegriplighet
              i den sydafrikanska regeringens agerande när det gällde just tydlighet
              och förmåga att sätta press på Zimbabwe.
            </seg>
            <seg n="ce58025a">
              Det är inte så oerhört klart att sympatierna i det sydafrikanska
              samhället ligger på Mugabes sida. Jag tror inte att det är så,
              utan jag tror att oppositionen har rätt stora sympatier bland
              vanliga människor i de länder som ligger runt omkring och att
              väldigt många även i den regionen önskar en reell förändring.
            </seg>
            <seg n="1ceb153c">
              Vad det nu handlar om egentligen är en regim som har varit på
              fallrepet väldigt länge, som klamrar sig fast och skyller på nykolonialism.
              Det blir alltid argumentet för att försvara de egna oförrätterna
              och det som på något vis ska dölja den egna inkompetensen och
              det elände man ställer till. Det man försöker göra är väl att
              klara sig undan eftervärldens och omgivningens dom. Det är kanske
              så enkelt. Det här har vi sett många gånger genom historien. Framför
              allt i Afrika finns det många exempel på det.
            </seg>
            <seg n="bbeb750f">
              Det är framför allt i förhållande till Sydafrika som man måste
              försöka sätta in stöten. Sydafrika är ändå den ekonomiska stormakten
              i området och det mest utvecklade samhället. Vi kan se att agerar
              de kan det ske något positivt i rätt stora delar av Afrika, så
              de har en nyckelroll i oerhört många frågor. Kontakterna med Tanzania
              och Zambia är bra, men det finns ju inte samma grundekonomi och
              styrka i de länderna som i Sydafrika.
            </seg>
            <seg n="7d5472e8">
              Vi får väl hoppas att påtryckningarna leder till resultat och
              att vi får en full redovisning av valresultatet och att valresultatet
              gör att det blir en vändning. Då tycker jag att beskedet att vi
              är beredda att göra betydande insatser från svensk och även från
              andra länders sida är bra.
            </seg>
            <seg n="4d30c523">
              Ska man göra någon markering när det gäller de svenska förhållandena
              är det viktigt att de svenska företag som finns i Afrika agerar
              på ett sådant sätt att det inte kan användas i en argumentation
              när det gäller nykolonialism där man tycker att man ligger i gränszonen
              för vad OECD:s etiska regler säger. Jag tänker inte utveckla det
              här nu; det har vi gjort i andra debatter. Jag vet att utrikesministern
              vet vad jag menar på den här punkten.
            </seg>
            <seg n="40f84002">
              Men kör vidare när det gäller Sydafrika, försök att föra dialogen,
              sätt press där, förmå dem att agera! Gör det gärna tillsammans
              med andra, vilket jag förmodar sker, så kanske någonting så småningom
              kan hända. Man kan väl ändå säga i positiv mening att det nu har
              drivits fram ett läge där världen kräver en öppen redovisning
              av valresultatet. Det blir nog väldigt svårt att komma undan detta,
              för det är vad hela världen är inriktad på. Vi får då hoppas på
              att det blir det som gäller i slutändan.
            </seg>
          </u>
          <note type="speaker" n="2f728ab7">
            Anf. 29 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-14" n="7e18b632">
            <seg n="d94964be">
              Fru talman! Hade det bara ankommit på svensk utrikespolitik hade
              vi redan sett en förändring i Zimbabwe. Det tror jag att vi alla
              vet. Nu har svensk utrikespolitik inte alltid den makt över världen
              som vi strävar efter eller som vi skulle önska. Därmed är det
              i dialogen med andra länder som vi kan försöka påverka. Då handlar
              det, som Peter Hultqvist säger, väldigt mycket om dialogen med
              Sydafrika men också med de andra sydafrikanska länderna, inte
              minst för att de ska kunna utöva påtryckningar på Sydafrika.
            </seg>
            <seg n="6e72796e">
              Sedan kan man ha olika spekulationer om varför den sydafrikanska
              politiken är så pass försiktig, som jag faktiskt tycker att den
              är, mot bakgrund av att Sydafrika är ett av de länder vid sidan
              om Zimbabwe som drabbas hårdast av Mugabes politik genom flyktingströmmarna
              och de utmaningar som dessa innebär för det sydafrikanska samhället.
              Sydafrika borde därför också i sitt egenintresse ha anledning
              att vara tydliga.
            </seg>
            <seg n="4a657932">
              Jag kan försäkra Peter Hultqvist att vi kommer att fortsätta
              detta engagemang för Zimbabwe och göra vad vi kan för att se till
              att valprocessen blir så rimlig som möjligt. Vi ska utöka det
              tryck som vi kan utöva när det gäller att se till att valresultatet
              publiceras. Vi ska göra vad vi kan för att se till att det därefter
              respekteras. Och, som sagt, för den positiva händelsen att det
              blir en förändring står vi beredda att göra de hjälpinsatser i
              samarbete med andra länder som då kommer att bli synnerligen nödvändiga.
            </seg>
          </u>
          <note type="speaker" n="c835bada">
            Anf. 30 PETER HULTQVIST (s):
          </note>
          <u who="Q3370162" xml:id="i-4171e48143547a54-5" n="9e42125f">
            <seg n="83f45aba">
              Fru talman! Det finns inte mycket mer att säga. Ämnet är uttömt.
              Jag får tacka för debatten.
            </seg>
          </u>
          <note type="speaker" n="6a368ffb">
            Anf. 31 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-15" n="7e18b632">
            <seg n="f40afe3a">
              Fru talman! Jag får instämma med Peter Hultqvist och tacka för
              debatten.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="ddbbaccd">
            11 § Svar på interpellation 2007/08:715 om Sverige och Nato
          </note>
          <note type="speaker" n="7715b992">
            Anf. 32 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-16" n="7e18b632">
            <seg n="e89d6f1f">
              Fru talman! Peter Hultqvist har frågat mig vilka åtgärder med
              anledning av olika av honom citerade uttalanden jag avser att
              vidta för att stärka bilden av att svensk utrikes- och säkerhetspolitik
              ligger fast i enlighet med formuleringen om att Sverige är militärt
              alliansfritt.
            </seg>
            <seg n="cd944b6b">
              Svaret på den direkta frågan är att jag inte avser att vidta
              några sådana åtgärder. Men låt mig lite utförligare redovisa skälen
              till detta.
            </seg>
            <seg n="43701d34">
              Under lång tid har det funnits en strävan att definiera Sveriges
              säkerhetspolitik med en enkel formulering.
            </seg>
            <seg n="d965ae49">
              Under det kalla krigets decennier talade vi om alliansfrihet
              i fred syftande till neutralitet i krig även om detta sedan ofta
              förenklades till bara neutralitetspolitik.
            </seg>
            <seg n="9d106459">
              Det var en politik som var rationell och riktig utifrån den tidens
              säkerhetspolitiska förutsättningar, även om den verkliga politikens
              verkliga innehåll kanske doldes på ett sätt som ibland var demokratiskt
              tveksamt.
            </seg>
            <seg n="bcf1d6d1">
              Från början av 1990-talet blev det uppenbart att vi knappast
              längre kunde tala om neutralitetspolitik i och med att vi strävade
              efter att genom medlemskapet i Europeiska unionen vara med och
              bygga en ny freds- och samarbetsordning i vår del av världen.
            </seg>
            <seg n="360b054a">
              I det sammanhanget ersattes också den något bredare formuleringen
              om alliansfrihet av den smalare om militär alliansfrihet. Ett
              viktigt skäl till detta var att vi ju anslöt oss till en politisk
              allians som också hade betydande ambitioner när det gällde utrikes-
              och säkerhetspolitik.
            </seg>
            <seg n="583b7ced">
              I dag används termen militär alliansfrihet för att säga att vi
              inte är medlemmar av Nato. Så är det och så kommer det under överskådlig
              tid att förbli.
            </seg>
            <seg n="53956f1a">
              Begreppet kan ha sitt värde för att säga just detta, men som
              allomfattande beskrivning av vår säkerhetspolitik är detta begrepp
              i dag självfallet för fattigt. Att beskriva vår säkerhetspolitik
              enbart med konstaterandet att vi inte är med i Nato torde knappast
              ses som en fullständig bild.
            </seg>
            <seg n="bd67ede7">
              En formulering som fångar inriktningen av vår säkerhetspolitik
              i detta skede är Försvarsberedningens formulering om att Sverige
              inte kommer att förhålla sig passivt om en katastrof eller ett
              angrepp skulle drabba ett annat medlemsland i Europeiska unionen
              eller ett annat nordiskt land. I detta ligger också en förväntan
              att dessa länder agerar på samma sätt om Sverige drabbas. I utrikesdeklarationen
              2008 konstaterades att det råder bred enighet om detta.
            </seg>
            <seg n="84f04b28">
              I detta ligger att en neutralitetsoption inte är möjlig vid en
              konflikt i vår del av världen. I den ligger också en inriktning
              på samverkan för att hantera de olika säkerhetspolitiska utmaningar
              som kan uppkomma i detta område, och i den ligger då också självklart
              att detta är någonting som vi på olika sätt har anledning att
              sträva efter att på olika sätt förbereda och förstärka.
            </seg>
            <seg n="a42b7765">
              Det nära och omfattande samarbete vi har med Nato handlar framför
              allt om förberedelser för och medverkan i olika freds- och stabilitetsoperationer
              i mer avlägsna områden. Fler svenska soldater tjänstgör i dag
              utomlands i Natoledda operationer än i sådana ledda av FN eller
              Europeiska unionen.
            </seg>
            <seg n="594d82e3">
              Hur detta kommer att se ut i framtiden vet jag inte. Naturligt
              är att EU-operationer successivt kommer att öka i relativ betydelse.
              Alldeles självklart kommer vi fortsatt att vara beredda att medverka
              i FN-ledda operationer.
            </seg>
            <seg n="cbe68abe">
              Allt talar dock för att Nato kommer att fortsätta sin omvandling
              till en organisation som i sin dagliga gärning i hög grad är inriktad
              på operationer av just detta slag, i avgörande fall efter uppmaning
              av FN:s säkerhetsråd.
            </seg>
            <seg n="fac43289">
              Samtidigt som vi också genom utbyggd samverkan utvecklar vår
              förmåga till medverkan i freds- och stabilitetsoperationer i olika
              delar av världen har vår säkerhetspolitik självklart en viktig
              roll när det gäller stabiliteten i vår del av Europa.
            </seg>
            <seg n="fa956038">
              Vi har ett ansvar för att i olika situationer och gentemot olika
              utmaningar och hot kunna övervaka och värna vårt territorium.
            </seg>
            <seg n="41e91b30">
              Men även om detta vårt eget ansvar självfallet kvarstår orubbat
              tror jag dock att vi i allt högre grad kommer att samverka med
              våra närstående grannländer när det gäller såväl övervakning det
              kan gälla såväl sjö- som luftområden som konkret krishantering
              och när det gäller värnandet av de intressen som ju i hög grad
              är gemensamma.
            </seg>
            <seg n="daa8d81f">
              Den utveckling av ett närmare säkerhets- och försvarspolitiskt
              samarbete mellan främst de olika nordiska länderna som nu diskuteras
              ska ses också i detta perspektiv. Med tiden tror jag att det kommer
              att bli allt viktigare.
            </seg>
            <seg n="2a16da37">
              Det är mot denna bakgrund som jag är tveksam till om det är meningsfullt
              att försöka beskriva vår säkerhetspolitik enbart på det enligt
              min mening lite begränsade sätt som Peter Hultqvist vill.
            </seg>
            <seg n="c522e0ab">
              Vi har ett ansvar för att värna vårt territorium, och vi har
              en strävan efter att i samverkan med andra värna fred och stabilitet
              i vår del av världen. Samtidigt ska vi vara beredda att i ökande
              grad också ge bidrag till freds- och stabilitetsoperationer i
              världen i övrigt.
            </seg>
          </u>
          <note type="speaker" n="ea4a54df">
            Anf. 33 PETER HULTQVIST (s):
          </note>
          <u who="Q3370162" xml:id="i-4171e48143547a54-6" n="9e42125f">
            <seg n="164dfb47">
              Fru talman! Jag tackar utrikesministern för svaret. Jag vill
              först göra några tydliga markeringar. Jag har inte påstått att
              begreppet militärt alliansfritt Sverige ger den samlade bilden
              av svensk säkerhetspolitik. Men jag kan heller inte dela ministerns
              uppfattning att begreppets enda funktion är att säga att vi inte
              är med i Nato.
            </seg>
            <seg n="9cbe4a97">
              Den militära alliansfriheten bygger vidare på den linje som rådde
              under hela det kalla kriget alliansfrihet i fred syftande till
              neutralitet i krig. Att vara militärt alliansfri är att markera
              en särställning som ger signalen att tillhörigheten till militär
              allians inte är enda sättet att främja fred och säkerhet. Världen
              har genom historien många gånger behövt de neutrala och alliansfria
              staterna som mellanhänder, konfliktlösare, fredsövervakare och
              förhandlare.
            </seg>
            <seg n="2b06a6b0">
              Just markeringen av alliansfrihet och ett agerande som har stärkt
              denna profil har många gånger gett Sverige en tydlig roll i internationella
              sammanhang. Genom att vår hållning uppskattas har vi också kunnat
              användas för att bidra till att lösa eller kyla ned konflikter.
              Självfallet har detta scenario sett olika ut från konflikt till
              konflikt, men tydligt är att Sverige i många fall kunnat spela
              en roll. Det handlar bland annat om viktiga uppdrag som grundas
              i stöd från FN. Ett sådant som jag fick möjlighet att besöka i
              januari var det fredsövervakande militära uppdraget på gränsen
              mellan Nord- och Sydkorea som har pågått ända sedan 1950-talet.
            </seg>
            <seg n="3abb8c40">
              Man måste ha klart för sig att den tidigare neutraliteten och
              den nuvarande alliansfriheten ger unika möjligheter att agera
              i konflikthärdar. Just därför anser jag att utrikesministerns
              beskrivning av militär alliansfrihet som bara ett sätt att markera
              frånvaron av Natomedlemskap är lite väl torftig.
            </seg>
            <seg n="08d74d96">
              Egentligen är bakgrunden till min interpellation mycket enkel.
              Företrädare för regeringen har en förkärlek för att återkommande
              tala om att Sverige är på väg in i Nato. I varje fall ger man
              på olika sätt den bilden. Varför säger försvarsministern sådant
              som att Natomedlemskap är naturligt på sikt? Varför säger utrikesministern
              sådant som att vi är mycket, mycket nära det som skulle vara kärnan
              i Nato? Om det nu är så att utrikesministern vill att Sverige
              ska gå med i Nato så säg det rent ut! Ja eller nej ge ett besked!
            </seg>
            <seg n="b21a5895">
              Samtidigt som Bildt och hans ministerkolleger glider mot Nato
              i sina formuleringar är de noga med att markera att detta inte
              är aktuellt just nu eller använder formuleringar som inte inom
              överskådlig tid. När är det i så fall aktuellt? Varje gång utrikesministern
              eller en annan minister agerar glidande i sina formuleringar förtas
              effekten av regeringens och ministerns egna ord i utrikesdeklarationen
              att Sverige är militärt alliansfritt. Jag tycker att Carl Bildt
              ska ta chansen att reda ut kärnan i detta. Gäller formuleringen
              i utrikesdeklarationen att Sverige är militärt alliansfritt? Ja
              eller nej?
            </seg>
          </u>
          <note type="speaker" n="27a26131">
            Anf. 34 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-17" n="7e18b632">
            <seg n="a6cd35a0">
              Fru talman! Jag trodde att Peter Hultqvist hade läst detta svar
              med sådan noggrannhet att han inte skulle behöva ställa den frågan.
            </seg>
            <seg n="5b8a1814">
              Det är positivt att vi är eniga om att begreppet militär alliansfrihet
              är för smalt för att beskriva vår säkerhetspolitik. Vi ska inte
              beskriva vår säkerhetspolitik främst i det vi inte är, det vill
              säga alliansanslutna. Vi ska beskriva vår säkerhetspolitik positivt,
              vad vi försöker medverka till. Jag tror inte att det går att hitta
              någon enstaka klatschig formulering på det sätt som vi hade förr
              för att göra detta.
            </seg>
            <seg n="980dc519">
              Jag vill att vi ska ha en säkerhetspolitik som medverkar till
              att trygga fred och stabilitet i vår del av världen. Där är vårt
              medlemskap i Europeiska unionen också ett säkerhetspolitiskt instrument
              som är av tilltagande betydelse för att uppnå detta i vår del
              av världen i den tid som vi är satta att ha ett visst ansvar för.
              Det är en annan, fundamentalt annorlunda, situation än den som
              rådde under kalla krigets decennier. De terminologiska fångenskaper
              vi etablerade då kanske inte passar på samma sätt i dagens läge.
            </seg>
            <seg n="2512b2a0">
              Där vi kanske gör lite olika bedömning är när Peter Hultqvist
              säger att det faktum att vi inte är medlem i Nato ger oss unika
              möjligheter till olika typer av freds- och medlingsinsatser. Under
              de senaste 510 åren är det ingen tvekan om att Norge har varit
              mer aktivt när det gäller freds- och medlingsinsatser till exempel
              i Mellanöstern, Colombia och Sri Lanka än vad Sverige har varit.
              Jag tror inte att Norge eller någon företrädare för norsk politik
              någonsin har upplevt den alliansanknytning man har som ett hinder
              för den framgångsrika verksamhet när det gäller fred och medling
              som Norge har bedrivit. Det handlar helt enkelt om trovärdigheten
              i engagemanget för freds- och konfliktlösning sedan kan man vara
              medlem i Nato, något annat eller inte medlem i något över huvud
              taget. Det är en lite gammal bild den går tillbaka till Koreakriget,
              förstår jag som Peter Hultqvist refererar till i detta sammanhang.
            </seg>
            <seg n="524790f0">
              Jag ska inte ägna mig åt att recensera enstaka uttalanden, men
              jag får väl recensera mina egna uttalanden eftersom ett av mina
              uttalanden refereras av Peter Hultqvist. Jag säger att den formulering
              som Försvarsberedningen enats om ligger mycket nära kärnan i ett
              Natomedlemskap. Så är det. När vi säger att vi inte kan stå passiva
              när ett annat land anfalls eller att vi förväntar oss att de ska
              ge oss hjälp om vi anfalls ligger vi mycket nära vad ett Natomedlemskap
              faktiskt innebär. Så är det. Vi är inte där, men Försvarsberedningens
              formulering har fört oss utomordentligt nära. Skillnaden är att
              är man Natomedlem är detta fördragsfäst. Men det som är fördragsfäst
              i Nato skiljer sig föga från det som Försvarsberedningen ensidigt
              har deklarerat. Vi är inte där, och jag ser inte förutsättningar
              för att vi ska ta det steget heller. Men skillnaden är numera
              mycket mindre än vad den var för bara några år sedan, innan Försvarsberedningen
              enigt formulerade sig på det sätt som den har gjort.
            </seg>
            <seg n="67e62b17">
              Det är detta som har gjort att jag tycker att vi nu ska diskutera
              förutsättningar för svensk säkerhetspolitik på ett annat sätt.
              Det handlar inte om Nato eller inte Nato; det är en för fattig
              diskussion; den är rätt ointressant under de närmaste åren. Det
              handlar om väldigt mycket annat. Det var det jag med viss utförlighet
              försökte precisera å regeringens vägnar med interpellationssvaret.
            </seg>
          </u>
          <note type="speaker" n="85c57879">
            Anf. 35 PETER HULTQVIST (s):
          </note>
          <u who="Q3370162" xml:id="i-4171e48143547a54-7" n="9e42125f">
            <seg n="24051118">
              Fru talman! Mitt enda syfte med interpellationen är egentligen
              att kräva en viss strikthet när regeringens ministrar uttalar
              sig om Sveriges säkerhetspolitiska position.
            </seg>
            <seg n="e96d6023">
              Sverige är med i en rad internationella samarbeten, men Sverige
              är inte med i Nato. Jag kan vara öppen för att diskutera nordiskt
              samarbete med Finland och Norge och att utveckla olika typer av
              varianter av gemensam säkerhet. Det här handlar inte om detta.
            </seg>
            <seg n="c1bff734">
              I utrikesdeklarationen gör regeringen själv markeringen att Sverige
              är militärt alliansfritt. Jag säger inte att den i alla stycken
              beskriver helheten; det har jag aldrig hävdat. Men det kanske
              är viktigt att regeringen visar sin egen formulering lite respekt
              och inte så fort chans erbjudes börjar diskussioner om att ett
              Natomedlemskap är naturligt på sikt och att vi ligger mycket nära
              och så vidare. Varför öppna dörren för den diskussionen när det
              inte finns ett folkligt mandat för det och när ni själva till
              och med säger att det inte är aktuellt inom överskådlig tid?
            </seg>
            <seg n="fa1f9ed1">
              Men när ni hela tiden rör er i den debattsfären kan man inte
              annat än att tolka det som att ni försöker flytta positionen till
              att detta ska bli slutstationen. Varför tar ni upp dessa saker
              hela tiden? Det går att göra oerhört mycket utan att ständigt
              hamna i en diskussion om Natomedlemskap. Det är ni själva som
              öppnar för resonemanget.
            </seg>
            <seg n="511d2a17">
              Ni skriver själva tydligt på s. 3 att Sverige är militärt alliansfritt
              och att utvecklingen av vår utrikespolitik fortsatt måste ske
              i brett nationellt samförstånd.
            </seg>
            <seg n="89130394">
              Jag tycker att den här debatten skulle kunna lösas upp på ett
              ganska enkelt sätt, nämligen genom att utrikesministern läser
              upp de två raderna och säger att det är det som gäller. Då behöver
              vi inte fortsätta det här. Då vet vi att den plattformen är viktig
              också för regeringen. Det är egna uttalanden och tvetydiga luddigheter
              om Natomedlemskap som ställer till det. Mitt krav är ökad strikthet
              och varsamhet med orden och att man inte öppnar dörren för något
              som inte är genomdebatterat i det svenska samhället.
            </seg>
            <seg n="a995d2e8">
              Läs upp de här två raderna så är jag nöjd sedan.
            </seg>
          </u>
          <note type="speaker" n="4d1b33df">
            Anf. 36 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-18" n="7e18b632">
            <seg n="050d92bb">
              Fru talman! Jag tillhör inte dem som vaknar på natten och citerar
              mig själv även om jag kan misstänkas för det ibland.
            </seg>
            <seg n="3c0a7445">
              Jag tycker att det är viktigt att man är ärlig och tydlig när
              det gäller säkerhetspolitiken. Jag tycker att vi har en del synder
              i det hänseendet under gångna decennier. Jag ska ärligt säga att
              olika regeringar framför allt vissa inte var ärliga med vad den
              svenska säkerhetspolitiken i kärnan var under det kalla krigets
              decennier. Det var annorlunda i vissa hänseenden än vad som förkunnades
              i högtidstalen och i denna eller relevanta riksdagstalarstolar.
            </seg>
            <seg n="1ec273ca">
              Det har sedermera funnits en tendens att reducera säkerhetspolitiken
              till ett testuggande om militär alliansfrihet eller inte. Sverige
              är inte medlem av Nato, men jag vill inte att vi ska diskutera
              och definiera svensk säkerhetspolitik enbart negativt. Det är
              dessutom felaktigt. Svensk säkerhetspolitik är ambitiösare, fylligare,
              rikare och viktigare än att bara säga vad vi inte är.
            </seg>
            <seg n="642c9687">
              Peter Hultqvist kan tala om sin folkliga förankring, men det
              finns också något som heter ledarskap. Jag tycker att både Peter
              Hultqvist och jag har ett ansvar gentemot våra respektive väljare
              att tala om vad säkerhetspolitiken verkligen är. Den är bredare,
              fylligare, rikare och mer ambitiös än att bara se till att vi
              inte går med i Nato. Det är möjligt att socialdemokratin ser den
              säkerhetspolitiska ambitionen begränsad till det, men jag tror
              inte det. Vi ska vara ärliga och tydliga i redovisningen av detta.
            </seg>
            <seg n="e3f334a0">
              Låt mig vara mycket konkret på den punkten. Peter Hultqvist tycker
              inte om formuleringen när jag säger att vi genom den här försvarsberedningsformuleringen
              är nära det som är kärnan i ett Natomedlemskap. I vilket avseende
              är det uttalandet felaktigt? Det innebär ju att vi förväntar oss
              hjälp och är beredda att ge hjälp. Då är man rätt nära det som
              är ett Natomedlemskap. Vi är inte där eftersom det inte är fördragsmässigt.
              Vi kan ha olika ärlighet gentemot allmänheten när vi redovisar
              vad säkerhetspolitiken faktiskt är, men jag tycker att ärlighet
              är en dygd också i politiken; säkerhetspolitiken ska inte vara
              ett undantag.
            </seg>
          </u>
          <note type="speaker" n="7e917d57">
            Anf. 37 PETER HULTQVIST (s):
          </note>
          <u who="Q3370162" xml:id="i-4171e48143547a54-8" n="9e42125f">
            <seg n="f63c2997">
              Fru talman! Jag ska göra livet enkelt för Carl Bildt. Vill du
              att vi ska gå med i Nato, ja eller nej?
            </seg>
            <seg n="5122e805">
              Det är en bra fråga att ta ställning till. Ur ledarskapssynpunkt
              kanske man skulle ge ett besked om hur man ser det. Man är ju
              hela tiden inne i gränszonen med formuleringar som öppnar vägen
              och ska motivera ett Natomedlemskap. Det är ju ni som skapar problemet.
            </seg>
            <seg n="f64bed6c">
              Jag vet hur gränslinjerna ser ut. Det är viktigt att markera.
              Sverige är militärt alliansfritt. Vi är inte med i Nato. Frågan
              är om det gäller bara som en allmän floskel i en utrikesdeklaration
              eller om det är en reell verklighet som ministern känner är plattformen,
              att det är utifrån den vi verkar och att vi har en strikthet i
              uttalandena som gör att vi inte går in och underminerar den formuleringen
              genom att återkommande prata i termer som gör att vi försöker
              förbereda för ett Natomedlemskap.
            </seg>
            <seg n="cf95a51c">
              Från vårt partis sida har vi inte öppnat för några formuleringar
              som med automatik leder in i ett Natomedlemskap. Vi ser att det
              är möjligt att samarbeta med andra länder på en rad olika sätt
              utan att det är den naturliga slutstationen. Därför använder vi
              aldrig formuleringar som att det är oundvikligt på sikt eller
              att vi ligger mycket nära. Vi tycker inte att den debatten är
              relevant. Det gäller inte om man ska följa utrikesdeklarationen
              som ministern själv har skrivit och förmodligen kan utantill.
            </seg>
            <seg n="4bb31ee1">
              Man kan ju fundera på vad ärlighet är. Ska vi gå med i Nato,
              ja eller nej? Ge ett ärligt ledarskapsbesked!
            </seg>
            <seg n="ecd682e6">
              Diskussionen om tidigare regeringar och hur livet var under det
              kalla kriget och vilka avvägningar man gjorde kanske kräver ett
              något djupare historiskt resonemang för att vi ska kunna bedöma
              vad som var riktiga relevanta överväganden och vad som sades och
              inte sades. Jag avstår från moraliserande på den punkten precis
              som jag brukar avstå från att moralisera över samlingsregeringen
              under kriget.
            </seg>
          </u>
          <note type="speaker" n="266d836e">
            Anf. 38 Utrikesminister CARL BILDT (m):
          </note>
          <u who="Q52922" xml:id="i-74774d1614d9686f-19" n="7e18b632">
            <seg n="60d637a5">
              Fru talman! Det är möjligt att Peter Hultqvist och jag får anledning
              att återkomma till just den frågan vid något annat tillfälle.
              Jag kan hålla med om att det inte nödvändigtvis behöver vara temat
              för dagens debatt.
            </seg>
            <seg n="9f6c92b9">
              Den slutsats som jag har dragit är att jag tror att svenska folket
              mår väl av ärlighet i säkerhetspolitiken och av öppenhet, lite
              mindre av testuggande och lite mer av ärlighet och tydlighet.
              Låt oss gärna vara tydliga med att vi i dag har en säkerhetspolitik
              som är mer ambitiös än att bara säga att vi inte ska gå med i
              Nato. Vi säger det, men jag tycker att det är en begränsad del
              av vår säkerhetspolitik. Säkerhetspolitiken är vidare än så både
              vad gäller ansvarstagandet för territoriet, en fördjupad nordisk
              försvars- och säkerhetspolitisk samverkan det tror jag att vi
              är ense om och när det gäller att bygga ut den gemensamma europeiska
              säkerhetspolitiken, delvis också försvarspolitiken, i akt och
              mening att bygga en ny freds- och samarbetsordning i vår del av
              världen. I det sammanhanget har Försvarsberedningen och regeringen
              gjort formuleringar som har fört oss en bra bit. Vi ska vara ärliga
              med vad de formuleringarna innebär. De formuleringarna innebär
              att om ett annat medlemsland i Europeiska unionen eller ett annat
              nordiskt land det handlar i realiteten om Norge, det är inte så
              svårt att lista ut skulle bli utsatt för en katastrof, en kris
              eller ett angrepp är vi beredda att agera på ett eller annat sätt.
              Vi kommer inte att vara passiva. Vi kommer inte att vara neutrala.
              Om vi skulle bli utsatta för motsvarande angrepp förväntar vi
              oss att de agerar på samma sätt gentemot oss.
            </seg>
            <seg n="8caf13b4">
              Det här var inte möjligt att säga för fem år sedan. Det är helt
              oförenligt med vad vi sade för 15 år sedan. Nu är det något som
              är viktigt i utformningen av säkerhetspolitiken och försvarspolitiken.
            </seg>
            <seg n="42e3ae49">
              Socialdemokratins säkerhetspolitik utvecklas i allmänhet med
              fem års fördröjning i förhållande till världen i övrigt men jag
              hoppas att även Peter Hultqvist så småningom ska vara beredd till
              en säkerhetspolitisk diskussion som sträcker sig något utöver
              det gammaldags testuggandets stadium.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="36155870">
            12 § Svar på interpellation 2007/08:587 om speciallärarutbildning
            till kritiserade lärosäten
          </note>
          <note type="speaker" n="830e1a99">
            Anf. 39 Statsrådet LARS LEIJONBORG (fp):
          </note>
          <u who="Q946818" xml:id="i-74774d1614d9686f-20" n="19360b24">
            <seg n="2f2d54b7">
              Fru talman! Mikael Damberg har frågat mig om jag står fast vid
              att det var en god idé att placera speciallärarutbildningarna
              utan att först inhämta Högskoleverkets bedömning och om jag även
              i framtiden kommer att agera så att regeringen fattar beslut om
              placering av utbildningar utan att ta in synpunkter från expertis.
            </seg>
            <seg n="dcf27a32">
              De korta svaren på frågorna är ja på den första frågan och nej
              på den andra. I de flesta fall är det naturligt att inhämta Högskoleverkets
              bedömning när regeringen fattar beslut av detta slag men i detta
              fall var det försvarligt att inte göra det.
            </seg>
            <seg n="a870e2d0">
              Den återinförda speciallärarutbildningen är ett viktigt inslag
              i regeringens skolpolitik. Det finns ett stort behov i skolan
              av att ge individanpassad hjälp till elever som behöver särskilt
              stöd för språk-, skriv- och läsutveckling eller matematikutveckling.
              Varken specialpedagogutbildningen eller den ordinarie lärarutbildningen
              tillgodoser i tillräcklig grad det behovet.
            </seg>
            <seg n="2eb89cb0">
              Som jag tidigare framfört i ett svar på en fråga från Mikael
              Damberg grundade sig regeringens bedömning på att lärosäten som
              har specialpedagogexamen också kan anses uppfylla kraven för speciallärarexamen
              eftersom examensbeskrivningarna till stor del överensstämmer.
              Karlstads universitet, som inte har examensrätt för specialpedagogexamen,
              har inom ramen för sin lärarutbildning en tydlig profil som anknyter
              till speciallärarutbildningen.
            </seg>
            <seg n="c13c44f0">
              Specialpedagogutbildningen utvärderades av Högskoleverket 2006,
              och ingen examensrätt har dragits in. I den utvärdering av lärarutbildningen
              som Högskoleverket offentliggjorde tidigare i år riktades kritik
              mot bland annat Karlstads universitet. Utbildningsdepartementet
              har i samband med att examensbeskrivningen för utbildningen reviderats
              under våren i samtal med lärosätena gått igenom förutsättningarna
              för speciallärarutbildning. Samtal har även ägt rum med Karlstads
              universitet. Under detta samtal har det framkommit att Karlstads
              universitet har tagit till sig av kritiken och avser att göra
              förändringar i sin lärarutbildning.
            </seg>
            <seg n="39f3cabc">
              Jag delar den underliggande tanken i Mikael Dambergs interpellation
              att Högskoleverket är den myndighet som har huvudansvaret för
              att garantera kvaliteten i högskoleutbildningar. Jag kan nämna
              att regeringen avser att ge Högskoleverket i uppdrag att utvärdera
              speciallärarutbildningen när studenterna som börjar utbildningen
              i höst har fullgjort utbildningen.
            </seg>
          </u>
          <note type="speaker" n="fead2abb">
            Anf. 40 MIKAEL DAMBERG (s):
          </note>
          <u who="Q3372917" xml:id="i-870735d16319f2f9-0" n="b12f664a">
            <seg n="bb5b9b49">
              Fru talman! Jag skrev den här interpellationen eftersom jag blev
              ganska förvånad över regeringens slarviga hantering av frågan
              om att inrätta den nya speciallärarutbildningen. Jag har också
              förstått att jag inte är ensam om att vara förvånad över att regeringen
              valde att göra på det här sättet.
            </seg>
            <seg n="0e6dc5a4">
              Bakgrunden är att regeringen beslutade att återinföra speciallärarutbildningen
              och två månader senare tog beslut om att ge nio lärosäten rätten
              att bedriva utbildningen från och med i höst. Men regeringen hoppade
              över att låta Högskoleverket och deras expertbedömning komma med
              synpunkter innan man fattade beslut om vilka lärosäten som skulle
              få utbildningen.
            </seg>
            <seg n="9b11fbd6">
              Detta är ganska unikt. Utbildningsutskottets ledamöter besökte
              Högskoleverket den 6 maj 2008. Då klargjorde universitetskansler
              Anders Flodström att han var kritisk till regeringen på den här
              punkten. Han ogillade att man inte inhämtar en kvalitetsbedömning
              från myndigheten innan beslut fattas om lokalisering. Högskoleverket
              berättade vidare att detta var första gången sedan 1977 som en
              ny sådan här examen har utlokaliserats utan prövning.
            </seg>
            <seg n="42104717">
              Man kan fundera över vilka starka skäl som kan ha funnits till
              varför regeringen gjorde som den gjorde. I ministerns svar säger
              han att detta är en viktig del av regeringens skolpolitik. Ja
              men nya utbildningar är väldigt ofta en del av den sittande regeringens
              politik, och man har en ordning med expertutlåtande just för att
              politiken inte ska in och styra i högskolornas verksamhet. Man
              ska i stället låta Högskoleverket komma med ett expertutlåtande
              för att se vilka utbildningar som de facto är bäst.
            </seg>
            <seg n="63dd7fc8">
              Högskoleverket framhöll vidare att detta var extra märkligt just
              nu eftersom vi aldrig tidigare haft en så gedigen kunskap om sektorn
              som i dag. Högskoleverket framhöll också att det inte självklart
              är så att de lärosäten som i dag bedriver specialpedagogutbildning
              per automatik är bäst lämpade eller har fullständig kompetens
              för att bedriva en speciallärarutbildning. Det är ju två olika
              utbildningar.
            </seg>
            <seg n="12c34ed5">
              De berättade också att de har samma erfarenheter när det gäller
              processen kring den nya civilekonomutbildningen alldeles nyligen
              där några av lärosätena inte hade den kompetens inom till exempel
              redovisningskunskap som den nya utbildningen krävde.
            </seg>
            <seg n="d859d065">
              Jag vill därför ställa följdfrågan: På vilket sätt arbetade regeringen
              med kvalitetsprövningen innan man fattade sina beslut? Vilken
              rutin använde man för att bedöma vilka lärosäten som skulle få
              den här utbildningen? Högskoleverket har sin rutin för hur det
              här arbetet ska skötas.
            </seg>
            <seg n="c15d692a">
              Jag ställde tidigare en skriftlig fråga och blev lite förvånad
              över svaret. Därför följer jag upp detta nu. Den gången svarade
              ministern skriftligt att det var bråttom att komma i gång med
              den här utbildningen. Jag vill fråga ministern: Hur lång tid extra
              hade det tagit för Högskoleverket att göra en expertgranskning
              av utbildningarna? Hur lång tid hade det förskjutit processen?
              Nu rev man i stället upp en princip som har gällt sedan 1977 i
              högskolevärlden.
            </seg>
            <seg n="76e8d050">
              Fru talman! Det korta svaret är ja på den första frågan och nej
              på den andra, säger ministern. Det är ett väldigt märkligt svar.
              När det gäller den första frågan hoppades jag att ministern skulle
              säga att detta var fel och att man gjort detta för slarvigt, precis
              som en del andra frågor som regeringen slarvat igenom. När ministern
              sedan svarar nej på den andra frågan blir det helt obegripligt.
              Vad är det som säger att regeringen inte har en angelägen utbildning
              som man vill starta om ett år och som det är bråttom med? Det
              brukar nämligen vara så i politiken; man vill genomföra sin politik.
            </seg>
            <seg n="dc30a86e">
              Man har lanserat en helt ny princip här. Jag tycker, fru talman,
              att det är allvarligt att ministern inte verkar inse att han genom
              sitt agerande har skadat tilltron till det kvalitetsvärderingsarbete
              som Högskoleverket gör av landets högskoleutbildningar.
            </seg>
          </u>
          <note type="speaker" n="4786ff4f">
            Anf. 41 Statsrådet LARS LEIJONBORG (fp):
          </note>
          <u who="Q946818" xml:id="i-74774d1614d9686f-21" n="19360b24">
            <seg n="356960ed">
              Fru talman! För att det här ska bli någorlunda begripligt för
              dem som följer diskussionen måste vi sätta in det lite i sitt
              sammanhang.
            </seg>
            <seg n="e288d43f">
              Det låter väldigt bra att Mikael Damberg engagerar sig för kvalitet
              i speciallärarutbildning, men det reser omedelbart två frågor.
              Är Mikael Damberg över huvud taget för att vi inrättar en speciallärarutbildning?
              Detta har varit en stridsfråga i åratal, där Socialdemokraterna
              har motsatt sig detta och sagt att det inte behövs något återinförande
              av speciallärarutbildningen. Om det här får tolkas som en ändring
              på den punkten är det i sig ett mycket välkommet besked.
            </seg>
            <seg n="e5f1021f">
              Den andra frågan detta reser är om Socialdemokraterna anser att
              Högskoleverkets bedömningar i kvalitetsfrågor alltid bör tas för
              gott. Det var nämligen så att den gamla regeringen visserligen
              frågade Högskoleverket om råd men sedan inte följde råden. Så
              det här är ett nyvaknat engagemang för Högskoleverket som kvalitetsbedömare
              som jag, vilket framgår av mina båda svar, välkomnar eftersom
              jag naturligtvis delar uppfattningen att Högskoleverket ska spela
              en central roll när det gäller att garantera kvaliteten i högre
              utbildning.
            </seg>
            <seg n="08de3ec6">
              Då uppstår frågan: Varför tillfrågades inte Högskoleverket i
              detta fall? Här gör vi något olika bedömningar, för vi anser för
              vår del att specialpedagogutbildningen till sin utformning ligger
              så nära speciallärarutbildningen att kvalitetsbedömningen kan
              vara densamma. De som fått specialpedagogutbildning bör alltså
              även kunna klara speciallärarutbildningen.
            </seg>
            <seg n="86ccd221">
              Men och då kommer vi till den lilla poäng Mikael Damberg har
              så har vi Karlstads universitet som var ett undantag. Karlstads
              universitet fick utbildningen utan att ha specialpedagogutbildning,
              och nu har de fått kritik av Högskoleverket. Det kan man tycka
              är en stor poäng i Mikael Dambergs fråga.
            </seg>
            <seg n="7e57e12e">
              All right, visst, det hade naturligtvis varit bäst om Karlstads
              universitet inte hade fått kritik. När man å andra sidan går in
              på detta i detalj står det ganska klart att kritiken inte särskilt
              mycket berör den planerade speciallärarutbildningen man ska ju
              komma ihåg att speciallärarutbildningen i Karlstad ännu inte har
              startat.
            </seg>
            <seg n="7a3ac309">
              Jag ser alltså med tillförsikt fram emot Karlstads möjligheter
              att bedriva den här utbildningen med hög kvalitet. De har också
              framhållit att de naturligtvis tar till sig den kritik de fått.
            </seg>
            <seg n="2c82fbe0">
              Jag har alltså lite svårt att få grepp om den här frågan. Jag
              delar naturligtvis Mikael Dambergs utgångspunkt, och jag är glad
              för att han har den utgångspunkten, för traditionellt har det
              varit de omvända förtecknen i utbildningsdebatten. Att Mikael
              Damberg nu försvarar kvalitet och även synes försvara speciallärarutbildningen
              är mycket, mycket bra. Det är den ståndpunkt jag brukar ha haft
              i våra diskussioner under årens lopp, men där socialdemokratiska
              företrädare har haft andra utgångspunkter.
            </seg>
            <seg n="dcec0e8e">
              Jag tror därför inte vi skiljer oss så mycket åt när det gäller
              själva utgångspunkten. Nu startar speciallärarutbildningen brett
              i höst, och jag är övertygad om att den kommer att genomföras
              med god kvalitet på de nio orterna.
            </seg>
          </u>
          <note type="speaker" n="b13b6cc5">
            Anf. 42 MIKAEL DAMBERG (s):
          </note>
          <u who="Q3372917" xml:id="i-870735d16319f2f9-1" n="b12f664a">
            <seg n="dab2e908">
              Fru talman! Jag kan börja med att säga att jag också är övertygad
              om att flera av de här utbildningarna som kommer att bedrivas
              på universitet och högskolor runt om i Sverige kommer att hålla
              hög kvalitet. Det är inte det debatten handlar om. Jag tror att
              Karlstad kommer att kunna bedriva en bra speciallärarutbildning.
            </seg>
            <seg n="61575d6a">
              Det som är frågan för dagen är varför regeringen valde att frångå
              en princip och en praxis som har gällt i Sverige sedan 1977 och
              som innebär att Högskoleverket innan beslut fattas om vilka lärosäten
              som ska få en utbildning först ska inhämta expertutlåtanden. De
              är ju ett underlag för regeringen när den ska fatta sina beslut.
              Det är så vi har haft det i Sverige sedan 1977. Nu väljer högskoleministern
              att göra en helt annan variant.
            </seg>
            <seg n="64024450">
              Man måste fråga sig vad som var bakgrunden till detta. Då ställer
              jag en fråga om vilken process- och kvalitetssäkring som regeringen
              har använt för att välja ut just de här lärosätena. Jag delar
              uppfattningen att det kan ligga nära till hands att de som bedriver
              specialpedagogutbildning kommer att ha försteg när det gäller
              att bedriva den här utbildningen också. Men regeringen har själv
              frångått den principen med Karlstads universitet. Jag tror att
              det kommer att finnas andra universitet som åtminstone ville tävla
              om kvaliteten i den nya utbildningen. Det säger regeringen nej
              till genom en helt ny princip som ska gälla från och med nu.
            </seg>
            <seg n="4ae1b8cf">
              Då förstår jag att Högskoleverket reagerar och undrar vad det
              är som händer. Vilken kompetens och vilken process har regeringen
              använt, eftersom Högskoleverket har sin process i dessa frågor?
              Man får ett uppdrag att utreda frågorna. Sedan uppmanar man högskolorna
              att söka examensrätten. Därefter utser man expertgruppen, en sakkunniggrupp,
              som bedömer ansökningarna utifrån de kvalitetskriterier som grundar
              sig på högskolelagen och högskoleförordningen. Sedan genomförs
              som regel också platsbesök där man för samtal med representanter
              för högskoleledningen, lärare och studenter. Till sist lämnar
              man ett sakkunnigt utlåtande till regeringen.
            </seg>
            <seg n="80b77275">
              Det är det här regeringen har valt att hoppa över, därför att
              man gör en liten egen bedömning. Då måste man ställa sig frågan:
              Varför denna nya princip? Det var bråttom, skriver högskoleministern
              i sitt första svar till mig. Men hur bråttom var det? Hur lång
              tid hade det tagit att göra det här på rätt sätt, att kvalitetssäkra
              utbildningarna i förhand, inte i efterhand? Här säger man att
              efter att studenterna har gått ut ska vi kolla via Högskoleverket
              om det var en bra utbildning. Det är inte så vi brukar göra i
              Högskole-Sverige. Först kontrollerar man kvaliteten, sedan bedriver
              man utbildning och därefter kontrollerar man kvaliteten en gång
              till. Det är så vi brukar göra.
            </seg>
            <seg n="be09ca62">
              Men det är möjligt att det finns ett bra svar, att det här skulle
              ta väldigt långt tid. När Högskoleverket får frågan bedömer man,
              eftersom man har så mycket kunskap i den här frågan, att man skulle
              kunna göra detta på sex månader. Var sex månader värt att kasta
              ut en princip som gällt från 1977, att Högskoleverket granskar
              kvaliteten och låter högskolorna ta ställning till nya utbildningar
              innan regeringen fattar sitt beslut? Det är en fråga som högskoleministern
              måste svara på.
            </seg>
            <seg n="8d3e4066">
              Jag får fortfarande inget svar på frågan om vilken process regeringen
              har tillämpat för att garantera kvaliteten i de här utbildningarna.
              Jag tycker att det här är en viktig principfråga, för det handlar
              ju om balansen mellan regering och högskola. Vi har haft denna
              praxis därför att det inte ska uppfattas som att regeringen styr
              för mycket av enskilda utbildningar.
            </seg>
            <seg n="7b13ddfb">
              Däremot har politiken en självklar roll när det handlar om att
              starta nya utbildningar som man tycker är relevanta och som ligger
              i linje med skolpolitiken. Politiken har en självklar roll i att
              driva fram nya universitet och högskolor, om man tycker det, som
              vi har runt om i Sverige. Högskoleministern försökte lite indirekt
              kritisera att vi på något sätt drev fram en utveckling med nya,
              starka högskolor och universitet runt om i Sverige. Det är ingenting
              vi skäms över. Men vi har gjort det utifrån kvalitetsutvärderingar
              och offentliga satsningar som har lett fram till en situation
              där politiken också får ta ansvar för de beslut som fattas. Här
              väljer man att avstå från expertutlåtanden, vilket är ett ganska
              märkligt förfarande.
            </seg>
            <seg n="1b949d73">
              Jag vill ställa en sista fråga i det här inlägget: Vad är det
              som säger att regeringen inte tänker göra det här igen, eftersom
              man tycker att det var bra i det här fallet?
            </seg>
          </u>
          <note type="speaker" n="6f179e7c">
            Anf. 43 Statsrådet LARS LEIJONBORG (fp):
          </note>
          <u who="Q946818" xml:id="i-74774d1614d9686f-22" n="19360b24">
            <seg n="30af2fcd">
              Fru talman! Jag noterar att Mikael Damberg inte svarar på frågan:
              Är det rätt att över huvud taget starta en speciallärarutbildning
              i Sverige? Ett besked från Socialdemokraterna på den punkten skulle
              vara ganska intressant.
            </seg>
            <seg n="bbd93f44">
              Det faktum att den socialdemokratiska regeringen beviljade universitetsstatus,
              om jag minns rätt, mot en rekommendation från Högskoleverket glider
              han också förbi och framställer det som motstånd mot att fler
              orter i Sverige ska få högskolor och universitetsutbildning.
            </seg>
            <seg n="7ed41ec2">
              Det är väl två frågor som Mikael Damberg kan återkomma till.
              De är mycket relevanta i detta sammanhang.
            </seg>
            <seg n="ea3cbcb2">
              Sedan vet vi ju alla att ni har infört en lärarutbildning, som
              ni med näbbar och klor har försvarat, som har präglats av stora
              kvalitetsproblem. Det är ju en del av den här problematiken. Om
              vi hade haft lärarutbildningar runt om i Sverige som hade hållit
              toppkvalitet hade ett sådant här beslut varit ännu lättare att
              fatta. Men sanningen är att ni socialdemokrater har ansvar för
              en lärarutbildning som nästan alla nu är överens om dras med mycket
              svåra kvalitetsproblem som vi får försöka reda ut.
            </seg>
            <seg n="fb0d7334">
              Är det sannolikt att den här utbildningen hade placerats på andra
              orter med en annan process? Jag har faktiskt mycket svårt att
              tro det. De lärosäten som har specialpedagogutbildning ligger
              naturligtvis mycket nära till hands. Vi hade självfallet en dialog
              med Högskole-Sverige om det här innan beslutet fattades. Alla
              visste att det var på gång. Alla som hade intresse av att bedriva
              utbildningen hade möjlighet att anmäla ett sådant intresse.
            </seg>
            <seg n="f63f4003">
              Sedan bereddes detta ärende som alla andra regeringsärenden bereds.
              Det var tjänstemän på departementet som tog fram ett beslutsunderlag
              som jag tyckte verkade rimligt och som jag gick fram med till
              regeringen.
            </seg>
            <seg n="c65051d3">
              Den avgörande frågan är: Kan Mikael Damberg visa att detta beslut
              i sak var felaktigt? Hade det blivit en bättre speciallärarutbildning
              om vi hade berett ärendet på ett annat sätt? Inget tyder på att
              svaret på den frågan är ja. På det sättet blir det här en ganska
              formalistisk diskussion.
            </seg>
            <seg n="8d992ad3">
              Formalia kan vara viktigt. Det är klart att regeringsformens
              krav på beredning av regeringsärenden ska respekteras. Vår bedömning
              är att detta ärende är berett på ett korrekt sätt eftersom de
              åtta lärosäten som har specialpedagogutbildning har visat att
              de klarar av det. Karlstads universitet har en utformning av sin
              lärarutbildning som gör att det finns mycket starka skäl att tro
              att de också skulle kunna klara en utmärkt speciallärarutbildning.
            </seg>
          </u>
          <note type="speaker" n="ba2e0717">
            Anf. 44 MIKAEL DAMBERG (s):
          </note>
          <u who="Q3372917" xml:id="i-870735d16319f2f9-2" n="b12f664a">
            <seg n="e2e08f9a">
              Fru talman! Frågan handlar om vilka principer som ska gälla när
              man inrättar nya examina. Det är exakt det debatten handlar om.
              Nu har regeringen valt att frångå en princip som har gällt sedan
              1977, där regeringens egen myndighet Högskoleverket, som normalt
              gör det här arbetet, är kritiskt till att regeringen har rundat
              dem i det här ärendet och hittat på en egen beredningsprocess.
              Det är klart att det lite grann rubbar den balans som finns mellan
              regeringen och högskolesektorn. Vi har varit ganska överens om
              att sätta stor tilltro till Högskoleverket och den expertis som
              finns från vetenskapssamhället självt när det gäller vilka utbildningar
              som är bra eller inte.
            </seg>
            <seg n="24bd7b82">
              Här väljer utbildningsministern att göra något som han inte alls
              har pratat om i valrörelsen. Han klampar rakt in med politiken
              och säger att nu bestämmer regeringen vilka orter som är aktuella.
              Efter en egen liten rundringning har vi sett att här bedrivs det
              vissa utbildningar. Här tror vi att Karlstads universitet kan
              vara bra, så vi fördelar de här utbildningsplatserna och ger nya
              examina på det sättet. Det är en helt ny princip. Varför pratade
              du inte om det i valrörelsen, Lars Leijonborg, och sade att det
              här är vårt sätt att göra högskolor och universitet mer autonoma?
              För att uppvärdera vetenskapssamhället tar regeringen över beslutsunderlag
              som Högskoleverket har skött sedan 1977. Det är ju det som frågan
              gäller.
            </seg>
            <seg n="22813ff7">
              Om vi ska vara riktigt ärliga, fru talman, tror jag att högskoleministern
              kanske har blivit överkörd i den här frågan. Utbildningsministern
              kanske sade: Jag ska ha mina utbildningar nu. Ni hinner inte med
              att ta in Högskoleverket. Det är bara löjligt. Säg att vi kör
              på de gamla utbildningsplatserna. Det funkar nog bra, och så får
              du leverera. Det kan ju vara på det sättet.
            </seg>
            <seg n="51df6a1a">
              Jag hade förväntat mig en mer kritisk hållning här, där du hade
              sagt att hade jag fått göra det här igen hade vi gjort på rätt
              sätt, så som vi brukar göra i Sverige för att garantera kvalitet
              och visa på en rakare hållning från politikens sida.
            </seg>
            <seg n="cf18f2f5">
              Nu väljer högskoleministern att argumentera för att det här var
              väldigt bra berett. Det här var ett korrekt sätt att göra det
              på. Det finns ingenting som talar för att resultatet hade blivit
              något annat. Det är inte det vi pratar om nu. Vi pratar om hur
              det här ska ske i framtiden. Och nu har vi en högskoleminister
              som står i riksdagens talarstol och hyllar detta sätt att jobba
              på. Jag hade förväntat mig det tydliga beskedet att det här inte
              kommer att ske igen. Det var ett misstag. Vi ska inte göra på
              det här sättet igen.
            </seg>
          </u>
          <note type="speaker" n="08893665">
            Anf. 45 Statsrådet LARS LEIJONBORG (fp):
          </note>
          <u who="Q946818" xml:id="i-74774d1614d9686f-23" n="19360b24">
            <seg n="069b0fa6">
              Fru talman! Jag måste få återkomma till själva huvudfrågan, nämligen
              att det var viktigt att återinföra speciallärarutbildningen. Man
              kanske inte ska citera döda, men jag vill ändå göra det. Jag träffade
              för några år sedan en publicist som brukar förknippas med Socialdemokraterna,
              Herbert Söderström, som i ett privat samtal med mig sade att avskaffandet
              av speciallärarutbildningen enligt honom var ett av Socialdemokraternas
              största svek mot svaga elever. Jag, liksom skolministern, betraktar
              återinförandet av speciallärarutbildningen som en av de viktigaste
              saker vi hittills gjort.
            </seg>
            <seg n="18c0c6ba">
              Kommer detta att ske igen? Man måste komma ihåg när man bedömer
              det att det handlar om en utbildning som funnits tidigare och
              som ligger ganska nära en redan existerande utbildning. Jag har
              svårt att se att vi skulle inrätta en ny utbildning där båda de
              kriterierna uppfylls. Därför är det mycket sannolikt att vi för
              framtiden är överens om att när nya utbildningar inrättas, när
              beslutet fattas, bör Högskoleverket yttra sig om lokaliseringsfrågan
              samt bedöma kvaliteten.
            </seg>
            <seg n="7ee92b56">
              Jag har alltså mycket svårt att tro att denna diskussion behöver
              upprepas. Jag vidhåller dock att i just detta fall var beredningen
              tillfyllest, och allt tyder på att när utbildningen till hösten
              på allvar sjösätts kommer den att fungera mycket väl och bli till
              stor nytta i det svenska utbildningsväsendet.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="ef16c759">
            13 § Svar på interpellation 2007/08:747 om mäns våld mot döva
            kvinnor
          </note>
          <note type="speaker" n="6bf29ecb">
            Anf. 46 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-0" n="19360b24">
            <seg n="f571619b">
              Fru talman! Eva Olofsson har frågat integrations- och jämställdhetsministern
              vad hon avser att göra för att döva kvinnor som utsätts för mäns
              våld ska kunna få det skydd och stöd de har rätt till. Arbetet
              inom regeringen är så fördelat att det är jag som ska svara på
              frågan.
            </seg>
            <seg n="245cb3fc">
              Inledningsvis vill jag klargöra att utgångspunkten i Sverige
              naturligtvis är att alla ska få den hjälp och det stöd de behöver.
              Det är kommunerna som har det yttersta ansvaret för det, vilket
              framgår av 2 kap. 2 § socialtjänstlagen.
            </seg>
            <seg n="c7783ff7">
              Brottsoffer och våldsutsatta kvinnor uppmärksammas dessutom särskilt
              i lagstiftningen. Enligt 5 kap. 11 § socialtjänstlagen ska socialnämnden
              särskilt beakta att kvinnor som är eller har varit utsatta för
              våld eller andra övergrepp av närstående kan vara i behov av stöd
              och hjälp för att förändra sin situation. Det gäller alla kvinnor,
              med eller utan funktionsnedsättning och oavsett vilken eventuell
              typ av funktionsnedsättning det handlar om.
            </seg>
            <seg n="10bf2d12">
              Mäns våld mot kvinnor är ett samhällsproblem som regeringen tar
              på största allvar och prioriterar högt. Den handlingsplan som
              Eva Olofsson hänvisar till är ett exempel på det och på hur regeringen
              valt att ta ett helhetsgrepp om problemet. Handlingsplanen omfattar,
              precis som lagstiftningen, alla kvinnor. Det är riktigt att personer
              med funktionsnedsättning kan vara extra utsatta i olika sammanhang,
              bland annat när det gäller våld. Likaså finns det andra grupper
              som också kan vara särskilt utsatta, till exempel utländska kvinnor,
              äldre kvinnor eller kvinnor med missbruksproblematik.
            </seg>
            <seg n="408ad166">
              Det är viktigt att det stora arbete som satts i gång genom handlingsplanen,
              och som nu pågår på bred front, tillgodoser alla våldsutsatta
              kvinnor, det vill säga även de grupper som jag nyss nämnt. Därför
              uppmärksammas de särskilt i flera av handlingsplanens insatser.
              Två insatser riktar sig dessutom endast till personer med funktionsnedsättning.
              Det handlar dels om utbildningsinsatser, dels stöd till handikapporganisationernas
              arbete för att förebygga och ge stöd till dem som utsatts för
              våld.
            </seg>
            <seg n="9678d375">
              NCK inrättades formellt som nationellt kunskapscentrum i oktober
              2006. I december 2007 startade NCK:s nationella stödtelefon, den
              så kallade Kvinnofridslinjen, som är till för kvinnor som är utsatta
              för hot och våld. Linjen har öppet dygnet runt, och samtalen är
              gratis och syns inte heller på telefonräkningen. För döva kvinnor
              samt för kvinnor med nedsatt hörsel eller talförmåga finns, som
              interpellanten nämner, en texttelefon. Eftersom Kvinnofridslinjen
              nyligen inrättats har ännu inte någon uppföljning hunnit göras.
              I en kommande uppföljning är det emellertid viktigt att uppmärksamma
              hur Kvinnofridslinjen har fungerat för döva kvinnor.
            </seg>
          </u>
          <note type="speaker" n="f292fdf5">
            Anf. 47 EVA OLOFSSON (v):
          </note>
          <u who="Q4970993" xml:id="i-6373be93c2fa90db-0" n="de7cd14d">
            <seg n="f0a63e55">
              Fru talman! Låt mig börja med att tacka Maria Larsson för svaret.
            </seg>
            <seg n="aa8442ad">
              Jag har i denna interpellation valt att ta upp mäns våld mot
              döva teckenspråkiga kvinnor. Det har jag gjort för att jag vet
              att stödet och skyddet för den gruppen kvinnor, när de blir utsatta
              för våld och övergrepp, inte fungerar i dag. När man diskuterar
              våld mot döva kvinnor är det viktigt att ta upp att döva kvinnor
              naturligtvis består av en mängd olika kvinnor. Det kan vara döva
              invandrarkvinnor, döva och synskadade kvinnor, döva med flera
              funktionshinder. De har olika jobb, olika utbildningar och lever
              olika liv.
            </seg>
            <seg n="d797484c">
              Det gemensamma för alla dessa kvinnor är rätten till stöd och
              trygghet på deras eget språk. Döva kvinnors eget språk är inte
              svenskan utan teckenspråket. Det är också viktigt att det finns
              kunskaper om dövkultur, om döva kvinnors villkor. För många döva
              kvinnor blir det en extra skam och belastning att av omgivningen
              ses som annorlunda på grund av dövheten. Något som vi vet och
              som också är viktigt att ta upp är det faktum att mäns våld mot
              kvinnor gör att det många gånger är kvinnan som skäms trots att
              det är mannen som utför våldet som ska vara den som skäms. På
              grund av skammen och rädslan drar sig kvinnorna för att ta kontakt
              med myndigheterna.
            </seg>
            <seg n="d7eea567">
              De dövas värld är dessutom ganska liten. På grund av funktionsnedsättningen
              vad gäller att kommunicera, och eftersom de flesta av oss inte
              kan teckenspråk, umgås dessa kvinnor med andra som är döva och
              teckenspråkiga. De har ofta gått i samma skolor och är aktiva
              i samma föreningar. I en värld där alla känner alla kan det vara
              svårt, särskilt som kvinna, att synliggöra sig och söka hjälp
              när man är utsatt för våld. Dessutom har omgivningen ibland svårt
              att ta till sig att någon som de känner faktiskt utövar våld och
              övergrepp. Och även om man känner på sig att något inte är rätt
              har man inte riktigt modet att reagera.
            </seg>
            <seg n="f45eef5d">
              Det finns i dag ingen permanent verksamhet för döva våldsutsatta
              kvinnor. Det finns en texttelefon vid en kvinnojour i Helsingfors,
              men det fungerar inte speciellt bra. Som jag sade tidigare är
              det inte svenskan som är språket för teckenspråkiga döva kvinnor.
              För en del, om än inte för alla, är det svårt att förstå och läsa
              svenska. Att då kommunicera om något så svårt och känsligt som
              att man är utsatt för våld och övergrepp fungerar inte. Även för
              dem som förstår och kan läsa text bra, för det kan många, är det
              ändå som att tala på ett främmande språk om de känsligaste saker.
            </seg>
            <seg n="74d8aea8">
              Ministern hänvisar till att det är kommunernas yttersta ansvar.
              Självklart är det så, och det är mycket bra. Även Vänsterpartiet
              anser att kommunerna ska, inte bara bör, ge skydd och stöd åt
              våldsutsatta kvinnor och barn. Men jag anser att också staten
              har ett ansvar. När det gäller döva kvinnor är det inte någon
              stor grupp i Sverige i dag. Det är inte någon stor grupp i storstäderna,
              och gruppen är ännu mindre på mindre orter samt mellanstora och
              små städer. Frågan är om man kan bygga upp den kompetens som är
              nödvändig vad gäller teckenspråkigt stöd på alla de ställen där
              den skulle behövas.
            </seg>
            <seg n="c81cfa29">
              Därför vill jag fråga ministern om hon delar uppfattningen att
              ett gott stöd till våldsutsatta döva kvinnor kräver att de kan
              få det på sitt eget språk, teckenspråket. Och hur ska vi i så
              fall nå dit?
            </seg>
          </u>
          <note type="speaker" n="5eb02087">
            Anf. 48 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-1" n="19360b24">
            <seg n="3998d283">
              Fru talman! Att stödet till våldsutsatta kvinnor är en prioriterad
              del av regeringens politik har vi visat genom att lägga fram en
              omfattande handlingsplan. Det är högprioriterat för denna regering
              att se till att stödet blir så fullgott som det bara är möjligt.
            </seg>
            <seg n="c4677b5a">
              Sedan pekar Eva Olofsson på komplikationer, exempelvis att för
              döva kvinnor är teckenspråk första språk, precis som det för många
              utländska kvinnor är ett annat språk än svenska som är modersmålet.
              Det skapar en komplikation eftersom det kan handla om ett litet
              antal, inte minst vad gäller små kommuner. Det är därför vi har
              byggt upp en verksamhet via NCK för att kunna svara mot det här
              behovet.
            </seg>
            <seg n="63e33592">
              Vi har verkligen tänkt på kvinnor med funktionsnedsättning och
              på utländska kvinnor. På flera ställen i handlingsplanen pekar
              vi på att stödet måste innefatta också de här grupperna. Låt mig
              nämna några av de punkter där vi särskilt tar upp det här i handlingsplanen.
            </seg>
            <seg n="a749cb10">
              Till exempel finns det utvecklingsmedel till kommunerna för att
              tillgodose att det finns ett skyddat boende och att det finns
              kontakt. Vet man att det finns kvinnor med ett speciellt modersmål,
              också teckenspråk, i kommunen bör man kunna svara mot de behoven
              så gott som det bara är möjligt. Det finns som sagt utvecklingsmedel
              att söka.
            </seg>
            <seg n="f8c83b6a">
              Det handlar om förbättrat kunskapsstöd till socialtjänsten, som
              ska vara individuellt anpassat och tillgängligt för alla. Där
              nämner vi också kvinnor med funktionsnedsättning.
            </seg>
            <seg n="87fafc95">
              Det handlar om att tillsynen måste titta just på hur kvinnor
              med funktionsnedsättning får sina behov tillgodosedda. Tillsynen
              är en väldigt viktig faktor när vi ska följa upp den nya handlingsplanen.
              Vi pekar särskilt på att vi måste titta på att de grupperna får
              sina behov tillgodosedda.
            </seg>
            <seg n="413b17dc">
              Vi tittar på det när det gäller att få fram bedömningsinstrument
              som är kvalitetssäkrade. Där måste vi också specifikt titta på
              kvinnor med funktionsnedsättning.
            </seg>
            <seg n="c055e4de">
              Vi tittar på det när det gäller utvärderingen och utvecklingen
              av socialtjänstens arbete med våldsutsatta kvinnor och barn. Vi
              har gett IMS, Institutet för metodutveckling inom socialt arbete,
              uppdraget att uppmärksamma vilka metoder och arbetssätt som används
              inom socialtjänsten. Man möter de behoven hos kvinnor med funktionsnedsättning.
            </seg>
            <seg n="41463f36">
              Vi har verkligen tänkt på kvinnor med funktionsnedsättning av
              olika slag och med olika typer av funktionsnedsättning när vi
              har skrivit vår handlingsplan. Men vi är i början av genomförandeprocessen.
              Tyvärr har det inte funnits något gjort sedan tidigare.
            </seg>
            <seg n="40a23ac3">
              Nu har vi satt i gång ett stort arbete, skärpt lagstiftningen,
              gett tydliga anvisningar till kommunerna och tagit fram en metodhandbok
              som socialtjänsten kan använda sig av, allt i syfte att kvinnor
              med olika tillhörighet i olika grupper alla ska kunna få sina
              behov tillgodosedda. Det handlar om äldre kvinnor, kvinnor med
              missbruksproblematik och kvinnor med funktionsnedsättning av olika
              slag. Där tycker vi att dessa insatser måste uppmärksammas och
              belysas särskilt.
            </seg>
            <seg n="88a3955e">
              Dessutom har vi två insatser som vi riktar bara till kvinnor
              med funktionsnedsättning. Det handlar om att ge utbildning till
              personal som ger service och stöd till personer med funktionshinder.
              De är ofta de som finns nära de här kvinnorna och kan vara kanalen
              in till att våga ta kontakt. Det tror jag för min del är en väldigt
              viktig åtgärd. Dessutom ger vi stöd till handikapporganisationerna
              för att de ska kunna gå in i det här arbetet och stödja sina medlemmar.
            </seg>
          </u>
          <note type="speaker" n="8daded8b">
            Anf. 49 EVA OLOFSSON (v):
          </note>
          <u who="Q4970993" xml:id="i-6373be93c2fa90db-1" n="de7cd14d">
            <seg n="799d0a5f">
              Fru talman! Jag tycker att det är bra att det har kommit en samlad
              handlingsplan från regeringen, även om jag tycker att den hade
              kunnat bli ännu bättre om man hade tagit till sig några av Vänsterpartiets
              förslag, till exempel om en handlingsplan för långsiktigt stöd
              till kvinnojourerna och konkreta åtgärder mot våld mot äldre kvinnor.
            </seg>
            <seg n="046bad9b">
              Det nämns, som ministern sade, två insatser som riktar sig till
              kvinnor med funktionsnedsättning. Jag ska citera vad ministern
              skrev i svaret. Två insatser riktar sig dessutom endast till personer
              med funktionsnedsättning. Det handlar dels om utbildningsinsatser,
              dels stöd till handikapporganisationernas arbete för att förebygga
              och ge stöd till dem som utsatts för våld.
            </seg>
            <seg n="805f74fc">
              Det har riktats kritik mot handlingsplanen. Jag tycker att det
              är lite synd att man inte är tydlig när man talar om mäns våld
              mot kvinnor med funktionsnedsättning. Man osynliggör könet och
              talar plötsligt om personer. I handlingsplanen står det om både
              kvinnor och män. Det blir hela gruppen.
            </seg>
            <seg n="4762abd6">
              Det är viktigt att vara tydlig när det gäller mäns våld mot kvinnor
              med funktionsnedsättning, därför att det så länge har osynliggjorts
              att våld i nära relationer riktas mot kvinnor med funktionsnedsättning.
              Man har inte velat inse att kvinnor med funktionsnedsättning kan
              utsättas för våld och sexuella övergrepp. Man har inte velat inse
              att någon som man uppfattar som en person som ger ett bra stöd
              och lever med en kvinna med funktionsnedsättning kanske är den
              som utövar våldet och övergreppen. Man har inte velat inse att
              övergreppen många gånger riktar sig mot själva funktionsnedsättningen.
            </seg>
            <seg n="ad1dfb53">
              Därför tror jag att det är viktigt att tala i klartext och inte
              prata om dem eller personer med funktionsnedsättningar utan om
              mäns våld mot kvinnor med funktionsnedsättning. Jag skulle önska
              att vi tillsammans kunde hjälpas åt att synliggöra det här tydligt,
              för frågan är fortfarande kontroversiell.
            </seg>
            <seg n="0866450b">
              Jag skulle vilja komma tillbaka till mäns våld mot kvinnor som
              är döva och teckenspråkiga. Jag tror inte riktigt att man kan
              jämföra dem med kvinnor med andra språk. Det finns en kvinnojour
              som heter Terrafem och vänder sig direkt till kvinnor från andra
              länder. De har 40 olika språk i dag, tror jag, som de kan erbjuda
              stöd och hjälp på. De jobbar och samverkar nationellt.
            </seg>
            <seg n="3af75da2">
              Jag tror kanske inte riktigt att man ska utgå från att dövrörelsen
              själv ska orka dra i gång den här verksamheten. Jag tycker att
              man ska ta ansvar och tror att man kan göra det ganska lätt med
              ganska små resurser, men med väldigt bra ökat stöd för döva kvinnor,
              till exempel genom att Nationellt centrum för kvinnofrid, som
              är ett nationellt kunskapscentrum och har en nationell telefon,
              också skulle kunna ha kompetens för att ha en bildtelefon, där
              man på teckenspråk skulle kunna kommunicera med kvinnor från hela
              landet, ge stödsamtal och informera om vad det finns för resurser
              och stöd.
            </seg>
            <seg n="9dee8244">
              Man skulle också kunna stötta kommunerna genom att ge kunskap
              om vad det innebär att vara döv. Jag uppfattar väldigt ofta brist
              på kunskap kring att teckenspråket är det första språket, och
              inte svenskan. Nästan alla människor som inte har kommit i nära
              kontakt med döva förutsätter att det går lika bra med skriven
              svenska som med teckenspråkigt stöd. Men det gör det inte.
            </seg>
            <seg n="588316d0">
              Skulle Maria Larsson vara beredd att verka för att Nationellt
              centrum för kvinnofrid fick ett nationellt uppdrag och skulle
              kunna vara till stöd för döva kvinnor över hela landet?
            </seg>
          </u>
          <note type="speaker" n="54ea1be4">
            Anf. 50 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-2" n="19360b24">
            <seg n="a755895c">
              Fru talman! Inte velat inse, sade Eva Olofsson upprepade gånger.
              Den här regeringen har vågat inse den stora problematik som finns
              i vårt land med våld och övergrepp i nära relationer. Det är precis
              därför vi har tagit fram handlingsplanen, som är det mest omfattande
              dokument som har presenterats på det här området under någon regering.
              Jag är väldigt glad över att vi har den på plats.
            </seg>
            <seg n="bb348485">
              Även om den nyligen har kommit till och det naturligtvis tar
              ett tag innan kommunerna börjar bli följsamma mot den nya lagstiftningen
              är det en rad insatser och en rad ekonomiska stimulanser som följer
              med för att vi ska utveckla det här, för att stödet ska kunna
              bli fullgott och möta alla kvinnors behov.
            </seg>
            <seg n="0c1f45ea">
              Vi skriver naturligtvis att det även kan gälla män med funktionsnedsättning,
              för vi vet att de fallen finns. Det är viktigt att säga att utifrån
              aspekten om mänskliga rättigheter måste vi inse att det även där
              kan finnas behov av särskilt skydd. Men både Eva Olofsson och
              jag vet naturligtvis att merparten av dem som utsätts för våld
              i nära relationer är kvinnor.
            </seg>
            <seg n="7ee49d8c">
              När det gäller Eva Olofssons konkreta fråga skulle jag vilja
              säga att Nationellt centrum för kvinnofrid, som är ett resurscentrum
              som fyller sin funktion väl, har fått vårt uppdrag att från och
              med december förra året starta en kvinnofridslinje som vänder
              sig till kvinnor i hela landet. Precis som jag nämnde i mitt svar
              är den öppen dygnet runt. Det syns inte på telefonräkningen att
              man har ringt, och det tas inte ut någon avgift. Det här är en
              texttelefon, och det finns en skillnad mot bildtelefon.
            </seg>
            <seg n="f48740fd">
              Tanken är att vi ska utvärdera texttelefonen inom rimlig tid.
              Men verksamheten har bara varit i gång några månader, inte ens
              ett halvår ännu. Därför är det rimligt att vi gör en utvärdering
              av befintlig verksamhet. Sedan måste man hela tiden anpassa verksamheten,
              så att den svarar mot de behov som finns. Det blir intressant
              att titta på om Nationellt centrum för kvinnofrid uppfattar att
              det finns behov som de inte kan möta med nuvarande organisation.
            </seg>
            <seg n="067f10e0">
              Det är en viktig och intressant utvärdering, men tiden är alldeles
              för knapp för att kunna göra den ännu. Man får ha lite tålamod
              för att kunna göra arbetet på ett fullgott och bra sätt.
            </seg>
          </u>
          <note type="speaker" n="5921849c">
            Anf. 51 EVA OLOFSSON (v):
          </note>
          <u who="Q4970993" xml:id="i-6373be93c2fa90db-2" n="de7cd14d">
            <seg n="695a952c">
              Fru talman! När jag talade om synliggörande menade jag inte bara
              regeringen i första hand. Det är först de senaste åren som frågan
              har kommit upp på allvar att kvinnojourer och stödet inte är tillräckligt
              för många kvinnor med funktionsnedsättningar.
            </seg>
            <seg n="e6c07c9d">
              Det är fortfarande så att det inte är självklart överallt där
              människor med funktionsnedsättningar finns i intresseorganisationer
              och på andra ställen att lyfta fram frågan om mäns våld mot kvinnor.
              Det är precis som när det inte var självklart förut att det gällde
              alla kvinnor, utan man talade mer allmänt om våld.
            </seg>
            <seg n="d2aeed27">
              Det är svårt för den kvinna som är utsatt i nära relationer.
              Det är ett annat våld. Man lever eller har levt med den som utför
              våldet. Det är ett annat våld än det man råkar ut för på stan
              eller i krogkön. Man lever inte med den person som utsätter en
              för det våldet. Det är väldigt viktigt att vi synliggör detta.
              Det brister oerhört mycket.
            </seg>
            <seg n="856d934f">
              Det är oerhört viktigt när man utvärderar NCK:s texttelefon att
              göra det tillsammans med Sveriges Dövas Riksorganisation och de
              döva själva. De har väldigt bra kunskaper om vad som fungerar
              för dem och vad som inte fungerar.
            </seg>
            <seg n="f3776f91">
              Dessa människor ska ha samma möjlighet till trygghet och träffa
              personal som kan det egna språket och få tala teckenspråk. Ska
              man få kvalificerat stöd för svåra övergrepp man utsätts för eller
              det trauma som blir efteråt behöver man kunna uttrycka sina känslor
              och det man upplevt på sitt eget språk.
            </seg>
            <seg n="2b9323ca">
              De som träffar en behöver veta att det finns en dövkultur, ett
              socialt liv och att man har gått på vissa skolor och känna till
              levnadsförhållanden. Även om döva människor är olika har de ändå
              mycket gemensamt. Det är också en viktig kunskap.
            </seg>
            <seg n="e83b34fb">
              Jag vill avsluta med att ställa en fråga till ministern. Vad
              tycker ministern att vi ska göra för att döva kvinnor ska få samma
              rätt till stöd, trygghet och skydd som hörande?
            </seg>
          </u>
          <note type="speaker" n="a7f8180e">
            Anf. 52 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-3" n="19360b24">
            <seg n="5ec1e680">
              Fru talman! Med alla åtgärder som jag har räknat upp finns förutsättningar
              att kunna förbättra stödet väsentligt. Den här regeringen har
              lagt fram en handlingsplan där vi hela tiden har tänkt in också
              kvinnor med särskilda behov som kan behöva speciallösningar för
              att behoven ska kunna mötas.
            </seg>
            <seg n="a2c70447">
              Vi har gång på gång upprepat alla de förslag som jag nämnde.
              Jag tror inte minst att det blir viktigt med det utbildningsmaterial
              som Socialstyrelsen ska ta fram. Det ska kunna användas både inom
              socialtjänsten men också i utbildningar av olika slag.
            </seg>
            <seg n="a143fdf0">
              Redan på socionomutbildningen kommer det att finnas ett material
              att använda sig av för att tala om den här specifika problematiken.
              Det tror jag är väldigt centralt. Att ha kunskapen gör att bemötandet
              av de individuella behoven kan ske på ett mycket bättre sätt.
            </seg>
            <seg n="789ed17d">
              Jag tror också att vi kan få en del positiva exempel genom de
              projektmedel som nu finns till handikapporganisationernas arbete
              både med att förebygga men också med att ge stöd till dem som
              har utsatts för våld.
            </seg>
            <seg n="683211de">
              Just det förebyggande arbetet är så centralt. Där tror jag att
              handikapporganisationerna har en speciell uppgift för att möta
              sin specifika grupps behov men också för att få dem att våga ta
              kontakt när det har skett.
            </seg>
            <seg n="f5cca06d">
              För mig är det en självklarhet att man när man gör en utvärdering
              av olika verksamheter måste ta med de olika intresseorganisationerna
              i det utvärderingsarbetet. Det är de som bäst vet hur det har
              fungerat. Låt mig än en gång säga att det är en fullständig självklarhet
              för mig.
            </seg>
            <seg n="b82c6373">
              Det är för tidigt att utvärdera texttelefonen som bara har varit
              i gång i sex månader. Vi ska återkomma till en utvärdering och
              naturligtvis beakta de synpunkter som kommer fram vid det tillfället.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="b8af1bd5">
            14 § Svar på interpellation 2007/08:662 om dopningskontroller
            utanför idrotten
          </note>
          <note type="speaker" n="e8b523d3">
            Anf. 53 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-4" n="19360b24">
            <seg n="50d0287e">
              Fru talman! Lars Lilja har frågat justitieministern vilka åtgärder
              hon avser att vidta för att rättsläget beträffande dopningskontroller
              utanför idrotten kan klargöras.
            </seg>
            <seg n="d356fb8b">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="dd27a977">
              Jag har förstått att det finns många olika synpunkter och bedömningar
              som cirkulerar, inte minst på olika Internetsidor. Det är dock
              enligt min bedömning möjligt för ett gym att upprätta sådana avtal
              där kunderna förklarar sig beredda att lämna dopningsprov på anmodan.
              Det finns redan sådana avtal på flera olika gymkedjor. Bland annat
              har regeringen via Mobilisering mot narkotika stött en försöksverksamhet
              som bygger på ett sådant upplägg.
            </seg>
            <seg n="56c1da6a">
              När det gäller en idrottsförening kan en skyldighet att lämna
              dopningsprov tas in i föreningens stadgar eller i idrottens regelverk.
              Sveriges Riksidrottsförbund har sålunda antagit ett dopningreglemente
              som gäller för alla som deltar i den organiserade idrottsverksamheten
              i föreningar som är anslutna till förbundet.
            </seg>
            <seg n="ceb38d3b">
              Det är också möjligt för en privat näringsidkare att ställa krav
              på vilka regler som ska gälla i den lokal som han eller hon disponerar
              över. Detta gäller naturligtvis också för kommunalt drivna verksamheter.
            </seg>
            <seg n="45d0796e">
              Så långt är enligt min bedömning rättsläget klart. Vad en eventuell
              vägran att lämna prov kan leda till är en annan sak. En tänkbar
              sanktion är avstängning. Det är dock helt klart att det aldrig
              kan bli tal om tvångsvisa tester. Sådana tester kan inte heller
              genomföras av företrädare för det allmänna, till exempel polisen,
              om det inte finns stöd i lag för det.
            </seg>
            <seg n="462dcda0">
              Mitt svar till Lars Lilja blir därför att jag inte bedömer att
              frågan är i behov av någon ytterligare utredning. I det fall att
              den pågående Narkotikautredningen skulle komma med förslag som
              skulle påverka min nuvarande bedömning ber jag att få återkomma
              i frågan.
            </seg>
          </u>
          <note type="speaker" n="ceebe4aa">
            Anf. 54 LARS LILJA (s):
          </note>
          <u who="Q3847069" xml:id="i-aa7129f5c5656fe6-0" n="f7ea5140" next="i-d0eeea9e69e8659f-0">
            <seg n="1fd3a3c3">
              Fru talman! När jag läste svaret första gången tyckte jag att
              det var ganska intressant och snudd på lite sensationellt. Just
              frågan om möjligheterna att på ett effektivt sätt genomföra dopningskontroller
              inom organisationer och på personer som inte är anslutna till
              en idrottsförening är någonting som har debatterats under många
              år.
            </seg>
            <seg n="46fda7bb">
              Det som gör mig lite förvånad är att det tydligen är helt okej
              att skriva ett kontrakt på ett gym att den som köper ett årskort
              eller en rättighet att träna där är beredd att underkasta sig
              en dopningskontroll. Är det helt okej är det naturligtvis bra.
              Det är någonting som vi som jobbar mot dopning har eftersträvat
              i många år.
            </seg>
            <seg n="3b201102">
              Nästa problem som uppstår är givetvis sanktionen och vägran.
              Det ska vi diskutera lite grann, eftersom det är poängen. Det
              är dessutom lite juridiska bekymmer kring detta. Det var egentligen
              därför jag ursprungligen ställde frågan till justitieministern.
            </seg>
            <seg n="9a13bdd3">
              Vi börjar med det som ministern säger i svaret om polis och rättsväsendet.
              Det är både rätt och fel. Problemet när det gäller dopningskontroller
              är att det inte finns några kriterier för skälig misstanke. Därför
              har polisen problem att tvinga fram en dopningskontroll. Däremot
              har man kriterier för skälig misstanke när det gäller narkotikabrott,
              och där kan man tvinga fram en form av kroppskontroll.
            </seg>
          </u>
          <note n="11223cc8">
            Det finns lagar som förbjuder anabola-androgena steroider. Det
            gäller till exempel lagen om intagna för vård på anstalt, lagen
            om särskilda bestämmelser om vård av unga, lagen om verkställighet
            av sluten ungdomsvård, lagen om missbrukare och lagen om kriminalvård
            på anstalt. Det finns ett brukandeförbud. Där har polisen och
            de rättsvårdande myndigheterna rätt att göra dopningskontroller.
          </note>
          <u who="Q3847069" xml:id="i-d0eeea9e69e8659f-0" n="f7ea5140" prev="i-aa7129f5c5656fe6-0">
            <seg n="11f15c71">
              När det gäller lagen om behandling av häktade och anhållna med
              flera innehåller även den en rätt att kontrollera häktade personer.
              Med det finns en viss möjlighet för polisen att göra dessa kontroller.
            </seg>
            <seg n="ced7bb48">
              Problemen som uppstår på den privata sidan när det gäller gymmen
              är just om personen i fråga vägrar. Kan man komma undan testen
              genom att vägra är hela förbudet och tanken med det fullständigt
              verkningslös.
            </seg>
            <seg n="78735bae">
              Det är lite grann som lagen om att gå mot röd gubbe; det är förbjudet,
              men det finns ingen sanktion. Alltså går vi alla mot röd gubbe
              såvida det inte kommer några bilar. Om polisen står intill struntar
              vi i det, och de kan ingenting göra. Det blir precis samma sak
              här. Man kan skriva på ett kontrakt som innebär att okej jag underkastar
              mig dopningsprov. Men när dopningsprovet ska genomföras vägrar
              jag, och då finns det ingen möjlighet till sanktion. Alltså har
              vi ett stort problem där, vill jag påstå.
            </seg>
            <seg n="d114795b">
              Problemet uppstår om sanktionen består av ett vite eller en förverkad
              avgift, det vill säga att man inte får komma till gymmet och träna
              fler gånger. Det är det här jag skulle önska att ministern kunde
              utveckla lite grann. På vilket sätt ska ett sådant här kontrakt
              med ett medgivande att underkasta sig en dopningskontroll bli
              effektfullt om det i verkligheten är så att man utan problem kan
              vägra genomgå testet när man ska utsättas för det? Det är den
              diskussionen jag skulle vilja ta. Jag skulle gärna vilja ha ett
              svar på hur ministern tänker i frågan.
            </seg>
          </u>
          <note type="speaker" n="12ab332d">
            Anf. 55 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-5" n="19360b24">
            <seg n="2ce8ac63">
              Fru talman! Justitieminister är jag inte, och en del frågor hamnar
              i gränslandet.
            </seg>
            <seg n="4426f1cd">
              Men låt mig ändå säga något om dopning. Det finns flera undersökningar
              som visar att även om beslagen av dopningsmedel har ökat i volym
              och även i antal beslag under den senaste tiden finns det egentligen
              ingenting som tyder på att enbart missbruk av dopningsmedel har
              ökat bland våra gymbesökare. Det ligger på ungefär 1 procent av
              männen, och där har det legat ganska konstant under en lång tid.
              Om man tittar på narkotikabruket hos gymbesökarna kan man få fram
              att ungefär 9 procent av alla män som besöker gym har använt narkotika
              vid något tillfälle.
            </seg>
            <seg n="5a96bcf8">
              Det vi tittar på och talar om ganska tydligt är att de som enbart
              missbrukar dopningsmedel är en väldigt liten grupp. Merparten
              har ett missbruk också av andra saker. Det kan vara narkotikapreparat
              i någon mening eller alkohol. Det är därför vi så noga betonar
              att när det handlar om drogprevention kontra gymmen måste vi se
              detta som en samlad problematik.
            </seg>
            <seg n="4c4cd183">
              Lars Lilja frågade specifikt om kontrakten. Jag kan inte förstå
              att det skulle vara så krångligt. Om man upprättar ett sådant
              kontrakt kan man naturligtvis där skriva in att om någon inte
              vill genomgå ett test äger den personen inte längre möjlighet
              att träna i lokalen. Det handlar om hur man skriver det och att
              man skriver in den effekt som man vill se uppnådd.
            </seg>
            <seg n="56f5882f">
              Det finns en rad exempel på sådana kontrakt. Vad jag vet har
              det inte heller varit något större problem med efterlevnaden när
              det gäller att upprätthålla kontrakten. Lars Lilja har möjligtvis
              en annan erfarenhet av detta.
            </seg>
          </u>
          <note type="speaker" n="78e93920">
            Anf. 56 LARS LILJA (s):
          </note>
          <u who="Q3847069" xml:id="i-17059f0c8b5c2c4f-0" n="f7ea5140">
            <seg n="9494d9b5">
              Fru talman! Det är det här som är kärnan och det problem som
              jag inte tror att folkhälsoministern har riktigt klart för sig.
              Det var av den anledningen jag skulle vilja diskutera det här
              med justitieministern i stället.
            </seg>
            <seg n="3fabe540">
              Det är sannolikt så att detta inte har ställts på sin spets ännu.
              Jag vet inte hur många som tränar på gym som inte tillhör en idrottsförening
              som på riktigt har blivit utsatt för de här testerna. Jag vet
              inte heller hur vanligt det är att man testar folk på privatägda
              gym och folk som inte är anslutna till idrotten. Jag vet inte
              ens vem som genomför testerna. Jag har ingen aning om ifall de
              som genomför testerna kan göra det på ett rättssäkert sätt.
            </seg>
            <seg n="b756f575">
              Jag kommer nu till min poäng. Det finns någonting som heter Europeiska
              konventionen om skyddet för de mänskliga rättigheterna, som folkhälsoministern
              säkert har hört talas om. Där finns någonting som heter respekt
              för privatlivet. I förarbetena pratar man bland annat om medicinska
              undersökningar som nämns som en särskild kränkning. Det är visserligen
              knappast tillämpligt på ett urinprov; det har man också konstaterat.
              Men vi har även 2 kap. 6 § regeringsformen, där det finns en skrivning
              om skydd mot påtvingat kroppsligt ingrepp. Där talar man om sådana
              saker som vaccinationer, blodprov och sådant.
            </seg>
            <seg n="648f6d69">
              JO har i en anmälan som handlar om drogtester inom arbetslivet
              sagt att urinprov knappast kan kränka den privata integriteten.
              Det är intressant. Men frågan är om JO känner till hur ett dopningstest
              genomförs på riktigt. I det här fallet handlade det om en person
              som jobbade på Fryshuset. Som vi känner till jobbar man där mot
              droger. Man tyckte att det var rimligt att kontrollera att de
              som jobbar där är drogfria. Men när man genomförde testet fick
              den här personen gå in på toaletten, kissa och lämna provet. Det
              är inte särskilt integritetskränkande. Däremot är det en helt
              annan sak när idrottare genomför sina prov. Då ska man stå och
              titta på den person som kissar och se att det verkligen är rätt
              person som lämnar urinprovet. Där börjar integriteten kränkas
              lite grann. Det är naturligtvis ett bekymmer i sammanhanget.
            </seg>
            <seg n="d0c93914">
              Nästa fråga är: Vad är samtycke? I regeringsformen talas det
              om att underkasta sig ett sådant här test om det leder till något
              positivt, det vill säga att om jag gör det här kan jag få ett
              arbete. Då kan man inte påstå att ett sådant här kroppsligt ingrepp
              är påtvingat. Om ingreppet däremot leder till en sanktion säger
              man enligt regeringsformens förarbeten att ett sådant ingrepp
              är påtvingat. Ett påtvingat ingrepp är inte tillåtet. Då har vi
              ett problem.
            </seg>
            <seg n="953d9051">
              Nästa problem jag talar om är sanktionen. Har man som privat
              gymägare rätt att avstänga en person från att komma in på gymmet
              om den personen till exempel har vägrat lämna ett test eller om
              den personen måhända skulle ha lämnat ett positivt test? Det är
              inte heller säkert. Då ska vi gå in på lagen om olaga intrång.
              Den anses inte tillämplig på lokaler dit allmänheten normalt sett
              har tillträde. Det finns rättsfall som visar det.
            </seg>
            <seg n="a3ff057c">
              Vi har alltså två problem. Det ena handlar om påtvingad kroppslig
              undersökning. Är den påtvingad eller inte? Det andra är möjligheten
              till sanktion, det vill säga att avstänga en person från tillträde
              till en lokal dit allmänheten har tillträde. Det är också tveksamt.
              Det är de här frågorna som jag tycker är intressanta. Det handlar
              om förlängningen av ett kontrakt. Ska kontraktet ha någon betydelse
              eller inte?
            </seg>
          </u>
          <note type="speaker" n="c87fcf83">
            Anf. 57 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-6" n="19360b24">
            <seg n="81564ebd">
              Fru talman! Det var mycket juridiska tricksigheter. Jag kan som
              sagt inte bakgrunden om det finns prejudicerande rättsfall.
            </seg>
            <seg n="45519179">
              Det jag vet är att gymägarna är otroligt viktiga aktörer i det
              dopningsförebyggande arbetet. Jag måste säga att jag är otroligt
              glad över det intresse de visar för att hålla sina gym dopningsfria.
              Många av gymägarna har verkligen lagt ned ett stort arbete och
              jobbat hårt på att inom ramen för sin verksamhet opinionsbilda
              för en drogprevention på dopningsområdet. På några av de större
              gymkedjorna finns en stor och mangrann uppslutning bakom förhindrandet
              av dopning. Sats till exempel, som är en stor gymkedja, har en
              antidopningspolicy som förbjuder medel både hos medarbetare och
              hos medlemmar. I Malmö finns det ett antidopningsavtal som den
              enskilde som ska gå in och träna och idrotta får skriva på.
            </seg>
            <seg n="2942792e">
              Den problematik som Lars Lilja tar upp och belyser här har jag
              hört mycket lite om. Jag har inte fått sådana signaler från de
              gymägare som använder sig av det här och jobbar med det dagligdags.
              Jag vet inte om det är en problematik som finns i ganska liten
              skala och att det mestadels fungerar på ett fullgott sätt eller
              om det verkligen är ett stort problem.
            </seg>
            <seg n="93a84df1">
              Om det handlar om de rent juridiska trickigheterna föreslår jag
              att Lars Lilja formulerar om interpellationen på ett lite mer
              juridiskt sätt och får möjlighet att ställa frågan till justitieministern
              i stället.
            </seg>
            <seg n="2bfa925a">
              Jag vill verkligen betona att jag uppskattar det arbete som har
              gjorts ute på gymmen otroligt mycket. Det bådar gott. Efter vad
              jag har kunnat förstå har jag inte fått några signaler om att
              det skulle vara så väldigt stora problem med efterlevnaden av
              detta.
            </seg>
          </u>
          <note type="speaker" n="b7f4d11c">
            Anf. 58 LARS LILJA (s):
          </note>
          <u who="Q3847069" xml:id="i-17059f0c8b5c2c4f-1" n="f7ea5140">
            <seg n="fcc4a6d8">
              Fru talman! Så länge det inte är kört i botten kanske det inte
              har uppstått några problem. Som jag sade tidigare vet vi inte
              hur många tester som är gjorda, vem som har gjort dem och konsekvenserna
              av dem.
            </seg>
            <seg n="60072b2a">
              Det jag var ute efter är vad som händer när det här körs i botten,
              när en person vägrar, när diskussionen kommer upp huruvida det
              är ett påtvingat kroppsligt ingrepp eftersom det leder till en
              sanktion om man är positiv eller om man vägrar. Det är naturligtvis
              ett bekymmer.
            </seg>
            <seg n="67185d8b">
              Ministern skriver i svaret att det finns möjlighet för en privat
              näringsidkare att ställa krav på vilka regler som ska gälla i
              den lokal som han eller hon disponerar över, och det gäller naturligtvis
              också kommunalt drivna verksamheter.
            </seg>
            <seg n="07d80335">
              Det är både rätt och fel, som sagt. Det tillträdesförbud som
              vi har på idrottsanläggningar till exempel var det många som var
              intresserade av skulle utsträckas till att gälla affärer, banker
              och apotek. Det kan handla om personer som har snattat och gått
              in i affären eller personer som har blivit våldsamma på apotek
              som inte ska få komma in. Man konstaterade så småningom att den
              lagen inte är tillämplig där, även om många skulle önska att det
              vore så.
            </seg>
            <seg n="150970a6">
              Lagen som gäller olaga intrång, som man möjligtvis skulle kunna
              hävda, är prövad i Hovrätten över Skåne och Blekinge som har underkänt
              det. Olaga intrång gäller kontor, fabriker och andra saker. Det
              här är, som jag sade, ett hemskt trickigt problem. Det är lite
              grann därför jag ställde frågan. Nu kanske också ministern förstår
              varför jag ville prata med justitieministern om just det här.
            </seg>
            <seg n="7e159498">
              Jag delar ministerns uppfattning att de flesta gymmen är oerhört
              positiva. De är mycket samarbetsvilliga. Vi som jobbar mot dopningen
              inom idrotten är också naturligtvis oerhört intresserade av att
              lösa det här som jag tycker är ett problem.
            </seg>
            <seg n="d4b413e3">
              Jag har problematiserat det lite grann. Jag tror faktiskt inte
              att det är riktigt så enkelt som ministern har skrivit i svaret.
            </seg>
          </u>
          <note type="speaker" n="c21ee7fb">
            Anf. 59 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-7" n="19360b24">
            <seg n="12846bb2">
              Fru talman! Jag har tittat på det i en drogpreventionsproblematik
              mer än i en juridisk trickighetsproblematik som Lars Lilja på
              ett utmärkt sätt har beskrivit. Det kan finnas lösningar som ännu
              inte är uppfunna som vi behöver titta på.
            </seg>
            <seg n="e442326c">
              Jag vet att frågan också har intresserat våra nordiska grannländer.
              Både i Norge och i Danmark har man tittat på det och funderat
              på vad man kan göra. Man har prövat en del lagstiftningsförslag
              som dock inte har gått att genomföra därför att det har varit
              juridisk materia som blir kontraproduktiv ibland eller möts av
              ett annat lagrum så att det inte är genomförbart.
            </seg>
            <seg n="d4cd928f">
              Som sagt var, jag kan rekommendera Lars Lilja att formulera frågan
              så att det blir en liten träff med justitieministern för att lösa
              upp det. Säkert har justitieministern mer svar än vad jag har
              kunnat ge i dag.
            </seg>
            <seg n="d581cb4d">
              Återigen: Gymägarna har svarat upp på ett fantastiskt sätt. Det
              hade jag också möjlighet att säga till dem själva när jag träffade
              en del av dem för några veckor sedan. Det är vi väldigt glada
              och tacksamma för.
            </seg>
            <seg n="ebff7e50">
              Mestadels fungerar det bra i den vardagliga verksamheten. Man
              upprättar ett kontrakt, opinionsbildar och betonar vikten av att
              hålla gymmen drogfria. Man mobiliserar krafter inifrån besökarna
              själva. Sanktionerna, när de utdöms utifrån det kontrakt som är
              skrivet, följs också uppenbarligen mestadels.
            </seg>
            <seg n="75c0ae52">
              Lars Lilja har rest frågan vad som händer om de inte följs. Som
              sagt var, där finns det en del kvar som inte har blivit besvarat
              i den här interpellationen men som kanske kan bli det i nästa
              med Lars Lilja och justitieministern.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="2b1d6204">
            15 § Svar på interpellation 2007/08:756 om barn som vräks
          </note>
          <note type="speaker" n="1982dfde">
            Anf. 60 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-8" n="19360b24">
            <seg n="9d4e0ec4">
              Fru talman! Egon Frid har frågat socialminister Göran Hägglund
              jag får visst bara överta andras frågor här i dag hur han avser
              att agera för att inga barn ska vräkas. Arbetet inom regeringen
              är så fördelat att det är jag som ska svara på interpellationen.
              Jag väljer att i mitt svar beskriva de insatser som rör mitt ansvarsområde,
              socialtjänsten.
            </seg>
            <seg n="f8132fd4">
              Barn ska inte drabbas av vräkning. Därför har regeringen i sin
              strategi för att motverka hemlöshet och utestängning från bostadsmarknaden
              satt upp ett tydligt mål som innebär att antalet vräkningar ska
              minska och inga barn ska vräkas.
            </seg>
            <seg n="ac9410d4">
              Utredningen Vräkning och hemlöshet drabbar också barn drog slutsatsen
              att det finns ett starkt lagstöd för att förhindra att barn vräks,
              men att bristerna i dag finns i den lokala praktiken. Dessa brister
              lyfter även Egon Frid fram, och jag håller med om att socialtjänsten
              behöver agera snabbare och arbeta mer förebyggande.
            </seg>
            <seg n="9eea9466">
              Även socialtjänstens företrädare menar att deras insatser ofta
              kommer för sent, på grund av bristfälliga rutiner i den egna organisationen
              men också på grund av att hyresvärdar ibland signalerar för sent.
              Hyresvärdarna å sin sida menar att det många gånger är svårt att
              få kontakt med socialtjänsten för en dialog om ett ärende.
            </seg>
            <seg n="5f683e79">
              Tydligare än så kan knappast behovet av ökad samverkan belysas.
              Det var mot denna bakgrund som regeringen gav Socialstyrelsen
              i uppdrag att tillsammans med Kronofogdemyndigheten ta fram en
              vägledning för det vräkningsförebyggande arbetet. Syftet är att
              ge kommuner och andra aktörer stöd i att utveckla och säkra rutinerna
              i arbetet med att motverka vräkning, särskilt när det gäller barnfamiljer.
            </seg>
            <seg n="2f022da7">
              Vägledningen har alldeles nyligen publicerats. Den visar konkret
              hur ett framgångsrikt arbete kan byggas upp och ger praktiska
              exempel från ett antal kommuner i landet. I detta sammanhang vill
              jag även nämna de utvecklingsmedel som regeringen har avsatt för
              att stödja kommunerna att utveckla sitt arbete. Socialstyrelsen
              har att fördela dessa medel.
            </seg>
            <seg n="ce484410">
              Vägledningen kommer nu att skickas till alla kommuner och kommundelar,
              till länsstyrelserna och till en mängd andra aktörer. Socialstyrelsen
              och Kronofogdemyndigheten har också påbörjat planeringen av en
              informations- och utbildningssatsning kring vägledningen. Hur
              detta arbete kommer att läggas upp kommer myndigheterna att informera
              mig om efter sommaren när jag träffar dem för att höra hur arbetet
              med hemlöshetsstrategin fortskrider.
            </seg>
            <seg n="77661dfb">
              Den statistik som Egon Frid hänvisar till är oerhört viktig i
              detta sammanhang. När regeringen gav Kronofogdemyndigheten i uppdrag
              att utveckla statistiken så att det på kommunnivå framgår om det
              finns barn i vräkta hushåll var syftet att ge kommunerna den kunskap
              de behöver för att kunna utveckla sitt lokala arbete. Genom att
              visa hur många barn som berörs av vräkning skapas också det opinionstryck
              som jag tror många gånger behövs för att få fart på arbetet.
            </seg>
            <seg n="038de235">
              Vi vet att vräkningar kan undvikas genom ett systematiskt vräkningsförebyggande
              arbete. Jag menar att det nu finns unika förutsättningar för att
              utveckla och följa upp ett sådant arbete.
            </seg>
          </u>
          <note type="speaker" n="32c79124">
            Anf. 61 EGON FRID (v):
          </note>
          <u who="Q5743643" xml:id="i-27b75a652f5cf9d8-0" n="72c292f4">
            <seg n="cdd1156d">
              Fru talman! Jag tackar Maria Larsson för svaret. Jag hoppas att
              hon inte tar det personligt att vi inte vill ställa några interpellationer
              till henne utan har riktat oss, några stycken på rad här, till
              andra statsråd.
            </seg>
            <seg n="cc198695">
              Vid sidan om kan man notera att det hade varit särskilt intressant
              om Maria Larssons partiledare, socialminister Göran Hägglund,
              som dessutom är ansvarig inom citattecken för Mats Odell och bostadspolitiken
              hade kunnat ha ett samlat svar här kring problematiken barn som
              vräks. Det är en komplex fråga, en fråga som hänger samman med
              socialpolitiken, socialtjänstpolitiken i kommunerna och naturligtvis
              också med situationen på bostadssidan med den sociala bostadspolitiken
              som är attackerad.
            </seg>
            <seg n="1c016812">
              Syftet med den här interpellationen är att få frågan ytterligare
              uppmärksammad. Jag läste kommentarer i pressen när utredningen
              kom om att så många som 239 barn är berörda av verkställda avhysningar
              och att det inte förs någon debatt om detta. Då tyckte jag i alla
              fall att det är viktigt att få frågan ytterligare uppmärksammad.
              Som Maria Larsson också skriver i sitt svar handlar det om att
              skapa och öka opinionstrycket. Det är en del i att få situationen
              bättre.
            </seg>
            <seg n="5df01995">
              Jag tackar än en gång för Maria Larssons utförliga svar. Vi är
              i grunden överens om att inga barn ska vräkas och att det är oanständigt
              för ett land att barn vräks och blir utan bostad. Vi vet att det
              är tillräckligt komplicerat för barn att byta bostadsmiljö på
              ett organiserat sätt i de flyttningar som familjer gör planerat.
            </seg>
            <seg n="cbaa18e3">
              Det är traumatiskt för barn att bli vräkta och utdragna ur sin
              invanda miljö. Det är helt oförskyllt, och de kan inte påverka
              situationen själva. Här måste samhället absolut agera för att
              barn inte vräks genom ett starkare stöd, en starkare lagstiftning
              och en tydligare nationell politik riktad mot kommunerna.
            </seg>
            <seg n="6b1f20b8">
              I sitt svar tar ministern upp olika frågor som regeringen jobbar
              med. Regeringen brukar hänvisa till att man har förbättrat vissa
              saker avsevärt, bland annat sysselsättningen. Då är det beklämmande
              att jag måste konstatera att antalet vräkningar har ökat under
              den här perioden samtidigt som många har fått en sysselsättning
              och en egen ekonomi. Vi kan konstatera att det tudelade samhället
              blir tydligare. Alla får inte del av den förbättrade ekonomin
              i landet. Det finns grupper av människor och familjer som inte
              får ta del av detta och som samhället behöver ta ett större ansvar
              för.
            </seg>
            <seg n="330a3a7d">
              Det är kommunerna som har det yttersta ansvaret för barn och
              familjer, och de måste få starkare och tydligare signaler från
              regeringen att barn inte ska vräkas. Det är det jag vill belysa
              så att ministern ytterligare ska agera för att barn inte ska vräkas.
            </seg>
          </u>
          <note type="speaker" n="04346522">
            Anf. 62 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-9" n="19360b24">
            <seg n="aa24bc55">
              Fru talman! Jag skulle vilja tacka Egon Frid för frågan. Vi är
              fullständigt överens om att den här frågan måste diskuteras mycket
              mer. Den måste upp i ljuset, och vi måste se till att det skapas
              opinion kring den.
            </seg>
            <seg n="5921a37b">
              Däremot håller jag inte med Egon Frid om att antalet avhysningar
              har ökat. 2005 års siffror finns redovisade i den här nya skriften
              från Socialstyrelsen om vräkningsförebyggande arbete. Det är handboken
              ute i kommunerna. År 2005 kom det in 33 962 ansökningar om avhysning,
              och år 2007 kom det in 32 967. Antalet ansökningar minskade alltså.
              De faktiska verkställda avhysningarna minskade också från 3 938
              år 2005, den period när Vänsterpartiet var stödparti till Socialdemokraterna,
              till 3 218 år 2007. Det räcker inte. Vi måste ned mycket lägre.
              Det intressanta är att jag bad Kronofogdemyndigheten att ta fram
              statistik när det gäller antalet barn. Tidigare har vi inte vetat
              någonting om hur många avhysningar som också innebär att barn
              vräks. Jag ser det som en väldigt viktig information för att kunna
              gå vidare i arbetet. Nu vet vi att det var 239 barn. Det är alldeles
              orimligt i ett välfärdssamhälle att 239 barn ställs på bar backe
              utan bostad med den traumatiska upplevelse som det naturligtvis
              innebär.
            </seg>
            <seg n="a637d756">
              Det är just därför som de här frågorna har blivit så viktiga
              för mig. Strategin lade vi från början redan när vi tillträdde
              som regering. Jag känner att det är så angeläget att göra någonting
              på det här området. Barn ska inte ha det så här i vårt land.
            </seg>
            <seg n="638e9c7b">
              Jag menar att om man får fram den här statistiken och kan se
              kommun för kommun hur många barn som det handlar om i den egna
              kommunen kan man skapa ett tryck också på de lokala politikerna
              att se till att samarbetet mellan socialtjänsten, Kronofogdemyndigheten
              och fastighetsägare på det lokala planet hittar lösningar så att
              detta inte händer.
            </seg>
            <seg n="c672a1b7">
              Det är detta den här handboken syftar till. Den pekar på de lösningar
              som inte är möjliga om en part står ensam. Ofta har det här hamnat
              på socialtjänstens bord. Ofta har socialtjänsten förväntats hitta
              lösningen på egen hand, men det går inte. Kronofogdemyndigheten,
              fastighetsägare och socialtjänst måste jobba tajt för att kunna
              förhindra att barn ställs på gatan.
            </seg>
          </u>
          <note type="speaker" n="ce1679ad">
            Anf. 63 EGON FRID (v):
          </note>
          <u who="Q5743643" xml:id="i-27b75a652f5cf9d8-1" n="72c292f4">
            <seg n="87567474">
              Fru talman! Vi kanske inte kommer att bli överens om statistiken.
              Den rapport som kom innan vi skrev den här interpellationen bygger
              på att antalet vräkningar där barn förekommer har ökat. Det är
              dokumenterat i de uppgifterna. Det här föranleds säkert av att
              bostadssituationen har blivit svårare i många kommuner, vilket
              också går ut över bostadsföretagens vilja att ta ett socialt ansvar.
              Vi vet att allmännyttan har fått stryka på foten på många ställen,
              vilket också gör att det direkta, kommunala, sociala ansvaret
              för bostadsanskaffningen inte finns. Det har varit svårare för
              socialtjänsten att hjälpa enskilda familjer med barn att skaffa
              nya lägenheter när antalet lägenheter ständigt minskar.
            </seg>
            <seg n="cf41d20f">
              Här finns, som ministern säger, ett viktigt samverkansansvar
              mellan kommunens socialtjänst, bostadsföretagen och Kronofogdemyndigheten.
              Det är också viktigt för riksdag och regering, för respekten för
              lagstiftningen och för lagstiftarens ambitioner. Det intressanta
              här, vilket jag också kan konstatera, är att vi har en förstärkt
              socialtjänstlag. Vi har ett starkt lagstöd som jag tror Maria
              Larsson nämner i svaret. Jag kan i stort sett hålla med om det.
              Lagstödet skulle naturligtvis kunna bli ännu starkare genom att
              vi skriver in allas rätt till bostad och att vi skriver in i socialtjänstlagen
              att inga familjer med barn ska vräkas.
            </seg>
            <seg n="3d16bfe1">
              Men ambitionen i lagstiftningen är tydlig. Kommunen har det yttersta
              ansvaret för att alla ska ha en bostad. Barnperspektivet i socialtjänstlagen
              är jättetydligt. Där det finns barn med ska man ta särskild hänsyn
              till att barnen och familjen ska ha någonstans att bo. Det innebär
              att socialtjänstlagen ger stöd för att inga barn ska vräkas. Det
              här starka lagstödet måste få en verklig innebörd genom att respekten
              för lagstiftningen blir tydlig och att lagstiftarens, alltså riksdagens,
              ambitioner med lagstiftningen slår igenom nationellt och i Sveriges
              alla kommuner. Regeringen måste ta ansvaret att säkerställa att
              lagstiftarens ambitioner verkligen blir genomförda.
            </seg>
            <seg n="cda207e8">
              Det handlar om att inga familjer med barn ska vräkas. Är det
              en uppsägning av en lägenhet på gång måste socialtjänsten verkligen
              samverka med andra myndigheter i kommunen för att säkerställa
              att familjen så långt det är möjligt ska kunna bo kvar eller åtminstone
              kunna anskaffa en lägenhet nära där man bodde tidigare för att
              inte barnens sociala situation ska förändras alltför mycket.
            </seg>
            <seg n="139b60f1">
              Jag tycker att Kristdemokraterna har haft en hög ambitionsnivå
              här, och då är det tråkigt att se att regeringens politik inte
              slår igenom fullt ut eftersom statistiken redovisar att antalet
              vräkningar där barn förekommer har ökat.
            </seg>
          </u>
          <note type="speaker" n="d0f13867">
            Anf. 64 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-10" n="19360b24">
            <seg n="4d8b2c62">
              Fru talman! Kristdemokraterna har en hög ambitionsnivå när det
              gäller barn som far illa. Jag noterar att Vänsterpartiet säger
              sig ha det också trots att det aldrig kom till någon strategi
              mot hemlöshet under den tid ni var stödparti till Socialdemokraterna.
              Det kom ingen strategi över huvud taget för att jobba med hemlöshetsproblematiken,
              Egon Frid. Det är sanningen. Nu har vi satt en sådan på plats.
            </seg>
            <seg n="0e7d9a66">
              Nu försöker vi med alla medel att ge kommunerna metodverktyg
              för att de ska kunna arbeta på ett effektivt sätt. Jag skulle
              vilja säga att vi har identifierat bristerna, varför det inte
              har fungerat tidigare, varför så många vräkningar har skett, varför
              så många avhysningar har skett och varför också barn har ställts
              på gatan. Det handlar om bristen på metodverktyg ute i kommunerna
              och bristen på samarbete.
            </seg>
            <seg n="7a117fdf">
              Denna metodhandbok ska det nu informeras om, och den kommer att
              gå ut till alla kommuner. Den är verkligen färsk, alldeles nytryckt.
              Man känner nästan fortfarande tryckdoften från det exemplar jag
              har här. Handboken ska ut till alla kommuner, alla kommundelar
              och alla länsstyrelser, och det ska göras utbildningar kring det
              här materialet för att rusta kommunerna på ett bättre sätt. Men
              det här gäller inte bara kommunerna utan också kronofogdemyndigheterna.
              Det är viktigt att ha goda kontakter med fastighetsägarna.
            </seg>
            <seg n="9b64130c">
              Egon Frid lät antyda här att det skulle finnas något samband
              mellan att man har en stor allmännytta och antalet avhysningar
              som sker. Jag är ledsen att säga det, men det sambandet finns
              inte. Det finns kommuner som har stora problem med hemlöshet trots
              att man har mycket av allmännyttiga bostäder och en socialdemokratisk
              ledning. Man har ändå stora problem med hemlöshet.
            </seg>
            <seg n="a2e938e9">
              Det här handlar om att man jobbar på ett strukturerat och medvetet
              sätt. Det är vägen till framgång och lösning. Många har väldigt
              bra lösningar också med privata fastighetsägare. Det handlar om
              aktiva insatser och strukturerat, metodiskt arbete från socialtjänstens
              sida i samarbete med de andra parter som är nödvändiga. Då kan
              vi förändra situationen, och det är precis det som vi försöker
              sätta på plats med hjälp av den här handboken som ett av verktygen.
            </seg>
            <seg n="aca2eb7a">
              Dessutom finns det nu projektpengar att söka för kommunerna för
              att utveckla sin verksamhet för att kunna hantera det här på ett
              bättre sätt. Där skulle jag verkligen vilja rikta en uppmaning
              till oss att gemensamt marknadsföra att pengarna finns. Kom in
              med en projektansökan! Se till att där man har en problematik
              använda sig av detta för att få på plats ett annat, strukturerat
              arbetssätt för de här frågorna.
            </seg>
          </u>
          <note type="speaker" n="eee77a79">
            Anf. 65 EGON FRID (v):
          </note>
          <u who="Q5743643" xml:id="i-27b75a652f5cf9d8-2" n="72c292f4">
            <seg n="7ac47b01">
              Fru talman! Jag önskar likaväl som Maria Larsson att den här
              vägledningen, nu när den kommer ut till kommunerna, verkligen
              kommer att bidra till att vi inte får någon vräkning av någon
              barnfamilj från och med i dag.
            </seg>
            <seg n="9e3c3cd2">
              Jag vill säga att Vänsterpartiets ambitionsnivå tillsammans med
              den förra regeringen handlade om en social bostadspolitik som
              slår fast att alla ska ha rätt till en bostad, och det är det
              Vänsterpartiet trycker mycket på. Sedan vet jag och ger Maria
              Larsson rätt i att vi har kommuner där det finns en stor allmännytta
              som också har haft tillgängliga lägenheter där man ändå har haft
              en hög vräkningsstatistik. Det sambandet finns alltså, men det
              finns också ett tydligt samband, som den sista rapporten har visat,
              att det ökade antalet barn som vräks beror på bostadsföretagens
              allt hårdare linje mot skuldsatta hushåll. Det skulle alltså vara
              huvudorsaken till att antalet vräkningar har ökat.
            </seg>
            <seg n="79a56a74">
              Det är också en sak som är märklig när vi pratar om vräkningar.
              Vi vet att kostnaden är hög för Kronofogdemyndigheten när man
              ska genomföra vräkningar. De hyresskulder som har funnits har
              i genomsnitt understigit 20 000 kronor, vilket är mindre än kostnaden
              för en vräkning faktiskt har varit. Det gör det ännu mer inhumant
              att använda samhällets resurser så missriktat. Tänk vad goda insatser
              man hade kunnat göra för dessa barnfamiljer och de barn som riskerar
              att vräkas i stället för att använda Kronofogdemyndighetens resurser
              till att vräka dem!
            </seg>
            <seg n="dca34a6b">
              Jag vill tacka Maria Larsson för svar och debatt och hoppas att
              vi med gemensamma krafter ska få kommunerna att agera så att inga
              barn ska vräkas. Men jag vill ändå poängtera att det är regeringen
              som har ansvaret för att kommunerna faktiskt tar ansvar för lagstiftarens
              ambitioner på det området.
            </seg>
          </u>
          <note type="speaker" n="7254f983">
            Anf. 66 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-11" n="19360b24">
            <seg n="26db3400">
              Fru talman! Låt mig än en gång upprepa siffrorna. 2005 var det
              3 938 vräkningar i vårt land. 2007, med en ny regering, var det
              3 218 vräkningar fortfarande för många, men siffrorna är på väg
              nedåt.
            </seg>
            <seg n="220a6423">
              Jag tror att det beror på den strategi som den nya regeringen
              antog. Vi tar frågan om utanförskap på allvar på alla nivåer,
              också när det gäller hemlöshet. Låt mig säga det: För mig är det
              en väldigt angelägen fråga, och för den här regeringen är det
              en väldigt angelägen fråga att vi hittar lösningar på den typen
              av problematik så att de som ofta far riktigt illa faktiskt kan
              beredas både bostad och en bra tillvaro och så att man kan få
              hitta tillbaka till bostadsmarknaden när man har ställts utanför
              den.
            </seg>
            <seg n="7eecda01">
              Det är de metoderna som vi nu har utvecklat och ska kunna vidarebefordra
              ut till kommunerna. Något sådant här arbete har inte gjorts tidigare.
              Det gjordes aldrig av den förra regeringen. Nu har vi gjort det,
              därför att vi tar den här problematiken på allvar, inte minst
              när det gäller barn som far illa. Barn ska inte ställas på gatan
              i vårt land.
            </seg>
            <seg n="685841aa">
              Därför är den statistik som vi nu har beställt fram över hur
              många barn som vräks och i vilka kommuner de finns så central.
              Jag är övertygad om att den kommer att medföra att vi får en stark
              offentlig debatt på det lokala planet. I de kommuner där man faktiskt
              vräker barn kommer det att finnas en debatt, och både Egon Frid
              och jag ska se till att den kommer i gång. Och så får vi hjälpas
              åt i det här arbetet.
            </seg>
            <seg n="4cd8f38c">
              Men det här är en regering som har tagit hemlöshetsproblematiken
              på allvar, till skillnad från den förra!
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="a0ba8fb6">
            16 § Svar på interpellation 2007/08:646 om riskkapitalbolag inom
            äldreomsorgen
          </note>
          <note type="speaker" n="2762eeae">
            Anf. 67 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-12" n="19360b24">
            <seg n="3de7aca7">
              Fru talman! Raimo Pärssinen har frågat mig om jag avser att vidta
              åtgärder mot dels att kvaliteten inom omsorgen av våra äldre kan
              styras av mindre seriösa riskkapitalbolags vinstintressen, dels
              att företag som genom skattemässig planering undviker skatt tillåts
              driva äldreomsorg.
            </seg>
            <seg n="853a337c">
              Enligt de grundläggande reglerna i Romfördraget föreligger fri
              rörlighet avseende varor och tjänster, personer och kapital. En
              medlemsstat kan inte hindra att ett företag som etablerat sig
              i en medlemsstat även tillhandahåller tjänster i en annan medlemsstat.
              Det står i artikel 49.
            </seg>
            <seg n="31ab2eec">
              Regelverket är tvingande EG-rätt och medför att en myndighet
              inte kan hindra ett företag som inte bryter mot någon lagstiftning
              att verka som leverantör till offentlig sektor. En upphandlande
              myndighet kan inte utesluta en leverantör på grund av till exempel
              geografisk härkomst. Den kan inte heller kräva att leverantören
              måste ha en viss juridisk form, till exempel icke vinstdrivande
              aktiebolag. En kommun, som till exempel upphandlar driften av
              ett äldreboende, är enligt kommunallagen 3:19 skyldig att kontrollera
              och följa upp verksamheten. Det innebär även en skyldighet att
              kontrollera att leverantören uppfyller de relevanta och proportionella
              krav som myndigheten ställt samt att företaget följer svensk lagstiftning
              inklusive skattelagstiftningen.
            </seg>
            <seg n="ee286d6e">
              De svårigheter som kan finnas i samband med upphandling enligt
              lagen om offentlig upphandling, LOU, inom äldreomsorg där lägsta
              pris i stor utsträckning kan styra vem som får uppdraget, har
              varit väl kända i många år. LOU passar inte heller riktigt bra
              för fritt-val-system. När alliansen hösten 2006 bildade regering
              tog den genast initiativ till en förändring i dessa frågor. Bland
              annat tillsattes Fritt val-utredningen med uppdrag att lämna förslag
              om hur valfriheten inom äldreomsorgen ska kunna stärkas.
            </seg>
            <seg n="92514b3d">
              Att kunna välja är centralt i våra liv. Kvalitet är för var och
              en av oss i flera avseenden en fråga om vår personliga uppfattning.
              I fråga om äldreomsorg är det hög tid att äldre får möjlighet
              att välja utförare som kan svara mot vars och ens önskemål. Grundläggande
              för att en sådan valfrihet ska kunna skapas är att det finns en
              lagstiftning som möjliggör en upphandling av utförare där priset
              är bestämt, kvalitetskrav och andra rimliga villkor fastställs
              och följs upp av ansvarig kommun och där konkurrens sker utifrån
              hur väl man som utförare lyckas åstadkomma god kvalitet för brukaren.
            </seg>
            <seg n="0c18ac46">
              Fritt val-utredningen har lämnat sitt betänkande med förslag
              till en ny lagstiftning på området. Betänkandet har remissbehandlats
              och bereds för närvarande inom Regeringskansliet. Regeringen har
              under våren avsatt 300 miljoner kronor som stimulansbidrag till
              de kommuner som är intresserade av att förbereda ett införande
              av valfrihetssystem. Stimulansbidragen kan användas till exempel
              till att ta fram krav på hur utförarnas information till brukare
              ska utformas. Det kan vara möjligt att i informationen också ta
              med uppgifter om ägarstrukturen för företagen.
            </seg>
            <seg n="1e24be46">
              Kvalitet inom äldreomsorgen är en omfattande fråga. För den äldre
              ska det inte spela någon roll vem som driver verksamheten. Regeringen
              avsätter varje år under mandatperioden 1,35 miljarder kronor för
              att stödja kommunerna i arbetet med att utveckla verksamhetens
              kvalitet. Värdighetsutredningen och utredningen om yrkeskrav i
              äldreomsorg är andra viktiga byggstenar i regeringens arbete med
              att stärka utvecklingen av äldreomsorgen.
            </seg>
            <seg n="dc83ece9">
              Socialstyrelsen och länsstyrelserna har genom sin tillsyn en
              mycket viktig roll i arbetet med att tillförsäkra äldre en vård
              och omsorg av god kvalitet. Socialstyrelsen har regeringens uppdrag
              att utveckla öppna jämförelser inom vården och omsorgen av äldre.
              Äldreguiden som startade i våras är ett led i det arbetet. För
              första gången går det nu att jämföra kvaliteten på vården och
              omsorgen av äldre. Både enskilda äldreboenden, kommuner och stadsdelar
              i storstäderna kan jämföras. Det stärker också utvecklingen av
              äldreomsorgen.
            </seg>
          </u>
          <note type="speaker" n="07581c23">
            Anf. 68 RAIMO PÄRSSINEN (s):
          </note>
          <u who="Q3358814" xml:id="i-2fe44f8f9d76b527-0" n="e4483089">
            <seg n="d3dad334">
              Fru talman! Jag vill tacka statsrådet Maria Larsson för svaret.
            </seg>
            <seg n="6ba32df5">
              Jag har ställt frågor utifrån ett tv-program, Kalla fakta , som
              har avslöjat att riskkapitalbolag bedriver äldreomsorg, omvårdnad
              och omsorg och att de via skatteplanering inte betalar skatt i
              Sverige. Jag vill inte på något sätt vara förklenande, men jag
              tycker tyvärr inte att statsrådet svarar på frågan utan pratar
              om andra saker.
            </seg>
            <seg n="42198c4b">
              Vanliga medborgare, kommunpolitiker och jag är oroade över vad
              som kom fram i Kalla fakta -programmet. Vård och utbildning är
              skattefinansierade verksamheter. Vi vill inte och jag tror inte
              heller att Maria Larsson vill det att vården ska bli ett spekulationsobjekt.
              Visst kan vård ske i privat regi, men då måste de privata intressena
              följa vissa etiska regler.
            </seg>
            <seg n="513b68bb">
              Svenska Riskkapitalföreningen har slagit fast vissa etiska riktlinjer,
              som jag tycker är bra. Jag citerade två av dem i min interpellation.
              Av en riktlinje framkommer det att det ankommer på medlem att
              genomföra sin affärsverksamhet på ett ansvarsfullt sätt och inte
              inlåta sig i handlingar som skulle vara skadliga för omvärldens
              bild av riskkapitalnäringen och dess intressen. Av en annan riktlinje
              framkommer att varje medlem ska verka för och vidmakthålla etiska
              normer för sin verksamhet samt handla rättvist och ärligt i alla
              affärsangelägenheter som fordrar ens medverkan. Det här är viktigt.
            </seg>
            <seg n="fd9d9eb9">
              Det är oroande att en stor aktör inom den privata äldreomsorgen,
              Attendo Care, genom åren har dragit på sig anmälningar och har
              varit inblandad i skandaler i olika kommuner. Det är ännu mer
              oroande att företaget är involverat i avancerad skatteplanering
              samtidigt som dess verksamhet betalas av skattemedel. Det är det
              som statsrådet inte på något sätt berör i sitt svar.
            </seg>
            <seg n="bb1714f2">
              Mindre och kanske mer seriösa privata entreprenörer slås ut.
              Genom att expandera kan ett företag som Attendo Care få in mer
              pengar samtidigt som företaget begränsar sina skatteinbetalningar.
              Detta i sin tur gör det lättare att lägga lägsta anbud och ytterligare
              expandera. Om det är skatteplaneringen som har gjort det möjligt
              för Attendo att lägga lägsta bud och få kontrakt är det både fel
              och omoraliskt.
            </seg>
            <seg n="17867ead">
              Jag har inget emot riskkapitalbolag. De fyller sin roll i ekonomin.
              Däremot är jag mindre förtjust i att de är ägare inom vård och
              skola. Vi vill ha stabilitet och långsiktighet hos privata entreprenörer.
            </seg>
            <seg n="d6cccff3">
              Jag tror att alla även Maria Larsson, om hon är ärlig skulle
              baxna inför tanken att skolan där våra barn går, eller äldreboendet
              där gamla mamma finns, riskerar att gå i konkurs. Just därför
              att det är riskkapitalbolag som har till affärsidé att köpa in
              bolag, vidareförädla dem och sälja dem efter ungefär fyra och
              ett halvt år kan man fråga sig om det är lämpligt att gå in på
              den service- och tjänsteproduktionen som är riktad till våra äldre
              och barn.
            </seg>
            <seg n="5bf07d9e">
              Jag ber statsrådet Maria Larsson att förtydliga sig. I sitt svar
              nämnde hon att kommunerna ska följa skattelagstiftningen, och
              det kan vara möjligt att ta med information om uppgifter om ägarstrukturen
              för företaget. Men jag skulle vilja höra Maria Larssons synpunkt
              över huvud taget på riskkapitalbolag som bedriver äldreomsorg.
            </seg>
          </u>
          <note type="speaker" n="1d680cb4">
            Anf. 69 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-13" n="19360b24">
            <seg n="25552f32">
              Fru talman! Det är intressant att höra Raimo Pärssinens indignation
              över att jag inte svarar på frågan. Jag tycker att jag svarar
              alldeles utmärkt väl. Det här är EG-rätt. Alla ska kunna delta
              på lika villkor vid upphandling enligt LOU. Det som har varit
              centralt för mig har varit att få till stånd en lagstiftning som
              på ett bättre sätt kan upphandla mjuka tjänster som vård och omsorg.
              Det är därför som jag har varit angelägen att få fram LOV, lag
              om valfrihetstjänster. Den är nu ute på remiss. Utifrån en fast
              prissumma ska man låta bästa kvalitet utgöra konkurrensmedlet.
            </seg>
            <seg n="63ecdf2e">
              Jag vet att det här är efterlängtat i kommunerna. Jag vet att
              många väntar på att lagstiftningen ska träda i kraft den 1 januari.
              Jag tror att den kan bli ett väl fungerande verktyg. Däremot är
              det fortsatt så att den största angelägenheten är att få ut mesta
              möjliga för våra skattepengar, få bästa möjliga omsorg för dem
              och låta den som ska få omsorgen välja själv vad personen i fråga
              tycker är bäst.
            </seg>
            <seg n="88f2d585">
              Jag vet inte hur många äldre Raimo Pärssinen träffar, men jag
              träffar oändligt många. Som äldreminister har jag möjlighet att
              besöka många äldreboenden. Jag har de senaste åren fått höra så
              många berättelser. Jag kan ta ett exempel från Örnsköldsvik. Jag
              träffade där Mildred. Hon hade haft besök av 20 olika personer
              från hemtjänsten inom loppet av en månad. Hon sade att hon känner
              sig otrygg, att hon inte vet vem som ska hjälpa henne med morgonduschen.
              Det här handlar precis om vad vi vill göra, nämligen flytta makten
              från politiker till de enskilda brukarna. Då måste det finnas
              lite att välja på. Därför vill vi uppmuntra till en mångfald inom
              äldreomsorgen, där privata aktörer ska vara välkomna men där jag
              också vill se mer av ideella idéburna aktörer. Jag vill se mer
              av personalkooperativ som kan driva verksamheter. Det finns många
              kvinnor. En tredjedel av Vårdförbundets medlemmar säger att de
              skulle vilja starta eget.
            </seg>
            <seg n="32853ecb">
              Här kommer att finnas möjligheter att ta vara på kvinnors kompetens,
              att de ska ha möjlighet att starta och driva egna företag vid
              sidan av ideella idéburna aktörer, privata aktörer och offentliga
              aktörer.
            </seg>
            <seg n="5743564b">
              Det är det här tänkandet som är så svårt för Socialdemokraterna,
              även om det finns en och annan som har anammat det. Därför är
              det så viktigt att vi får spelreglerna på bordet och att det finns
              en väl fungerande lagstiftning för den typen av verksamhet. Sedan
              är det en annan sak om det finns oegentligheter när det gäller
              skattefusk eller skatteflykt. De ska åtgärdas på skattesidan,
              och jag vet att Anders Borg har gett uttryck för det i ett skriftligt
              svar på en fråga. Det är en diskussion som inte hör hemma här.
            </seg>
            <seg n="808751a2">
              Det är angeläget att vi kan skapa en större mångfald bland äldreomsorgens
              utövare. Det är det vi tycker är självklart när det gäller barnomsorg
              i dag, men det finns inte på motsvarande sätt när det gäller äldreomsorg.
              Jag vill gärna se många olika verksamhetsinriktningar.
            </seg>
          </u>
          <note type="speaker" n="619e03cf">
            Anf. 70 RAIMO PÄRSSINEN (s):
          </note>
          <u who="Q3358814" xml:id="i-2fe44f8f9d76b527-1" n="e4483089">
            <seg n="cc1aea5f">
              Fru talman! Jag vet inte hur jag ska ställa min fråga till Maria
              Larsson så att vi inte pratar förbi varandra. Det är bra med alla
              åtgärder som vidtas för att förstärka kvaliteten inom äldreomsorgen.
              Det är bra om det finns en mångfald att utgå från. Men jag frågade
              specifikt hur statsrådet ser på att ett företag, ett riskkapitalbolag,
              använder sig av skatteplanering för att göra större vinster och
              samtidigt slå ut dem som Maria Larsson nämnde, seriösa mindre
              entreprenörer. De har ingen chans. Inte nog med att det är skattemedel
              som betalar verksamheten kan företaget använda räntesnurrorna
              och ta hem mer pengar genom att undvika att betala skatt. På så
              vis blir det billigare att konkurrera ut andra. Det är allvarligt.
            </seg>
            <seg n="0a2d3ea8">
              Det handlar inte allmänt om äldreomsorgen, för så är inte den
              här interpellationen framställd. Jag kan ställa om den vid ett
              senare tillfälle, göra den ännu mer spetsig och se till att vi
              pratar om samma saker.
            </seg>
            <seg n="d9fc518b">
              Jag tror att Maria Larsson tar kritiken mot till exempel Attendo
              Care på allvar. Vi måste naturligtvis hjälpas åt att se till att
              både offentliga och privata utförare följer goda etiska normer.
              Det ska finnas insyn, det ska vara genomskinligt, man ska göra
              kontroller, och anställda, brukare och anhöriga måste kunna reagera.
              Lex Maria är utomordentlig, men frågan är om den är tillräcklig.
            </seg>
            <seg n="b2148d2d">
              Skatteplanering kan inte vara något som det ska hållas på med
              inom den här typen av verksamheter. Annars får Maria Larsson säga
              att hon gärna ser, oavsett om man använder sig av räntesnurr eller
              inte, att man med riskkapital kan driva äldreomsorg, skola eller
              andra viktiga saker som är våra gemensamma intressen. Säg det
              rakt ut då!
            </seg>
            <seg n="fe1d7403">
              Jag tolkar svaret som att Maria Larsson gärna ser en mångfald.
              Men har hon inga synpunkter på det tillvägagångssätt som de här
              företagen och andra riskkapitalföretag har? Hon tycker att det
              bara är bra att det är fler som är med och spelar, oavsett om
              det är flera hundra miljoner som hamnar på Jersey, vad vet jag,
              vid sidan av.
            </seg>
            <seg n="0297b282">
              Maria Larsson hänvisar till ett skriftligt svar som Anders Borg
              har lämnat i den här frågan och talar om att regeringen gör saker.
              Eftersom hon också har tagit del av vad regeringen tänker göra
              kan Maria Larsson kanske berätta för mig och övriga vad regeringen
              konkret gör för att komma åt dessa tax havens , som de heter på
              engelska.
            </seg>
            <seg n="b5549cfb">
              Jag tycker i alla fall att det är allvarligt. 80 miljarder kronor
              finns det ute för att göra affärer med när det gäller äldreomsorgen.
              När de här bolagen, riskkapitalbolagen, går in gör man det därför
              att man ser att här kan man göra avans, fina vinster. Samtidigt
              kan man undvika att betala skatt. Varför kan vi inte få ett uttalande
              från Maria Larsson som säger att det här inte är riktigt, att
              det här inte är riktigt sjyst, det här ska vi gemensamt se över,
              tillsammans med till exempel finansminister Anders Borg, och ta
              fram ett brett arbete för att motarbeta skattefusk?
            </seg>
            <seg n="e6175e8a">
              Om Maria Larsson vet mer saker än vi i skatteutskottet, så berätta
              det! Vad tänker regeringen göra när det gäller skatteflyktslagstiftningen?
              Där har vi haft propåer, och Skatteverket har haft propåer. Vi
              har haft en lagstiftning, men det räcker inte. Vi måste göra någonting.
              Pengarna rinner ut ur samhället, men man ska inte bli rik på att
              vårda gamla.
            </seg>
          </u>
          <note type="speaker" n="8f22421b">
            Anf. 71 EVA OLOFSSON (v):
          </note>
          <u who="Q4970993" xml:id="i-6373be93c2fa90db-3" n="de7cd14d">
            <seg n="8eaa3c58">
              Fru talman! Jag tycker att den här interpellationen tar upp ett
              väldigt viktigt problem. Äldreomsorgen blir någonting som är väldigt
              intressant för privata företag utifrån vinstintressen. Almega
              och Nutek har gett ut en rapport vi i oppositionen träffade dem
              och man pekade väldigt tydligt på att det är ett oerhört stort
              intresse för den marknad som utgörs av äldreomsorg och hälso-
              och sjukvård. Man kan göra vinster på den marknad som kommer att
              vara en av de största marknaderna framöver.
            </seg>
            <seg n="7a711e23">
              För mig rimmar det väldigt illa att göra vinst på människors
              hälsa och sjukdom och på äldre som behöver vård och omsorg. Jag
              tycker att pengarna behövs i äldreomsorgen som sådan.
            </seg>
            <seg n="65826a6e">
              Det blir ännu allvarligare om vi riskerar att hela den kommunala
              äldreomsorgen konkurreras ut och att den kompetens och kunskap
              som finns i kommunerna dessutom tunnas ut. Om man inte driver
              egen verksamhet blir man utkonkurrerad av riskkapitalföretag som
              ju har helt andra förutsättningar att skatteplanera, något som
              har tagits upp här, och att se till att de inte alls ska behöva
              ha de kostnader som en vanlig kommunal äldreomsorg har.
            </seg>
            <seg n="63f3c9ed">
              Det finns en lösning, och det är att inte privatisera och sälja
              ut äldreomsorgen utan driva den med mångfald inom kommunal verksamhet
              med verklig valfrihet inom kommunal verksamhet. Jag tror att vi
              kan vara överens om att det är väldigt bra att äldre ska kunna
              påverka de insatser som de får. De ska ha möjlighet att protestera
              högljutt om det kommer 20 olika personer. De ska kunna påverka
              vilken person som kommer och när man får hjälp. Man ska se över
              onödigt fyrkantiga regler.
            </seg>
            <seg n="d035451b">
              Lagen om valfrihet och kundvalsmodeller riskerar att ge olika
              förhållanden mellan en privat och en kommunal verksamhet. Där
              har man inte i kommunerna rätt att sälja närliggande tjänster,
              vilket de privata företagen kan göra och ha som en konkurrensfördel.
              Det har tyvärr också varit så att man har kompenserat för mycket
              när det gäller momsen i flera kommuner till de privata företagen.
              De privata företagen kan naturligtvis köra utan kollektivavtal,
              men en kommun som gjorde det skulle jag vilja se. Vad vi riskerar
              är att man inte har konkurrensneutrala förhållanden, utan vi får
              helt enkelt en alltmer privatiserad vinstdriven äldreomsorg. Äldreomsorgen
              är ingen marknad, de äldre är inga kunder.
            </seg>
            <seg n="654e89b1">
              Om jag som äldre åker in med ett lårbensbrott är det inte då
              som jag väljer mellan en massa olika utförare, utan då är jag
              upptagen av tankar: Vad händer med mitt liv? Vad kommer det att
              bli sedan? Kommer jag att kunna vara hemma över huvud taget?
            </seg>
            <seg n="ee838a2d">
              Vad jag tycker att vi ska se till att få är ett ökat inflytande
              för äldre över de insatser de får. Vi ska se till att äldreomsorgen
              får tillräckliga resurser, och vi ska se till att äldreomsorgen
              blir en långsiktigt attraktiv arbetsplats. Utan det får vi ingen
              bra äldreomsorg. Då tror jag att det är bra att vi har kollektivavtal
              på äldreomsorgens arbetsplatser, att man kan få kompetensutveckling
              och utbildning, kan tjäna så att man överlever och kan få heltidstjänst
              så att vi inte får tillfälliga anställningar. Grunden för valfriheten
              inom äldreomsorgen för de äldre är att de får bestämma mer själva,
              att äldrevården får tillräckliga resurser och att den blir en
              attraktiv arbetsplats.
            </seg>
          </u>
          <note type="speaker" n="60d1de9f">
            Anf. 72 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-14" n="19360b24">
            <seg n="6ecfe10f">
              Fru talman! Skattefusk och skatteflykt är sådant som ska beivras
              enligt skattelagstiftningen, och det är Anders Borgs revir. Därför
              kommer jag inte att ägna mig åt några detaljer där. EG-rätten
              gäller som sagt.
            </seg>
            <seg n="703a8fc2">
              Jag skulle vilja läsa högt ur en intervju med Olle Ytterberg
              som är socialdemokratiskt kommunalråd och kommunstyrelsens ordförande
              i Arboga. Han säger så här: I mitt parti är det fundamentalt att
              vård, skola och omsorg ska vara offentlig verksamhet. Men ekonomiska
              realiteter med upprepade underskott inom den sociala sektorn tvingade
              fram en omprövning av gamla sanningar. Det var en omvändelse under
              galgen, säger Olle Ytterberg. Men i dag har vi inte den fundamentalistiska
              synen här. Det handlar om att skapa bra underlag för att kontrollera
              och styra upphandlingar, att skriva in de villkor som man vill
              ska gälla.
            </seg>
            <seg n="cc3536ba">
              Så hävdar han tillsammans med annan person.
            </seg>
            <seg n="cd35fb02">
              I Arboga kommun har man många boenden som drivs av Attendo Care.
              Man pekar på att genomlysningen av äldreomsorgen i samband med
              upphandlingen har gjort att kvaliteten generellt har blivit bättre,
              även på de äldreboenden som är kvar i kommunal drift. Mätningar
              på de två äldreboenden i Arboga som drivs av Attendo Care visar
              både hög levererad kvalitet och stor uppskattning bland brukarna.
              En av fördelarna, säger en annan person, med konkurrensutsättningen
              är att det skapar alternativ också för medarbetarna, att det finns
              fler än en arbetsgivare. Det går att göra relevanta jämförelser.
              Kommunen undersöker nu möjligheter att hitta en samarbetsform
              med privata entreprenörer för kunskapsöverföring och erfarenhetsutbyte
              när det gäller rutiner och arbetsmetoder.
            </seg>
            <seg n="b69ac4a9">
              Det finns socialdemokrater som har kommit längre. Det finns de
              som vågar se att i konkurrensen, om man överlåter valet åt den
              enskilde, finns det en potential att faktiskt få ut mer omsorg
              till bättre kvalitet för samma pengar. Men det vill ni inte riktigt
              se. När Eva Olofsson talar om valfrihet handlar det fortfarande
              bara om det offentliga. Det är ungefär som när Henry Ford sade:
              Ni får välja vilken färg ni vill på Forden, bara ni väljer svart.
            </seg>
            <seg n="8545e37a">
              Men vi vill mer. Vi vill flytta makten från politiker som har
              bestämt länge i kommunerna till de äldre själva och säga: Avgör
              ni vad som är bäst kvalitet. Vi sätter upp riktlinjerna. Vilka
              kriterier ska gälla i kommunen för dem som ska vara verksamma?
              Ja, de som kan uppfylla kriterierna vara välkomna. Sedan är det
              de äldre själva som avgör vad som är bäst. Det är inte vi som
              politiker som bedömer det.
            </seg>
            <seg n="61d80d60">
              De som levererar bäst kvalitet kommer naturligtvis att få fler
              som väljer dem. Så fungerar det. Denna valmöjlighet är en bristvara.
              Mildred i Örnsköldsvik kan inte välja något annat eftersom valfriheten
              inte finns. Hon är missnöjd, men det finns inget att välja på.
            </seg>
            <seg n="84b2d6ae">
              Här går en skiljelinje mellan alliansens politik och vänsterns
              politik. Vi är beredda att flytta maktkoncentrationen från politikerna
              till de äldre själva. Jag förstår inte varför denna rädsla gäller
              just äldreomsorgen. På tandläkeriets område har vi länge haft
              privata aktörer vid sidan av offentliga. Alla har jobbat under
              samma förutsättningar, men en del har fått fler kunder och andra
              har fått färre. Det är samma förhållanden som gäller här, men
              här tycker man att det ska vara ett inmutat område som ingen annan
              får kliva in på, trots att det finns massor med kvinnor inom vården
              och omsorgen som vill starta eget. De vill erbjuda sina tjänster
              och har en verksamhetsidé som de aldrig har fått omsätta under
              den tidigare regeringen. Nu är det dags. Nu är det morgonluft
              som kan vädras.
            </seg>
          </u>
          <note type="speaker" n="913a434d">
            Anf. 73 RAIMO PÄRSSINEN (s):
          </note>
          <u who="Q3358814" xml:id="i-2fe44f8f9d76b527-2" n="e4483089">
            <seg n="d43c8ad6">
              Herr talman! Jag får förmodligen ställa en ny interpellation
              om vi ska hinna gå på djupet i detta.
            </seg>
            <seg n="6e0205fd">
              Jag pratar om Attendo Cares skattefusk och räntesnurror. Maria
              Larsson pratar om Attendo Cares höga kvalitet. Hon citerade vad
              man i Attendo Care är duktig på. Hon vet också att Attendo Care
              av Uppsala kommun hade krävt betalning för hemtjänst åt 16 personer
              som hade avlidit. Nu är man tvungen att betala tillbaka 2,7 miljoner
              kronor. Det nämnde hon inte.
            </seg>
            <seg n="f40eb0b7">
              Här handlar det om vad regeringen har för syn på ett riskkapitalbolag
              som bedriver äldreomsorg och använder räntesnurror för att undvika
              skatt och på det sättet konkurrerar ut mindre, seriösa företag
              som annars kunde komma in och ta hand om en del av vården.
            </seg>
            <seg n="d38d4dc0">
              Maria Larsson säger att det är viktigt att vi har många med oss.
              Det är ju faktiskt tre stora bolag som har hälften av marknaden
              i dag. Regeringen och Maria Larsson måste nu göra något åt detta
              med räntesnurrorna, för annars begränsar det konkurrensen. Då
              begränsas mångfalden.
            </seg>
            <seg n="c914224b">
              Skattefusk är Anders Borgs bord, säger statsrådet. Ja, så är
              det ju. Men Maria Larsson har ansvar för äldreomsorgen, och om
              nu äldreomsorgen begränsas för att man använder skattetricksande
              borde det vara en fråga i hennes och hela regeringens intresse.
              Det är ju detta frågan handlar om, inte om att det är så jättebra
              med mycket satsningar.
            </seg>
            <seg n="c05e05c3">
              Jag vill ha svar på frågan om skattefusk, men Maria Larsson vägrar
              uttala sig. Alltså får jag väl återkomma och gå lite mer på djupet
              i detta och prata mer med Kalla faktas reportrar.
            </seg>
          </u>
          <note type="speaker" n="f88c0d06">
            Anf. 74 EVA OLOFSSON (v):
          </note>
          <u who="Q4970993" xml:id="i-6373be93c2fa90db-4" n="de7cd14d">
            <seg n="9a63d477">
              Herr talman! Jag tycker att det vore intressant att få veta om
              Maria Larsson ser någon risk med de stora riskkapitalbolagen och
              med en äldreomsorg som blir alltmer vinstdriven. Det vore faktiskt
              intressant att se om detta inte bara innehåller fördelar utan
              också sådant som man ska vara uppmärksam på.
            </seg>
            <seg n="befe395d">
              Jag skulle vilja ställa den konkreta frågan: Tycker Maria Larsson
              att det är viktigt att vi har kvar också en kommunal äldreomsorg,
              eller går det lika bra om allt är privat? De stora riskkapitalbolagen
              kan konkurrera ut både kommunal verksamhet och mindre, seriösa
              företagare.
            </seg>
            <seg n="41ce1581">
              Jag besökte Attendo Cares boende i Umeå som återgick till kommunen
              och träffade personal. Man gick tillbaka i kommunal regi, för
              personalen vägrade jobba kvar och ville gå till kommunen, där
              de hade fast anställning. Man hade dragit ned på personalen, och
              om man kom fem minuter för sent drogs en halvtimme från lönen.
              Man hade tagit bort alla överrapporterings- och överlappningslinjer.
            </seg>
            <seg n="465a5c27">
              Det finns säkert andra ställen där det har fungerat bättre, men
              jag tror att vinstdriven äldreomsorg kommer att prägla utvecklingen
              i äldreomsorgen på lång sikt. Ser Maria Larsson något problem?
            </seg>
            <seg n="59e36831">
              När det gäller LOV, lagen om valfrihet, skulle jag vilja ställa
              frågan: Ser Maria Larsson något problem med att den kommunala
              hemtjänsten i Nacka är utkonkurrerad, bland annat för att man
              har bättre villkor än de andra företagen? Företagen behöver inte
              ha kollektivavtal, och de kan sälja tilläggstjänster. Bland andra
              Sveriges Kommuner och Landsting har tagit upp att det inte är
              konkurrensneutralt om inte kommunala företag och kommunal verksamhet
              får sälja åtminstone sådana tjänster som ligger nära äldreomsorgen.
            </seg>
            <seg n="617df780">
              Vi vill inte att alla ska åka i en svart Ford. Jag tycker inte
              att det är en svart Ford om de äldre själva kan bestämma om de
              vill ha städat, gå ut, åka till stan och handla eller hur de nu
              vill utnyttja tiden. Det är en verklig valfrihet.
            </seg>
          </u>
          <note type="speaker" n="bddf4f68">
            Anf. 75 Statsrådet MARIA LARSSON (kd):
          </note>
          <u who="Q447542" xml:id="i-7198cc771ab0cd43-15" n="19360b24">
            <seg n="b800945c">
              Herr talman! Det senaste som Eva Olofsson nämnde är fullt möjligt
              också i dag. Det är för övrigt många kommuner som har fri använd
              tid.
            </seg>
            <seg n="a77bc5a7">
              Raimo Pärssinen: Om man sysslar med olagligheter skattefusk och
              skatteflykt ska det beivras. Svaret på frågan har varit väldigt
              tydligt genom hela debatten, även om Raimo Pärssinen inte vill
              lyssna på det.
            </seg>
            <seg n="3ffc176b">
              Missförhållanden kan uppstå i alla typer av verksamheter. Låt
              oss säga det. Det kan uppstå inte bara i privat verksamhet utan
              också i offentlig verksamhet. Men vi måste ha ett bra uppföljningssystem
              så att det faktiskt dokumenteras. Om man tittar på lex Saraanmälningar
              kan man inte se att det skulle vara mer frekvent med missförhållanden
              i privat verksamhet än i offentlig.
            </seg>
            <seg n="a3da52ae">
              Vi alla, hoppas jag, eftersträvar en god kvalitet i all äldreomsorg.
              Då måste det finnas olika alternativ, så att de som är i behov
              av bistånd själva ska kunna få avgöra vad man vill ha för inriktning
              på verksamheten utifrån den person man har varit tidigare i livet.
            </seg>
            <seg n="4339486f">
              Därför är det jätteviktigt att kommunerna har en bra uppföljning
              när man använder LOV. Det kommer att leda till att de tre stora
              bolag som har utvecklats under Socialdemokraternas tid vid makten
              kommer att åtföljas av många fler och mindre företag. Här kan
              man konkurrera på lika villkor oavsett om man är stor eller liten.
              Det är detta som är så fantastiskt med den nya lagstiftningen,
              och det kommer, hoppas jag, att skapa väldigt mycket ny verksamhet.
            </seg>
            <seg n="69b97039">
              Med en god uppföljning från kommunens sida och en viktig tillsynsfunktion,
              som ska fungera på likartat sätt mot både privata och offentliga
              aktörer hoppas jag att de ideella och idéburna aktörerna ska bli
              många fler.
            </seg>
            <seg n="35469ad1">
              Från nationell sida har vi inrättat Äldreguiden för att också
              på nationell basis jämföra kvaliteten. Detta har inte funnits
              innan. Det har inte tagits något nationellt ansvar för att ha
              en sammanhållen statistik och kunna gå ned på äldreboendesnivå
              eller hemtjänstföretagsnivå och göra jämförelser.
            </seg>
            <seg n="0c84519e">
              Det är nödvändigt med en god tillsyn och bra uppföljning, men
              de äldre måste få bestämma själva. Det ska inte politikerna göra
              åt dem.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="727d025b">
            17 § Svar på interpellation 2007/08:669 om modernisering av slussen
            i Södertälje
          </note>
          <note type="speaker" n="a274de76">
            Anf. 76 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-24" n="19360b24">
            <seg n="400becc4">
              Herr talman! Staffan Anger har frågat om jag kommer att medverka
              till att vi får investeringsmedel till en större sluss i Södertälje.
            </seg>
            <seg n="f1ba1245">
              Låt mig först säga att både Köpings och Västerås hamnar spelar
              en viktig roll i det svenska transportsystemet. Dessa hamnar är
              beroende av en väl fungerande sluss i Södertälje. Jag delar också
              Staffan Angers uppfattning att sjöfarten i Mälaren är viktig för
              näringslivets transporter.
            </seg>
            <seg n="3f4b10c1">
              Hur Mälarsjöfarten och slussen i Södertälje kommer att se ut
              i framtiden beror bland annat på det slutliga utfallet av Klimat-
              och sårbarhetsutredningens slutbetänkande som presenterades den
              1 oktober förra året samt i utredningens delbetänkande som presenterades
              i november 2006. Denna utredning redovisar bland annat vilka åtgärder
              som måste vidtas för att förhindra översvämningar i Mälaren.
            </seg>
            <seg n="81749fdc">
              Klimat- och sårbarhetsutredningen visar att Sverige kommer att
              påverkas kraftigt av klimatförändringarna, och anpassningen till
              klimatförändringarna bör påbörjas redan i dag.
            </seg>
            <seg n="3a059f66">
              Utredningen föreslår därför att avtappningskapaciteten genom
              Södertälje sluss samt slussen vid Söderström i Helsingfors ökas.
              Kostnadsansvaret bör enligt utredningen delas mellan kommunerna
              runt Mälaren och staten.
            </seg>
            <seg n="98be8378">
              Regeringen gav i början av det här året i uppdrag till bland
              annat Sjöfartsverket att utveckla regionala systemanalyser som
              ska tydliggöra förutsättningarna för bland annat regional, kommunal
              och privat medfinansiering av olika infrastrukturprojekt.
            </seg>
            <seg n="6c174417">
              Sjöfartsverket kommer senast den 30 september i år att redovisa
              sitt uppdrag och slutsatserna där tillsammans med Klimat- och
              sårbarhetsutredningens analyser kommer att utgöra ett viktigt
              underlag för regeringens slutliga ställningstagande till vilka
              åtgärder som bör vidtas när det gäller slussen i Södertälje.
            </seg>
          </u>
          <note type="speaker" n="7376f7f9">
            Anf. 77 STAFFAN ANGER (m):
          </note>
          <u who="Q5557125" xml:id="i-9b258dfbd7ebbdae-0" n="d517ce0f">
            <seg n="40b9bd76">
              Herr talman! Jag ber att få tacka infrastrukturminister Åsa Torstensson
              för ett positivt svar vad gäller utbyggnaden av slussen i Södertälje.
            </seg>
            <seg n="9065f4f6">
              Ministern påpekar helt korrekt att Västerås och Köpings hamnar
              spelar viktiga roller i det svenska transportsystemet, och hamnarna
              är beroende av en väl fungerande sluss i Södertälje.
            </seg>
            <seg n="b2be5dbf">
              Befintlig sluss är 80 år gammal och har klarat en utveckling
              mot allt större tonnage. Det har varit en utveckling under lång
              tid, men nu räcker inte de gamla slussmåtten från 1924.
            </seg>
            <seg n="0350c36a">
              För Mälarsjöfartens framtid och därmed även hamnverksamhetens
              utveckling är utbyggnaden av slussen i Södertälje en absolut nödvändighet
              med hänsyn till möjligheten att ta in fartyg i Mälaren med den
              nya bredden på 2324 meter och en längd på 160170 meter.
            </seg>
            <seg n="07fa51fb">
              Uteblir investeringen kommer Mälarsjöfarten att minska i omfattning
              för att så småningom helt tyna bort, eftersom de nya fartyg som
              byggs kräver större mått på slussen.
            </seg>
            <seg n="2b6b0b02">
              5 miljoner årston gods passerar slussen i Södertälje på väg in
              i eller ut från Mälaren. Motsvarande godsmängd skulle belasta
              det redan tyngda vägnätet med 600700 lastbilar per dag, vilket
              skulle öka koldioxidutsläppen väsentligt. Vi måste i stället öka
              sjöfrakterna i landet för att få ned koldioxidutsläppen från lastbilarna.
            </seg>
            <seg n="12a1fcbf">
              Slussen i Södertälje har utöver sin betydelse för sjöfartens
              utveckling på Mälaren även betydelse för regleringen av vattenståndet.
              En investering ger också möjlighet till en ökad avtappning, från
              70 kubikmeter per sekund till 400 kubikmeter per sekund.
            </seg>
            <seg n="60e143e4">
              Klimat- och sårbarhetsutredningen visar att Sverige kraftigt
              kommer att påverkas av klimatförändringar och därmed även Mälaren.
            </seg>
            <seg n="f1a3bb64">
              Mälaren är vattentäkt för ett flertal städer, bland annat Västerås.
              Mälaren är därmed känslig för översvämningar och andra störningar.
              Klimat- och sårbarhetsutredningen rekommenderar en investering
              i slussen i Södertälje. Det är naturligtvis en väldigt viktig
              rekommendation. Det brådskar med en investering i slussen i Södertälje,
              vilken kommer att ta tre till fem år efter beslut.
            </seg>
            <seg n="50c59873">
              En dialog har sedan år 2000 förts mellan ägarna av Mälarhamnar,
              alltså Västerås stad och Köpings kommun, och Sjöfartsverket för
              att ersätta en renovering av slussen i Södertälje med en utbyggnad.
              En utbyggnad möjliggör en 50-procentig ökning av dagens tonnage
              genom Södertälje kanal.
            </seg>
            <seg n="e0fd5a86">
              Sjöfartsverket kontaktade regeringen redan hösten 2003 och framförde
              att en investering i utbyggnad av slussen är av en sådan storleksordning,
              660 miljoner i 2003 års penningvärde, att den inte kan hanteras
              inom ramen för verkets normala investeringsplaner. I övrigt konstaterade
              Sjöfartsverket, efter teknisk utredning och genomförd samhällsekonomisk
              kalkyl, att utbyggnaden är tekniskt genomförbar och samhällsekonomiskt
              lönsam.
            </seg>
            <seg n="578a62ec">
              Upprepade kontakter har sedan tagits med regeringen och den gamla
              regeringen för att hitta en lösning i denna fråga.
            </seg>
          </u>
          <note type="speaker" n="64d3f9c3">
            Anf. 78 JÖRGEN JOHANSSON (c):
          </note>
          <u who="Q5886707" xml:id="i-7c55d1d28ba734bc-0" n="d6b8664e">
            <seg n="eb0b9778">
              Herr talman! Slussens utbyggnad i Södertälje och framtiden för
              hamnarna i Köping och Västerås var en av valrörelsens stora frågor
              i Västmanland. Anledningen till det var den dåvarande regeringens
              oförmåga att göra någonting åt situationen, alltså skapa framtida
              möjligheter till sjöfart till det inre av Mälardalen.
            </seg>
            <seg n="72619719">
              Det här är viktigt. Västmanland är ett av Sveriges främsta industrilän
              och har stora behov av transporter och givetvis helst också miljövänliga
              sådana. Västmanland är också ett transportkors för transporter
              i Mälardalen. Utbyggnaden av slussen är alltså en nyckelfråga
              inför framtiden som snarast bör lösas.
            </seg>
            <seg n="7dc1a000">
              Jag har själv deltagit i ett otal debatter här i kammaren och
              även motionerat i den här frågan. Orsaken till de många debatterna
              har varit att oppositionen numera försöker ge nuvarande regering
              svartepetter i fråga om vem det är som är orsaken till att det
              tar så lång tid att göra någonting åt situationen i Södertälje.
            </seg>
            <seg n="95e7fdb3">
              Jag tar det som ett tecken på att man nu har insett vem det är
              som har svartepetter, eftersom man inte deltar i debatten här
              i dag.
            </seg>
            <seg n="f4162243">
              Jag upplever statsrådets svar på Staffan Angers interpellation
              som positivt, och jag vet att statsrådet var på besök i Västmanland
              för ett år sedan och är insatt i den situation som vi har.
            </seg>
            <seg n="50a3f9b0">
              Statsrådet lyfter också fram Klimat- och sårbarhetsutredningen
              och behovet av investeringar för att klara en ökad avtappning
              av Mälaren via våra slussar. Jag delar uppfattningen att det här
              är ett gemensamt ansvar för staten och kommunerna kring Mälaren.
              Men jag vill ändå lyfta ett varningens finger i och med att vattendomen
              för Mälaren nu är uppe och ses över mot bakgrund av Klimat- och
              sårbarhetsutredningen.
            </seg>
            <seg n="d9973c77">
              Möjligheten till avtappning av Mälaren finns såväl i Helsingfors
              som i Södertälje. Nu när en översyn sker och aktualiseras av Helsingforss
              hamnar, som står för vattendomen, finns det en strategisk risk
              att intressenter vill förlägga avtappningen till slussen vid Södertörn
              av ekonomiska skäl. Ett sådant synsätt skulle innebära dels att
              avtappningsfrågan skjuts på framtiden, dels att ekonomiska resurser
              tas bort från Slussens utbyggnad i Södertälje.
            </seg>
            <seg n="fad22457">
              Jag förväntar mig att den process som nu är i gång sköts på ett
              sådant sätt att sårbarhetsfrågorna sätts i fokus och inte ekonomiska
              särintressen.
            </seg>
            <seg n="f05e4d61">
              En annan faktor som talar för en skyndsam hantering av frågan
              är den kommunala hanteringen av slussförändringarna i Södertälje.
              En utbyggnad av slussen är en planfråga och därmed också en fråga
              för en miljökonsekvensbeskrivning.
            </seg>
            <seg n="ed11362a">
              Vi vet att den här typen av planärenden kan ta tid. Därför bör
              man skynda på frågan. En avsiktsförklaring från regeringens sida,
              som underlag för den kommunala processen, vore därför bra, så
              att man kan komma i gång med det här planarbetet.
            </seg>
            <seg n="103b1efc">
              Herr talman! Statsrådets svar ger öppningar inför framtiden även
              om några frågetecken kvarstår. Frågan om medfinansiering, privat,
              regionalt, kommunalt, är en fråga som vi får svar på under tidig
              höst.
            </seg>
            <seg n="32874ec3">
              Jag förväntar mig inte ett mer utvecklat svar, men jag vill ändå
              skicka med statsrådet de här två frågetecknen i den fortsatta
              behandlingen. De gäller alltså vattendomen och den kommunala planprocessen.
            </seg>
          </u>
          <note n="1458d36b" type="speaker">
            Anf. 79 GUNNAR ANDRÉN (fp):
          </note>
          <u who="Q5556677" xml:id="i-6cc40db1cf685caa-0" n="d6b8664e">
            <seg n="3a4cd707">
              Herr talman! Det är inte första gången som vi debatterar slussen
              i Södertälje, inte ens under denna mandatperiod.
            </seg>
            <seg n="b7b93ac1">
              Jag tycker att det är bra att Staffan Anger har tagit upp frågan
              igen, för det är en viktig fråga. Och jag tackar statsrådet för
              svaret.
            </seg>
            <seg n="1a80279c">
              Det finns många infallsvinklar på detta. Jag tillhör inte dem
              som är bosatta i Västmanland. Jag tillhör däremot dem som är bosatta
              i det län där Södertälje ligger. Därför blir perspektivet något
              annorlunda.
            </seg>
            <seg n="5187aaf0">
              Så här är det i många sammanhang. Trafikinvesteringar som egentligen
              inte berör den ort där de görs berör ändå orten i högsta grad.
              Så är det med Södertälje.
            </seg>
            <seg n="30ffedcb">
              Södertälje har i grund och botten inget intresse av slussen,
              för det är egentligen Mälarhamnarna som har det. Däremot har Södertälje
              andra orsaker till att vara intresserad av att se till att denna
              fråga löses. Det gäller inte minst ur miljösynpunkt. Det är ju
              två delar i den här frågan.
            </seg>
            <seg n="4a2d0e49">
              Det är bland annat frågan om utsläppen från Mälaren. Där skulle
              jag vilja ställa en fråga till statsrådet. Klimat- och sårbarhetsutredningen
              säger att kostnaderna ska fördelas mellan kommunerna runt Mälaren
              och staten. Då kan man titta på hur det var i Arvika. Där drabbades
              ju försäkringsbolagen. När det väl blev översvämningar drabbades
              försäkringsbolagen oerhört hårt. Man kan diskutera detta, om det
              är rimligt att inte försäkringsbolagen och försäkringstagarna
              tar något ansvar för den finansieringen. Det tror jag är en klok
              infallsvinkel att se till i den delen.
            </seg>
            <seg n="b73e17f1">
              Sedan är det på det sättet att en del av investeringarna har
              gjorts av miljöskäl. De södra slussportarna i Södertälje är bytta.
              Det är bara de norra som är kvar och som väldigt mycket påverkar
              hur mycket man kan släppa ut där.
            </seg>
            <seg n="22a84b62">
              Rent tekniskt kan man bygga ut slussen i Södertälje med 50100
              meter. Som har sagts i den här debatten skulle det påverka väldigt
              mycket hur mycket båttonnage som man kan ta in i Västerås och
              så vidare. Då måste man också fundera på följande: Är det rimligt
              att detta inte påverkar hamnavgifterna i framtiden i Västerås
              och Köping? Det är också en annan finansieringskälla till detta.
              Om man gör en sådan investering måste man titta på detta.
            </seg>
            <seg n="c60873f0">
              Om man funderar på det andra alternativ som finns, nämligen att
              man skulle bygga en lite mindre sluss för fritidsbåtar, då kan
              också Södertälje tänka sig att vara med och investera i denna,
              däremot inte i den stora slussen eftersom det inte är några båtar
              som anlöper Södertälje som har nytta av den. Där finns ju Södertälje
              hamn som är en stor och betydande hamn. Vi vet alla hur vackert
              det är när man tittar ut över Igelstabron som SJ har byggt över
              dessa hamnar.
            </seg>
            <seg n="2e477194">
              Min fråga till statsrådet i denna viktiga fråga är: Måste man
              inte lösa denna fråga inom rimlig tid för att få loss pengar i
              detta sammanhang? Staffan Anger och Jörgen Johansson har helt
              klart rätt i fråga om detta. Då måste man se till att det är fler
              som kan ta ansvar för investeringarna, i Västerås och i Köping
              men också i Södertälje. Också av klimatskäl måste man göra detta.
              Är det inte på det sättet att vi alla som bor runt Mälaren kanske
              måste vara med och betala någonting på våra försäkringar för att
              vi inte ska drabbas av det som många husägare i Arvika drabbades
              av för några år sedan?
            </seg>
          </u>
          <note type="speaker" n="e4c39ea1">
            Anf. 80 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-25" n="19360b24">
            <seg n="3359214b">
              Herr talman! Som interpellanten Staffan Anger och andra har sagt
              beror det på flera intressenter att det blir en bra lösning när
              det gäller slussen i Södertälje. Jag har mött detta framför allt
              utifrån ett näringslivsintresse i form av uppvaktningar och artiklar
              som Staffan Anger har lämnat över till mig. Det handlar om engagemanget
              för att fortsatt ha bra förutsättningar för godstransporter och
              därmed vikten av att man skapar förutsättningar för investeringar
              i slussen i Södertälje. Men inte desto mindre har den naturligtvis
              ett mycket tydligt samband med de risker och de sårbarhetssituationer
              som dagens infrastruktur nu står inför och kanske till viss del
              redan har blivit drabbad av. Det kommer att krävas tydligare säkerhetsanalyser
              och säkerhetsåtgärder. Men det handlar framför allt om att förebygga
              ett eventuellt kommande ökat tryck på grund av klimatförändringar.
            </seg>
            <seg n="181eaf3f">
              Därför är naturligtvis det som Klimat- och sårbarhetsutredningen
              har lämnat ifrån sig en oerhört viktig del i det samlade ansvaret
              när regeringen därefter går vidare med detta.
            </seg>
            <seg n="2b450b55">
              Det finns ett engagemang och ett tryck att man ska överföra ytterligare
              gods på sjöfarten, i detta sammanhang utifrån näringslivet i och
              kring Västmanland och så vidare. Det får naturligtvis också konsekvenser
              på de investeringar eller kommande ytterligare kostnader som skulle
              krävas.
            </seg>
            <seg n="37fad65b">
              Staffan Anger angav vikten av att det också görs investeringar
              för att man ska kunna ta emot större fartyg. Större fartyg innebär
              ytterligare krav på muddringar för säkerheten i fråga om djup
              och bredd. Det är i sin tur miljöpåverkande, som i sin tur kräver
              miljökonsekvensanalyser.
            </seg>
            <seg n="cae8a15b">
              Detta är alltså en mycket komplex fråga i sig, precis som Gunnar
              Andrén säger. Det finns minst två sidor när det gäller de åtgärder
              som krävs för slussen i Södertälje.
            </seg>
            <seg n="de877602">
              Inte desto mindre tror jag att det är viktigt att vi också ser
              att Sjöfartsverket, som har ansvaret för slussarna i Södertälje,
              arbetar med de gamla portarna och har ersatt portarna nedströms
              med nya. Man analyserar och har påbörjat en projektering av slussportarna
              uppströms för att undersöka vilka möjligheter det finns att sätta
              dit slussportar som gör det möjligt att öka avtappningskapaciteten
              jämfört med i dag.
            </seg>
            <seg n="91c854ab">
              Det är naturligtvis viktigt att se att det pågår ett arbete.
              Vi befinner oss alltså inte i en stillastående situation även
              om det är andra åtgärder som interpellanten och övriga debattörer
              efterfrågor just i syfte att stärka situationen i fråga om godstrafik
              till sjöss. Men jag tror att det är viktigt att vi har med oss
              att det också vidtas åtgärder i dag.
            </seg>
          </u>
          <note type="speaker" n="e5de179e">
            Anf. 81 STAFFAN ANGER (m):
          </note>
          <u who="Q5557125" xml:id="i-9b258dfbd7ebbdae-1" n="d517ce0f">
            <seg n="5837f749">
              Herr talman! Tidsfaktorn är väldigt viktig i denna fråga. Det
              är inte bara för klimatets skull utan för att tonnagets storlek
              ökar och att det blir svårare och svårare att få en rationell
              hantering. Kommer båtarna inte in i Mälaren till en vettig kostnad
              blir det inget tonnage den vägen, utan då är det lastbilar som
              är alternativet.
            </seg>
            <seg n="12a7487a">
              Det är alldeles riktigt som ministern säger att det pågår arbete.
              I fredags i förra veckan träffades en delegation från Västmanland
              med landshövding Mats Svegfors i spetsen. Kommunalråden i Västerås
              och Köping var med samt ledningarna för hamnarna. Man träffade
              Sjöfartsverkets ledning. Man beslöt då att gå igenom situationen
              vad gäller slussen i Södertälje för att nå en gemensam slutsats
              som kommer att presenteras för regeringen den 1 september 2008.
            </seg>
            <seg n="04fb4a03">
              Jag vill gärna understryka att kommunerna är beredda att ekonomiskt
              stödja projektet. Detta är ett väldigt viktigt projekt för Västerås
              kommun och även för Köping. Det innebär att det finns möjligheter
              att få en investering till slussen i Södertälje i tid för regeringens
              infrastrukturproposition i oktober 2008. Tidsfaktorn är viktig.
            </seg>
            <seg n="abb0ce81">
              Jag håller med ministern om att en fråga som måste diskuteras
              ytterligare är muddringsfrågan. Det är nya säkerhetsavstånd nu.
              Man går från ett säkerhetsavstånd på 60 centimeter till 80 centimeter.
              Därför kan det behövas mer muddring i farleden med tanke på de
              nya säkerhetsfrågorna som bland annat EU har tagit upp.
            </seg>
            <seg n="54a51f2e">
              Ministern sade också att näringslivet stöder detta. Ja, så är
              det verkligen. Man har arbetat med denna fråga sedan 90-talet.
              Man har gjort uppvaktningar, man har skrivit brev, och man har
              skrivit debattartiklar i tidningarna, bland annat under den senaste
              veckan. Det är en enhällig uppslutning kring detta transportslag
              och Mälarsjöfarten, och man är beredd att göra ett commitment
              i dessa hamnar långsiktigt för att det ska bli en vettig ekonomi.
            </seg>
            <seg n="242ef3d0">
              Herr talman! Jag tror att vi ganska snabbt kan komma till en
              lösning i denna fråga.
            </seg>
          </u>
          <note type="speaker" n="f648a27e">
            Anf. 82 JÖRGEN JOHANSSON (c):
          </note>
          <u who="Q5886707" xml:id="i-7c55d1d28ba734bc-1" n="d6b8664e">
            <seg n="a042faec">
              Herr talman! Jag delar Gunnar Andréns uppfattning att Södertälje
              kanske inte är direkt berörd av effekterna av förändringen av
              slussen i Södertälje. Men jag är övertygad om att herr talman
              skulle kunna ha en lång utläggning om varför Södertälje ligger
              där det ligger, kanske på grund av att just slussen finns i Södertälje.
            </seg>
            <seg n="534d6409">
              Jag vill säga några ord om medfinansieringen av infrastrukturprojektet.
              Vi kan konstatera att hemma i Västmanland bedriver oppositionen
              en kampanj mot regeringens politik vad gäller medfinansiering.
              Man säger att kommuner och landsting inte ska behöva välja mellan
              spår och skola eller mellan väg och vård. Det är de slagord som
              används.
            </seg>
            <seg n="d2850122">
              Synsättet är något förvånande i ett västmanländskt perspektiv
              eftersom vi har en mångårig tradition av medfinansiering just
              i Västmanland och Mälardalen. Redan i samband med Mälarledens
              fördjupning i slutet av 1960-talet gick landstinget in och satsade
              pengar för att få till stånd denna. I slutet av 1980-talet gick
              landstinget tillsammans med berörda kommuner in och satsade på
              Mälarbanans utbyggnad, så traditionen med medfinansiering finns
              i länet. Därför är det bra att man redan nu från Västerås och
              Köpings kommuner går ut och säger: Vi är beredda att göra en medfinansiering
              på samma sätt som tidigare gjorts.
            </seg>
            <seg n="1efd8473">
              Var har ni i oppositionen varit under alla dessa decennier? Det
              ni kritiserar är ingenting nytt.
            </seg>
          </u>
          <note n="85f335c8" type="speaker">
            Anf. 83 GUNNAR ANDRÉN (fp):
          </note>
          <u who="Q5556677" xml:id="i-6cc40db1cf685caa-1" n="d6b8664e">
            <seg n="34d853b7">
              Herr talman! Bland det mest positiva i den här debatten är, tycker
              jag, att vi lyfter fram olika sjöfartsfrågor. Det känns väldigt
              bra att Åsa Torstensson är engagerad i de frågorna. Sjöfartsfrågorna
              har ju under en lång tid kommit att få stå tillbaka. Anledningen
              till att de nu blir aktuellare är helt enkelt att tonnaget har
              ökat.
            </seg>
            <seg n="08343cc7">
              I den region som jag företräder har vi också andra projekt, till
              exempel Horstensleden, där det handlar om en säkerhetshöjning.
              Där är det inte fråga om så stora investeringar. Men investeringar
              i storleksordningen 150 miljoner kronor kan bli aktuella under
              de närmaste åren. Också de måste finansieras. Jag begär dock inte
              att få svar av statsrådet i den här frågan.
            </seg>
            <seg n="ccccca11">
              Jag har tagit upp frågor i två hänseenden. Det gäller att se
              till det blir vidgade finansieringsmöjligheter. Jag tror att det
              jag tänker då på Klimat- och sårbarhetsutredningen är fel att
              lägga allt på kommunerna. Man måste fundera på om inte också försäkringsbolagen
              och vi själva måste vara med och betala för en ökad säkerhet när
              det gäller kampen mot översvämningar. Det som hände i Arvika gör
              att vi alla har anledning att fundera på hur vi har det med tanke
              på detta med att få en förbättrad säkerhet.
            </seg>
            <seg n="6350672e">
              Dessutom måste man om den stora investeringen i Södertälje ska
              färdigställas, vilket måste göras se till att också de som drar
              nytta av detta i framtiden kommer att få ta något mer av de kostnader
              som blir. Det gäller då dem som nyttjar hamnarna i Västerås och
              Köping.
            </seg>
            <seg n="5de62e18">
              I övrigt tror jag att man i Södertälje kan vara väldigt intresserad
              av detta eftersom det blir en förnyelse av Södertäljes stadskärna,
              vilket också är viktigt.
            </seg>
            <seg n="9569be47">
              Slutligen: Jag håller med Jörgen Johansson och är övertygad om
              att talmannen skulle kunna hålla ett utmärkt föredrag om varför
              Södertälje ligger där det ligger.
            </seg>
          </u>
          <note type="speaker" n="d9a8e772">
            Anf. 84 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-26" n="19360b24">
            <seg n="5db4d776">
              Herr talman! Jag tror att det är viktigt att se Mälarhamnarna
              som en del av en infrastrukturkedja. Då berörs naturligtvis fler
              än de specifika kommuner utifrån vilka Staffan Anger och Jörgen
              Johansson diskuterar.
            </seg>
            <seg n="f783c01f">
              I det här sammanhanget berör åtgärderna och effekterna när det
              gäller slussen i Södertälje mer än enbart svenskt näringsliv med
              anledning av de sårbarhets- och klimatdiskussioner som vi nu har
              så högt upp på dagordningen.
            </seg>
            <seg n="d05a453d">
              Det pågår ett arbete utifrån att Sjöfartsverket tillsammans med
              övriga transportverk har i uppgift att senast den 30 september
              beskriva och dra slutsatser av Klimat- och sårbarhetsutredningen
              men också göra mer systemanalyser av transportsystemet. Detta
              åligger också länsstyrelserna och annan regional nivå som finns
              i de sammanhangen.
            </seg>
            <seg n="2bdb8752">
              Detta ska alltså förankras och göras tillsammans med både näringsliv
              och regionala och lokala företrädare. Det arbetet är oerhört viktigt
              just för att sätta Mälarhamnar i ett större sammanhang.
            </seg>
            <seg n="cb7d380d">
              En annan åtgärd med anledning av klimatdiskussionen generellt
              är att vi har gett Sika och våra verk i uppdrag att utreda och
              analysera vilka möjligheter och vilka incitament som egentligen
              finns när det gäller att föra över gods från ett transportslag
              till ett annat. Det talas mycket om att det är lätt att med ekonomiska
              styrmedel föra över gods från ett transportslag till ett annat.
              Men det finns också de som är kritiska till den synpunkten. Därför
              vill vi ha en regelrätt analys för att också kunna skapa förutsättningar
              för att göra rätta prioriteringarna i den infrastrukturplanering
              som vi ska ange och som sträcker sig lite längre fram i tiden.
            </seg>
            <seg n="2e132454">
              Viktigt är att Klimat- och sårbarhetsutredningen, som ska resultera
              i en proposition, har i uppgift att skapa ett underlag och förutsättningar
              för analyser och för att förebygga så att vi inte hamnar i en
              Arvikasituation. Därför tror jag mer på att utredningens inriktning
              beträffande det offentligas roll är tydligare i ett förebyggande
              arbete än att försäkringsbolagen kommer in i ett skede där det
              redan är katastrof eller ett problem uppkommit.
            </seg>
            <seg n="d7e4c6d8">
              Som jag sagt är Klimat- och sårbarhetsutredningen viktig med
              anledning av åtgärderna kopplade till slussen i Södertälje. Den
              propositionen är en viktig del för vilka åtgärder som så småningom
              kommer att vidtas. I dagsläget är det kanske inte så lätt att
              avgöra vilka summor vi har att hantera. Vi pratar om drygt 600
              miljoner kronor i ett tidigare underlag som den tidigare regeringen
              fick. I dag är det svårt att avgöra om det är realistiska summor
              man pratar om. Det där får vi återkomma till med anledning av
              det underlag som finns och det arbete som nu pågår i departementet.
            </seg>
          </u>
          <note type="speaker" n="27e1369a">
            Anf. 85 STAFFAN ANGER (m):
          </note>
          <u who="Q5557125" xml:id="i-9b258dfbd7ebbdae-2" n="d517ce0f">
            <seg n="6e9d9ba8">
              Herr talman! Den utredning som nu pågår mellan Sjöfartsverket
              och kommunerna kommer att innebära att vi mer bestämt vet vad
              som är den verkliga investeringshöjden på detta. Det är klart
              att det blir något mer än 660 miljoner till 2003 års penningvärde.
              Även om inflationen inte har varit särskilt hög kan muddringen
              öka kostnaderna en del.
            </seg>
            <seg n="731a960e">
              Jag vill gärna framhålla att alliansregeringen i motsats till
              den gamla socialdemokratiska regeringen verkligen tar infrastrukturfrågorna
              på största allvar och förstår vikten av att bygga framtidens Sverige.
              Socialdemokraterna lämnade efter sig endast ett stort underskott
              vad gäller infrastrukturen samt en ofinansierad önskelista över
              investeringar i infrastruktur.
            </seg>
            <seg n="e4df4e53">
              Vi är imponerade av hur infrastrukturministern och hennes medhjälpare
              besökt olika platser i Sverige, från norr till söder, för att
              få en god uppfattning om investeringsbehoven. Det är inte så lätt
              att täcka in allting.
            </seg>
            <seg n="25dc2fb4">
              Vi vill, som Jörgen Johansson här tidigare sade, tacka för besöket
              i Västmanland och i Västerås hamn. Jag vill också tacka för det
              positiva svaret på min interpellation. Vi är övertygade om att
              regeringens infrastrukturproposition kommer att bli en viktig
              milstolpe för ett växande och bättre Sverige. Slutligen vill jag
              tacka ministern för svaren.
            </seg>
          </u>
          <note type="speaker" n="26eda84a">
            Anf. 86 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-27" n="19360b24">
            <seg n="a235b2e7">
              Herr talman! Jag vill tacka deltagarna i denna interpellationsdebatt
              för den här diskussionen. Som flera av er har sagt handlar det
              kanske inte enbart om slussen i Södertälje och om investeringar
              i den utan också om sjöfartens roll framöver och dess möjligheter
              att spela en större roll framöver utifrån klimatet och den sårbara
              situation som vi i dag befinner oss i och utifrån de åtgärder
              som krävs för att minska koldioxidutsläppen.
            </seg>
            <seg n="f1dbcb34">
              Inte desto mindre ska det också konstateras att själva investeringen
              i slussen i Södertälje har två oerhört viktiga ben. Också det
              måste lösas. Ett ben handlar om intresset för att stärka sjöfarten
              och därmed få in tyngre och större fartyg, vilket naturligtvis
              får ytterligare konsekvenser när det gäller behovet av muddring
              som i sin tur också är miljöpåverkande.
            </seg>
            <seg n="3c2764e5">
              Samtidigt måste vi analysera konsekvenserna av det som Klimat-
              och sårbarhetsutredningen lämnat ifrån sig detta med vikten av
              att göra investeringar för att möta kommande situationer eller
              den situation vi nu befinner oss i med anledning av den förändrade
              klimatsituationen.
            </seg>
            <seg n="3e3f38e3">
              Självklart måste också alla som lyssnar på debatten vara införstådda
              med att situationen för slussen i Södertälje inte är någon nyuppkommen
              situation nu 2008. Redan i början av 2000-talet lyftes den fram
              som en viktig fråga från Sjöfartsverkets sida. Därmed har den
              diskuterats under många år både från näringslivet och från lokala
              och regionala politiska företrädare.
            </seg>
            <seg n="5e993b5a">
              Vi ska ha med oss det. Samtidigt har det under tiden dragit i
              väg, och tidsaspekten har gett nya underlag utifrån just sårbarhetsaspekterna.
              Det gör att det är bra att Sjöfartsverket nu tillsammans med andra
              företrädare återkommer till regeringen med en uppdatering om vad
              som behöver göras och vilka åtgärder man är beredd att vidta.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="329c24a4">
            18 § Svar på interpellation 2007/08:675 om Göteborgs station,
            Västra stambanan och järnvägen genom Lerum
          </note>
          <note type="speaker" n="cc33bfe4">
            Anf. 87 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-28" n="19360b24">
            <seg n="12b5cbee">
              Herr talman! Monica Green har återigen frågat mig vilka fler
              initiativ jag avser att ta för att lösa upp problematiken kring
              järnvägen och Lerums kommun. Dessutom frågar Monica Green vad
              jag avser att göra för att se till att Göteborgs järnvägsstation
              kan byggas om till en modern genomfartsstation.
            </seg>
            <seg n="5a6fa129">
              Jag vill till en början återigen påminna Monica Green om den
              debatt i frågan vi hade den 18 december 2007 och att Monica Green
              den 9 april i år ställde en snarlik interpellation till mig och
              hann se svaret innan hon drog tillbaka sin interpellation. Kort
              därefter inkom Monica Green med ytterligare en interpellation
              som vi debatterade den 9 maj i år.
            </seg>
            <seg n="270ea12d">
              I de föregående svaren och under debatterna har jag gett ett
              tydligt svar angående järnvägen genom Lerum. Jag sade att initiativet
              för att hitta en lösning ligger hos Lerums kommun och hos statliga
              Banverket. Jag sade att lösningen ska utformas på ett sätt som
              är bäst för regionen som helhet och för järnvägssystemet.
            </seg>
            <seg n="7ae0b1c5">
              Detta meddelade jag Lerums kommun i ett brev, och jag förmedlade
              även budskapet till Banverket och Västra Götalandsregionen. Jag
              noterade att Västra Götalandsregionen inte delar Lerums kommuns
              önskan om en särskild utredare och att regionen anser att detta
              skulle leda till ytterligare förseningar. I stället pekade regionen
              på att det är synnerligen viktigt att olika aktörer och intressenter
              gör vad man kan för att förbättra spårkapaciteten och höja kvaliteten
              i tågtrafiken på Västra stambanan.
            </seg>
            <seg n="d6a8103a">
              Jag finner ingen anledning att agera på annat sätt än vad jag
              precis redogjort för. Svaret är därmed detsamma nu som vid de
              två tidigare tillfällena. Min förhoppning är att parterna kommer
              att så snart som möjligt komma överens om en lösning som kan gynna
              kommunen, regionen och Sverige. Jag kommer att följa frågan noggrant.
            </seg>
            <seg n="e5e0de6a">
              Angående Göteborgs station har Banverket tagit fram en järnvägsutredning
              om olika ombyggnadsalternativ. Ombyggnaden av stationen är en
              del av projektet Västlänken, som är en ny järnvägstunnel under
              Göteborg.
            </seg>
            <seg n="72fda1fa">
              Regeringen bereder för närvarande en infrastrukturproposition
              som ska presenteras hösten 2008 i samband med budgetpropositionen
              för 2009. Efter riksdagens beslut med anledning av förslagen i
              propositionen kommer ett mer konkret arbete med prioritering av
              olika åtgärder utifrån dess nytta att genomföras. Regeringen avser
              sedan att fatta beslut om nya långsiktiga infrastrukturplaner.
              Som ett förberedande arbete genomför nu trafikverken, länsstyrelser
              och regioner regionala och nationella systemanalyser. Dessa kommer
              att fungera som underlag i åtgärdsplaneringen.
            </seg>
          </u>
          <note type="speaker" n="227f0bd9">
            Anf. 88 MONICA GREEN (s):
          </note>
          <u who="Q3358763" xml:id="i-2de988f225d7386c-0" n="acac7867">
            <seg n="7167b1d9">
              Herr talman! Tack, statsrådet, för svaret!
            </seg>
            <seg n="b6c3ceb1">
              I dag var tåget på Västra stambanan endast 15 minuter sent. Det
              får man se som bra i dagens läge. Tåget kommer visserligen i tid
              ofta, men det går inte att lita på det. Man kan tyvärr inte lita
              på att tåget kommer i tid när man till exempel ska ha en debatt
              här. Man måste alltid ha väldigt stora marginaler, för det kan
              hända saker och det kan ha blivit förseningar i leden. Det är
              där det stora problemet ligger när det gäller just Västra stambanan,
              enligt mitt sätt att se det.
            </seg>
            <seg n="0ac9c263">
              När det gäller stoppet i Lerum proppen, eller hur vi ska uttrycka
              det har ministern och jag diskuterat det ett antal gånger. Jag
              kände att vi inte var helt färdiga förra gången, då ministern
              valde att inte svara på det sista inlägget. Jag tyckte att det
              var synd, och därför ville jag fortsätta här i dag. Då lade jag
              dessutom till att vi skulle kunna diskutera nödvändigheten av
              att få en bra genomfartsled genom Göteborg. Eftersom det är en
              säckstation och Göteborgs hamn behöver ha godset ända fram till
              hamnen och Västra stambanan är ett godsstråk behövs det en lösning
              för stationen i Göteborg. Då tyckte jag att det var lämpligt att
              diskutera det samtidigt, så det inte blev exakt samma som förra
              gången.
            </seg>
            <seg n="9d50cfa2">
              Det har hänt en del saker sedan vi diskuterade förra gången,
              och det är bland annat att Banverket har tagit fram förslag om
              höghastighetståg. Det välkomnar jag naturligtvis. Jag tycker att
              det är jättespännande och modernt att vi ska kunna åka med snabba
              hastigheter i Sverige. Men som det ser ut nu lämnas i stället
              Västra stambanan åt sitt öde. Man kan nästan få för sig att det
              är så spännande med det nya att de väljer att inte gå vidare med
              Lerums kommun. Västra stambanan blir då ett långsamt spår som
              det är svårt att få ett godsflöde på och svårt för pendlare att
              åka på.
            </seg>
            <seg n="44683585">
              Vi behöver kortare restider i Sverige. Vi behöver satsa på järnvägstrafiken.
              Vi behöver ha en regional utveckling. Vi har ett ökat antal resande,
              vilket är fantastiskt. De senaste tio åren har det ökat jättebra.
              Men nu är kapaciteten så hög att vi måste ha fler spår, och då
              är det tråkigt att moderaterna i Lerum har valt att gå emot framtiden
              och säga nej, nej, nej: Vi vill inte ha fler spår hos oss. Därmed
              stoppar moderaterna i Lerum tillväxten i hela Västra Götaland,
              och förresten i hela Sverige. Eftersom Göteborgs hamn är Nordens
              största hamn måste vi se till att flödet fungerar fram till den
              hamnen.
            </seg>
            <seg n="2923e2e4">
              Vi ska inte bli arga. Det är ingen idé det har jag lärt mig.
              Däremot ska vi inte heller ge upp. Vi ska inte bli trötta, som
              jag ibland upplever att ministern är: Nu har vi diskuterat det
              här så många gånger att vi inte behöver prata om det, för vi orkar
              inte med det. Jag menar att det är precis tvärtom, att det är
              bättre ju mer tryck vi får på det här och ju fler som diskuterar
              frågan, och om ministern visar sin vilja att lösa det här i Lerums
              kommun.
            </seg>
            <seg n="c2352d76">
              Dessutom är det en annan typ av regering i Västra Götaland. Där
              är ju vi tillsammans. Det är på regeringsnivå i Sverige som infrastrukturen
              har hamnat i dåligt sällskap. Jag menar att Centern och Socialdemokraterna
              skulle kunna komma väldigt långt med att tillsammans försöka lösa
              problemet med Lerums kommun.
            </seg>
          </u>
          <note type="speaker" n="5e3c4546">
            Anf. 89 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-29" n="19360b24">
            <seg n="85c34bd2">
              Herr talman! Monica Green som interpellant får gärna återkomma
              varje månad fortsättningsvis avseende diskussionen om Lerum, men
              jag har redan svarat att uppdraget ligger hos Banverket. Banverket,
              regionen och Lerums kommun har haft möten och sittningar helt
              nyligen, förra veckan, och precis som jag tidigare har svarat
              Monica Green är det Banverkets uppgift det är Banverket som har
              ansvaret för frågan. I dagsläget arbetar man på det sättet.
            </seg>
            <seg n="7912a489">
              För övrigt sker det ganska mycket på järnvägens sida, och jag
              tycker att det är oerhört stimulerande i dagsläget. Jag kan ta
              Monica Greens fråga om Göteborgs central. Västra Götalandsregionen,
              som hade ett mycket tydligt ansvar för att hålla samman inriktningsmålen
              till 2020 i det underlag som regeringen bad om inför infrastrukturpropositionen,
              har tillsammans med sina kommuner och näringslivet tydligt pekat
              på vikten av att ha bra järnvägsinfrastruktur. Det är det underlaget
              som nu hanteras i regeringen, dels med inriktningspropositionen,
              dels med åtgärdsprojekten i en senare del under mandatperioden.
              Vikten av att hitta bra järnvägsinfrastruktur är oerhört avgörande
              för att vi ska kunna hitta möjligheter att möta klimatutmaningarna.
            </seg>
            <seg n="041d2e87">
              Järnvägen är eftersatt och har ett stort behov av underhållsresurser
              och därtill, troligen, behov av nya spår, som Monica Green säger.
              Därför har Banverket fått i uppdrag av regeringen att se över
              om det är ekonomiskt försvarbart och om det finns möjligheter
              att skapa förutsättningar för att separera snabbgående tåg för
              persontrafik för att på det sättet skapa förutsättningar för mer
              långsamgående regional trafik och ytterligare utrymme för godstrafiken.
            </seg>
            <seg n="a3e281f7">
              Därtill kommer Banverket att få i uppdrag att skapa möjligheter
              att öka kapaciteten på befintliga banor genom att packa spåren
              på ett smartare och effektivare sätt eller med ekonomiska styrmedel
              skapa förutsättningar för andra godsstråk så att det blir mindre
              belastning där det i dag är mycket tydliga flaskhalsar. Därtill
              har Banverket, Vägverket och Sika ett uppdrag att analysera förutsättningarna
              att överföra gods mellan de olika transportslagen.
            </seg>
            <seg n="bd64feb7">
              Många av dessa utredningar är i sig oerhört viktiga och avgörande
              för att skapa bra förutsättningar för gods på järnväg och för
              bra persontrafik framöver.
            </seg>
          </u>
          <note type="speaker" n="55f53f3c">
            Anf. 90 MONICA GREEN (s):
          </note>
          <u who="Q3358763" xml:id="i-2de988f225d7386c-1" n="acac7867">
            <seg n="d72bb7d4">
              Herr talman! Jag hoppas verkligen att vi är överens om att det
              behövs fler spår. Nu sade Åsa Torstensson att det troligen behövs
              nya spår. Men Banverket har ju för väldigt länge sedan slagit
              fast att man inte klarar kapacitetsproblemet på Västra stambanan
              om det inte blir fler spår.
            </seg>
            <seg n="c3d2c126">
              Det finns ett framtaget alternativ som det har jobbats med oerhört
              länge. Det är finansierat och finns i nuvarande plan. Problemet
              är att moderaterna i Lerums kommun säger nej. Jag hoppas verkligen
              att vi inte har olika uppfattningar, att Åsa Torstensson plötsligt
              tror att det räcker med befintliga spår, utan det behövs ytterligare
              spår för att klara både persontrafiken och den ökade godstrafiken.
            </seg>
            <seg n="35d8934e">
              Som jag sade i mitt första inlägg är det jättebra att titta på
              spännande, moderna höghastighetståg. Men det får inte bli så att
              de spår som finns i dag skulle användas för långsamgående tågtrafik,
              att det bara skulle bli tåg som stannar överallt och inte några
              X 2000 på till exempel Västra stambanan. Det vänder jag med definitivt
              emot, för Västra stambanan är en oerhört viktig länk mellan Helsingfors
              och Göteborg. Den möjliggör också både persontrafik och godstrafik
              till och från Bergslagen.
            </seg>
            <seg n="335f4dad">
              Det behövs bådeoch för framtiden, både att man snabbar på spåren
              och kanske, som Åsa Torstensson säger, packa spåren mer men också
              göra de befintliga spåren bättre. Vi måste naturligtvis också
              se framåt och se till att vi kan hitta möjliga moderna lösningar
              som är ännu snabbare. Om vi pratar om 250 kilometer i timmen på
              Västra stambanan, som jag tror är möjligt om bara Lerums kommun
              ger med sig, kan vi också prata om 350 kilometer i timmen på de
              nya snabbtågen som kanske får en annan sträckning. Men det får
              inte bara bli långsamgående regionaltrafik på Västra stambanan.
            </seg>
          </u>
          <note type="speaker" n="586a36e7">
            Anf. 91 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-30" n="19360b24">
            <seg n="6cefa0fe">
              Herr talman! Det underlag som Banverket har lämnat i dag är intressant
              för att skapa bra förutsättningar för persontrafik. Även om det
              inte är ett slutgiltigt underlag som det därmed kan gås vidare
              med, ger det en djupare analys av hur man kan få snabba persontransporter.
              Snabba persontransporter med höghastighetståg kräver separerade
              banor, och det ingår i det underlag som Banverket har lämnat ifrån
              sig.
            </seg>
            <seg n="cf9b3966">
              Den andra delen i Monica Greens interpellation gällde arbetet
              kring Göteborgs station, men Monica Green har inte återkommit
              till frågan. För att skapa bra, moderna flöden krävs det en modern
              station. En del av det underlag som regionen har lämnat ifrån
              sig innehåller kommande inriktning och kommande åtgärdsprogram.
              Vi kommer naturligtvis att återkomma till det med anledning av
              de prioriteringar som kommer att göras och måste göras på grund
              av att det finns en oerhört stor uppförsbacke vad gäller järnvägsinfrastrukturen
              i det här landet. I nuvarande planer saknas 5060 miljarder. Det
              innebär att det är ett pussel som måste läggas för att skapa bra
              järnvägsinfrastruktur, även om man blickar så långt fram som till
              2020 eller därefter.
            </seg>
          </u>
          <note type="speaker" n="70b40ba8">
            Anf. 92 MONICA GREEN (s):
          </note>
          <u who="Q3358763" xml:id="i-2de988f225d7386c-2" n="acac7867">
            <seg n="d629ea51">
              Herr talman! Som Åsa Torstensson nu var inne på finns det ett
              stort behov av ytterligare medel för renovering och utbyggnad.
              Åsa Torstensson brukar lägga till, och jag tror att hon kommer
              att göra det i sitt slutanförande, att det är sossarnas fel. Det
              brukar nämligen låta så. Det får man gärna skylla på den förra
              regeringen för om man tycker att det är kul. Men om man tycker
              att sossarna gjorde fel är det ju den nuvarande regeringen som
              styr nu, så det är upp till bevis. Om man tycker att det gjordes
              fel förra mandatperioden kan man nu anslå de medel som faktiskt
              behövs och därmed visa att man har en vilja att satsa på järnväg
              och också på väg för den delen.
            </seg>
            <seg n="a2d7cdfe">
              Eftersom vi inledningsvis pratade om både Göteborgs station och
              Västra-Götalands-banan är det viktigt att säga att vi pratar om
              tågsatsningarna bland annat för klimatets skull. Det är därför
              vi vill ha moderna, miljövänliga transportsätt för både gods-
              och persontrafik.
            </seg>
            <seg n="1eac438f">
              Jag hoppas verkligen att jag är överens med Åsa Torstensson om
              att vi skulle kunna jobba tillsammans. Vi har mycket att ge om
              vi båda tillsammans kräver att Lerums kommun ger upp sitt hårdnackade
              nej till en utbyggnad av Västra stambanan och om vi också ser
              till att Västra Götaland får de viktiga infrastruktursatsningar
              som man behöver för den framtida utvecklingen.
            </seg>
          </u>
          <note type="speaker" n="864e0a67">
            Anf. 93 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-31" n="19360b24">
            <seg n="1c79a3c5">
              Herr talman! Efter fjärde gången med en diskussion om Lerum och
              Västra stambanan har jag inget mer att tillägga.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="9949cd5d">
            19 § Svar på interpellation 2007/08:705 om postens samhällsuppdrag
          </note>
          <note type="speaker" n="1b2e274c">
            Anf. 94 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-32" n="19360b24">
            <seg n="967dd308">
              Herr talman! Eva-Lena Jansson har frågat mig om jag avser att
              lämna garantier för att Posten AB:s samhällsuppdrag, också efter
              en kommande privatisering, kvarstår i samma omfattning som tidigare.
              Eva-Lena Jansson har också frågat mig om jag avser att ta initiativ
              till att utreda landsbygds- och glesbygdsboendes möjlighet att
              erbjudas en posttjänst liknande den som boende i flerfamiljshus
              har.
            </seg>
            <seg n="8712f91c">
              Regeringen anser det vara självklart att vi ska ha en god postservice
              i hela landet och att den ska vara tillgänglig för alla. Samgåendet
              mellan Posten AB och Post Danmark A/S förändrar inte den bedömningen.
              Syftet med regeringens proposition om samgåendet är att genomföra
              en strukturförändring som skapar en långsiktigt fungerande verksamhet
              för både den svenska och den danska posten. Utökade stordriftsfördelar
              och finansiella resurser i det nya bolaget kommer att underlätta
              detta i framtiden, trots eventuellt mindre volymer i brevhanteringen.
              Därmed stärks förmågan att i framtiden tillhandahålla den samhällsomfattande
              posttjänsten med fortsatt hög kvalitet, tillgänglighet och lönsamhet.
              Det nya bolagets inriktning ska vara att arbeta inom postmarknaden
              med utgångspunkt i de samhällsomfattande posttjänster som de båda
              bolagen tillhandahåller i respektive land. En samhällsomfattande
              posttjänst ska tillhandahållas i Sverige även efter samgåendet.
              Av bolagsordningen kommer att framgå att bolagets huvudinriktning
              ska vara att bedriva rikstäckande postverksamhet i Sverige.
            </seg>
            <seg n="41be9a1e">
              Posten AB:s samhällsuppdrag, det vill säga rollen som tillhandahållare
              av en samhällsomfattande posttjänst, är förknippat med det tillstånd
              att bedriva postverksamhet som Post- och telestyrelsen utfärdar.
              Postlagens regler tillämpas oberoende av vem som äger respektive
              postföretag. Samhällsuppdraget kan därför hanteras på motsvarande
              sätt som i dag, även i en situation med förändrad ägarstruktur
              i Posten.
            </seg>
            <seg n="cb953d83">
              Sammantaget anser jag att den samhällsomfattande posttjänsten
              kommer att kunna tillhandahållas på ett tillfredsställande sätt.
              Detsamma gäller de särskilda nationella intressen som föreligger
              i form av utsträckt lantbrevbärarservice och portofri befordran
              av blindskriftsförsändelser. Jag fortsätter naturligtvis att följa
              frågan mycket noga.
            </seg>
            <seg n="b9e27980">
              Vad gäller de posttjänster som erbjuds lands- och glesbygdsboende
              är det Post- och telestyrelsen som har till uppgift att bevaka
              att reglerna följs. Vi tillämpar i Sverige olika former för postutdelning
              i glesbygd respektive tätort. Någon ändring i det avseendet är
              inte planerad. Post- och telestyrelsen har nyligen fått i uppdrag
              att klargöra vissa frågor som rör utdelning i tätort. Uppdraget
              ska redovisas senast den 19 juni 2008.
            </seg>
          </u>
          <note type="speaker" n="d9167a38">
            Anf. 95 EVA-LENA JANSSON (s):
          </note>
          <u who="Q3374622" xml:id="i-144cfd7cc3009a5a-0" n="559d17b4">
            <seg n="4afe94eb">
              Herr talman! Precis som Åsa Torstensson sade har jag ställt en
              interpellation som delvis handlar om vilka garantier statsrådet
              Torstensson vill lämna när det gäller Postens samhällsuppdrag.
              Anledningen till frågan är den föreslagna privatiseringen av Posten
              AB som den borgerliga regeringen ska genomföra.
            </seg>
            <seg n="98011879">
              Till näringsutskottet, där jag sitter, har vi fått ett antal
              remissvar där man från remissinstanserna beklagar den korta remisstiden.
              Man anser att man inte haft tillräcklig tid på sig att kunna göra
              en ordentlig utvärdering.
            </seg>
            <seg n="f2c86474">
              Verket för näringslivsutveckling, Nutek, säger: Det föreslagna
              samgåendet utgör en annan handlingslinje där två statliga monopol
              i två olika länder ska gå samman, bland annat för att fortsätta
              klara av den samhällsomfattande posttjänsten. Det är tveksamt
              om detta löser problemet. Riskerna och nackdelarna verkar dock
              uppenbara.
            </seg>
            <seg n="7146093e">
              Har Nutek fel, Åsa Torstensson? Är det verkligen så att man inte
              säkerställer detta med samhällsuppdraget?
            </seg>
            <seg n="36893775">
              I propositionen finns det en liten diskussion om vad det kommer
              att kosta att fullfölja samhällsuppdraget. När det gäller kostnaderna
              står det: Skulle det i framtiden uppstå behov av finansiering
              av tjänsten kan det visa sig nödvändigt att antingen ändra kraven
              på tjänstens utformning eller att välja någon av de finansieringsmodeller
              som medlemsstaterna får överväga enligt direktivet.
            </seg>
            <seg n="fef3e762">
              Vilka kostnader bedömer ministern att det kommer att innebära
              för staten då ett börsnoterat och helt genomkommersiellt Posten
              ska ersättas för sina utlägg för den samhällsomfattande tjänsten?
              Det kan ju bli fallet.
            </seg>
            <seg n="51793707">
              Min andra fråga till ministern gällde om Åsa Torstensson tänker
              ta initiativ till att utreda landsbygds- och glesbygdsboendes
              möjlighet att erbjudas en posttjänst liknande den som boende i
              flerfamiljshus har. Anledningen till frågan är att Åsa Torstensson
              vid ett flertal tillfällen har agerat och diskuterat frågan om
              fastighetsboxar. Post- och telestyrelsen har gett ett allmänt
              råd till fastighetsägare att inrätta fastighetsboxar. Poängen
              med det är att förbättra de anställdas arbetsmiljö och att förenkla
              utdelningen av posten i flerfamiljshus.
            </seg>
            <seg n="248a7ea0">
              Det jag försöker peka på är att när man bor i ett flerfamiljshus
              har man betydligt närmare till sin post än vad man har om man
              bor på landet. Uppenbarligen finns det ett intresse hos statsrådet
              att se vad det är för utdelningsplikt som ska gälla i flerfamiljsfastigheter.
              Jag tyckte att det var konstigt att bara fokusera på den frågan,
              därav min fråga. Jag trodde att hela Sverige skulle omfattas när
              det gäller postutdelningen, även lands- och glesbygd. Jag skulle
              därför vilja få ett förtydligande i den frågan.
            </seg>
            <seg n="8c5a3e28">
              Jag uppfattar att Åsa Torstensson i svaret garanterar en samhällsomfattande
              posttjänst oavsett hur kommersiell Posten blir och oavsett hur
              stor andel hela, halva eller en del man privatiserar. Vad blir
              priset för den?
            </seg>
          </u>
          <note type="speaker" n="70acbc53">
            Anf. 96 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-33" n="19360b24">
            <seg n="cc1147dd">
              Herr talman! Vad gäller Post- och telestyrelsens uppdrag med
              anledning av de allmänna råden som har resulterat i en diskussion
              om fastighetsboxar tror jag att Anna-Lena Jansson förstår att
              det är ganska självklart att jag vill ha svar på frågor som berör
              Post- och telestyrelsens allmänna råd eftersom det är här det
              har skett förändringar.
            </seg>
            <seg n="6de349d7">
              Jag trodde att interpellanten var införstådd med att Post- och
              telestyrelsens allmänna råd, som i sig inte är en lag utan just
              allmänna råd, för postutdelning i tätort har inneburit att riktlinjerna
              för postutdelning i princip har givits nytt innehåll. Därmed har
              denna diskussion kommit upp. Vad betyder de allmänna råden från
              Post- och telestyrelsen? Det är viktigt att vi får ett underlag
              där vi kan göra en analys av Post- och telestyrelsens initiativ
              som kan tolkas så att samtliga fastighetsägare senast den 1 januari
              2011 ska ha installerat fastighetsboxar. Det har varit en offentlig
              diskussion. I och med de allmänna råden har det skett en förändring
              av utdelningen, därav uppdraget. Den förändringen har inte skett
              på landsbygden.
            </seg>
            <seg n="a7221e0c">
              Precis som jag svarade inledningsvis ansvarar staten för en rikstäckande
              postservice och kommer att göra så även efter ett samgående. Samhällsansvaret
              på postområdet kan hanteras som tidigare i en sådan här situation
              med förändrat ägande. Reglerna på postmarknaden gäller oavsett
              postbefordringsföretag. Även här är det Post- och telestyrelsen
              som avgör vilken eller vilka operatörer som ska ha detta samhällsuppdrag.
            </seg>
            <seg n="50a0e13b">
              Till skillnad från Anna-Lena Jansson ser jag att det kanske är
              precis så som Postens egna anställda angav, nämligen att samgåendet
              med Post Danmark är en förutsättning för att få stordriftsfördelarna
              så att man trots färre brevförsändelser kan ha en bra service.
              Det är egentligen en ganska bra förutsättning för att fortsatt
              ha en bra postservice i Sverige.
            </seg>
          </u>
          <note type="speaker" n="1049a7ba">
            Anf. 97 EVA-LENA JANSSON (s):
          </note>
          <u who="Q3374622" xml:id="i-144cfd7cc3009a5a-1" n="559d17b4">
            <seg n="ff85bba1">
              Herr talman! Det kanske är bra om Åsa Torstensson i alla fall
              vet att det är Eva-Lena Jansson som står här och debatterar med
              henne.
            </seg>
            <seg n="005ce445">
              I kommentaren från Verket för näringslivsutveckling, Nutek, säger
              man att det är tveksamt om ett samgående mellan de två statliga
              monopolen skulle lösa problemet med det samhällsomfattande uppdraget.
              Men det jag uppfattar i Åsa Torstenssons svar är att när man påbörjar
              privatiseringen av Posten, som man nu ska göra genom att sälja
              ut stora delar av Posten, kommer det också att innebära att man
              öppnar för andra företag.
            </seg>
            <seg n="a7250c1d">
              Jag tolkar det som Åsa Torstensson sade som att det inte alls
              är säkert att det är Posten AB som ska ha det samhällsuppdraget.
            </seg>
            <seg n="4b316da9">
              Jag försöker ha den ingången i den här debatten att jag tycker
              att posttjänsten är oerhört viktig. Det är viktigt att säkerställa
              att den som har ett samhällsomfattande uppdrag ser till att man
              har postservice i hela landet även för företag och människor på
              landsorten och i glesbygd som inte får posten via sitt brevinkast.
            </seg>
            <seg n="345765fd">
              Om man gör så som jag tror att Åsa Torstensson vill, det vill
              säga börjar en privatisering av Posten och lägger ut samhällsomfattande
              uppdrag på någon annan, är det viktigt att man säkerställer vad
              kostnaden blir för svenska folket. Det kommer att kosta pengar
              när det blir ett kommersiellt företag som inte har det här uppdraget
              utan gör det på entreprenad; man upphandlar frågan. Jag tycker
              att det är rimligt att vår infrastrukturminister här och nu försöker
              redogöra för, eller åtminstone försöker bedöma, hur mycket detta
              kommer att kosta. Det är jätteviktigt att vi får reda på om det
              blir 115 miljoner eller 460 miljoner. Det är ganska stor skillnad.
            </seg>
            <seg n="71dc4069">
              Åsa Torstenssons kollega i regeringen, Anders Borg, ska så småningom
              säga om han tycker att det är värt detta. Om man säger att detta
              är vilken tjänst som helst kanske man inte tycker att det är värt
              att betala det, åtminstone inte till dem som bor längst uppe i
              norr eller i glesbygden närmast Norge.
            </seg>
            <seg n="b88c517d">
              Jag vill ha ett förtydligande.
            </seg>
            <seg n="febd6543">
              Jag uppfattar att Åsa Torstensson i sitt svar säger att hon tänker
              lämna garantier för att det också fortsättningsvis ska vara ett
              samhällsomfattande uppdrag. I sitt andra svar har hon nu sagt
              att det inte är säkert att det är Posten som kommer att genomföra
              det. Ska jag tolka statsrådet så?
            </seg>
          </u>
          <note type="speaker" n="cd190aa2">
            Anf. 98 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-34" n="19360b24">
            <seg n="2291e55a">
              Herr talman! Samhällsomfattande posttjänst innebär att det ska
              finnas posttjänst i hela landet. Det innebär att alla kan ta emot
              brev och andra adresserade försändelser som väger högst 20 kilo.
              Posttjänsten ska vara av god kvalitet, och det ska finnas möjlighet
              för alla att få sådana försändelser befordrade till rimliga priser.
            </seg>
            <seg n="1f62625f">
              Enligt postlagen krävs Post- och telestyrelsens tillstånd för
              att bedriva postverksamhet. Det tillståndet får förenas med villkor
              om skyldighet för tillståndsinnehavare att tillhandahålla en samhällsomfattande
              posttjänst. I postlagen finns mycket tydliga bestämmelser om tillhandahållande
              av den här samhällsomfattande posttjänsten.
            </seg>
            <seg n="9d87c7f6">
              Jag sade att reglerna på postmarknaden gäller oavsett vem som
              äger postbefordringsföretagen och att det är Post- och telestyrelsen
              som myndighet som avgör vilken eller vilka operatörer som ska
              ha ett samhällsuppdrag.
            </seg>
            <seg n="079f2fbf">
              Jag tycker att det är ett mycket tydligt svar på interpellantens
              fråga.
            </seg>
          </u>
          <note type="speaker" n="14a1229b">
            Anf. 99 EVA-LENA JANSSON (s):
          </note>
          <u who="Q3374622" xml:id="i-144cfd7cc3009a5a-2" n="559d17b4">
            <seg n="a2776d54">
              Herr talman! Jag fick i alla fall inte svar på vilken kostnad
              ministern bedömer att det blir. Jag tror att det kommer att öka
              kostnaden för samhället när man påbörjar privatiseringen av Posten
              som den borgerliga regeringen vill. Det är väl inte det sista
              bolag som man skickar ut på börsen. Det kommer förmodligen flera.
            </seg>
            <seg n="96989c8c">
              Det kommer också att innebära att när man blir ett helt kommersiellt
              bolag finns det ingen anledning att ta ansvar för det samhällsomfattande
              uppdraget. Det kommer att kosta mycket. Jag är ganska säker på
              att den här tjänsten kommer att bli dyrare, men jag är inte säker
              på att den kommer att bli bättre.
            </seg>
            <seg n="62369a17">
              Man kan nu se det beskriver också Nutek tydligt i sitt svar att
              det finns delar i Postens system som hänger ihop och gör det svårt
              för någon annan att utföra tjänsten.
            </seg>
            <seg n="e82569ad">
              Jag skulle vilja säga att Posten är ett naturligt monopol, men
              jag inser att jag är lite jävig i frågan. Jag tycker i alla fall
              att det är viktigt att de som ska ha den här samhällsomfattande
              servicen i framtiden också känner till vad som händer och hur
              det kommer att påverka dem.
            </seg>
            <seg n="002f0543">
              Statsrådet tycker att det är viktigare att diskutera om boende
              i innerstaden får posten direkt i dörren eller nere i trapphuset
              än att diskutera huruvida hela Sverige ska få posten hem till
              sig även i glesbygd, på öarna på västkusten eller i nordligaste
              Norrland. Jag tycker att det är viktigare att diskutera. Man kanske
              inte ska privatisera Posten så som den här regeringen har gjort.
            </seg>
          </u>
          <note type="speaker" n="f8ed2e01">
            Anf. 100 Statsrådet ÅSA TORSTENSSON (c):
          </note>
          <u who="Q271235" xml:id="i-74774d1614d9686f-35" n="19360b24">
            <seg n="9b46bf7f">
              Herr talman! Antingen vill interpellanten inte höra eller också
              missförstår vi varandra eller pratar förbi varandra.
            </seg>
            <seg n="ef30ad43">
              Vi har regler när det gäller postmarknaden. De reglerna gäller
              oavsett vem som äger postbefordran. Vilket företag som äger det
              har ingen betydelse. Reglerna är styrande. Det är alltså ett regelsystem
              som vi har att utgå från.
            </seg>
            <seg n="47965ded">
              Post- och telestyrelsen avgör vilken eller vilka operatörer som
              kan få ett samhällsuppdrag.
            </seg>
            <seg n="10972d8b">
              Diskussionen om postboxarna uppkom på grund av PTS allmänna råd.
              Det har skapat frågeställningar som gäller om man därmed har ändrat
              tidigare riktlinjer. Därför är det ganska avgörande att få svar
              på detta.
            </seg>
            <seg n="3c850b42">
              När det gäller postutdelning på landsbygden har det inte skett
              någon förändring. Det är skillnaden. Därför är det på sin plats
              att analysera den förändring som sker i stadsbebyggelse.
            </seg>
            <seg n="937d5c24">
              Post- och telestyrelsen har också gjort en intressant undersökning
              när det gäller avstånd till postlådor eftersom vi, med rätta,
              har en diskussion om post- och kassavanor. Det var 77 procent
              som uppgav att postlådorna var placerade vid tomtgränsen, 19 procent
              uppskattade avståndet till mindre än 200 meter och 4 procent uppskattade
              avståndet till den egna lådan till mellan 200 och 1 000 meter.
            </seg>
            <seg n="401fbe23">
              Jag tror att det är viktigt att också se vilken bra service vi
              har på landsbygden.
            </seg>
            <seg n="72c8b178">
              Det finns ärenden som har varit uppe till debatt i kammaren som
              till exempel postutdelningen i Årböle. Det finns till prövning
              i Europakommissionen i dag.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="d7b8e30c">
            20 § Svar på interpellation 2007/08:618 om ökade inkomstskillnader
            i Sverige
          </note>
          <note type="speaker" n="07a70d6f">
            Anf. 101 Finansminister ANDERS BORG (m):
          </note>
          <u who="Q182050" xml:id="i-74774d1614d9686f-36" n="13d4f088">
            <seg n="e50d9d4a">
              Herr talman! Monica Green har frågat mig vilka initiativ regeringen
              avser att ta för att vi ska få ett rättvisare Sverige i inkomsthänseende.
              Vidare ställer Monica Green frågan hur sjuka, arbetslösa och förtidspensionärer
              ska få del av välståndstillväxten. Avslutningsvis ställs frågan
              om hur den växande skatteskillnaden mellan pensionärer och yrkesarbetande
              ska minskas.
            </seg>
            <seg n="80e77a30">
              Jag har under de senaste åren haft ett antal debatter med Monica
              Green på temat inkomstfördelning. Det gläder mig att frågan tycks
              vara lika viktig för oppositionen som för regeringen.
            </seg>
            <seg n="30ec65e7">
              Regeringen har alltsedan den tillträdde haft som främsta mål
              att skapa förutsättningar för fler jobb, så att fler människor
              kan gå från utanförskap till arbete. Jobbskatteavdraget är ett
              viktigt inslag i denna politik och ökar lönsamheten av att jobba
              för främst låg- och medelinkomsttagare. Därmed minskar trösklarna
              in i arbete för dem som i dag helt eller delvis lever på olika
              sociala ersättningar som till exempel sjuka, arbetslösa och sjuk-
              och aktivitetsersatta. Detta gäller även för pensionärer äldre
              än 65 år, där ett extra högt jobbskatteavdrag ger ökade inkomster
              till dem som helt eller delvis väljer att arbeta efter sin pensionering.
              Det är arbete och ekonomisk tillväxt som är nyckeln till välståndsutvecklingen
              för alla grupper i samhället.
            </seg>
            <seg n="472a11f9">
              Mot denna bakgrund är det glädjande att kunna konstatera att
              antalet sjuka, arbetslösa och sjuk- och aktivitetsersatta har
              minskat kraftigt under alliansregeringens tid vid makten. Under
              2007 minskade antalet personer som fick sin försörjning från sociala
              ersättningssystem som rör ohälsa, arbetslöshet och försörjningsstöd
              med 121 000 helårspersoner. Det är den överlägset största minskningen
              under de 40 år som vi har uppgifter för. Det är min övertygelse
              att denna politik, för fler i arbete, inte bara är långsiktigt
              gynnsam ur ett samhällsekonomiskt perspektiv, utan även stärker
              välståndet och livskvaliteten för de individer som i dag lever
              i utanförskap.
            </seg>
          </u>
          <note type="speaker" n="f9019202">
            Anf. 102 MONICA GREEN (s):
          </note>
          <u who="Q3358763" xml:id="i-2de988f225d7386c-3" n="acac7867">
            <seg n="0ea13c5e">
              Herr talman! Tack så mycket för svaret. Ja, jag tycker att det
              är viktigt att vi diskuterar de här frågorna, finansministern.
              Jag känner nämligen en väldigt stor oro över de ökade klyftorna.
              Vi har en svensk modell, en nordisk modell, där vi håller ihop
              grupperna, trots att många bedömare i andra länder säger att det
              är bra med ökade skillnader och incitament, för då jobbar de mycket
              hårdare, och då blir de friska och så. Men vi i Sverige har haft
              en annan syn på detta tidigare. Vi har sagt att alla ska med och
              att vi ska se till att alla får möjligheter.
            </seg>
            <seg n="ecbc71d4">
              Nu påstår Anders Borg att tack vare jobbskatteavdraget har så
              och så många kommit i arbete. Men du vet, Anders Borg, hur det
              är egentligen. Du vet mycket väl att det var under vårt sista
              år vid regeringsmakten som 153 000 nya jobb tillkom och att ni
              tog över i den högkonjunkturen. Du vet att 80 000 nya jobb tillkom
              under det första regeringsåret, alltså nästan bara hälften så
              många, trots jobbskatteavdraget. Enligt er egen bedömning kommer
              det i år 40 000 jobb hälften så många som under ert första år.
              Och nu tvärnitar jobbtillväxten. Nu bedömer ni själva att det
              nästa år blir 8 000 nya jobb.
            </seg>
            <seg n="55875ff7">
              Att vi hade en högkonjunktur har alltså inte med jobbskatteavdraget
              att göra, utan dessa jobb tillkom trots er orättvisa politik.
              Det är många bedömare i Sverige som säger att jobbskatteavdraget
              inte har haft den effekt ni påstår. Visserligen säger några att
              effekten i framtiden kanske blir fler jobb, men jobben har kommit
              till tack vare högkonjunkturen. Det ska vi vara glada för; självfallet
              ska vi vara glada för att många har fått arbete och slipper stämpla.
              Det är positivt. Men det är inte så som Anders Borg försöker påskina
              att det skulle bero på incitamenten, som det heter på Borgspråk
              att blir de bara fattiga nog så hittar de sig nog ett jobb, eller
              de har säkert valt att vara sjuka, och blir de bara fattiga så
              blir de friska. Jag tycker att det är ett cyniskt sätt att se
              på människor. Jag menar att människor är goda och att människor
              faktiskt vill göra rätt för sig och att vi ska se till att alla
              människor får chansen.
            </seg>
            <seg n="68addf8e">
              Hur kan det vara så att ojämlikheten ökar, att fyra tiondelar
              i det här landet har fått det sämre eller har det likadant fast
              vi har fått en sådan fantastisk tillväxt de senaste åren, medan
              de tre rikaste tiondelarna har fått 70 procent av inkomstförstärkningarna
              tack vare era budgetsatsningar? Det är en moderat politik som
              förs i det här landet. Det ska vi inte sticka under stol med.
              Jag tror inte heller att Anders Borg vill försöka påskina att
              detta är något slags socialdemokratisk politik, utan det är en
              ren och skär moderat politik där man påstår att om människor blir
              fattiga nog så ska de nog hitta sig ett jobb.
            </seg>
            <seg n="564fcf31">
              Jag ställer inte upp på den synen, och jag tycker att det är
              tragiskt att Anders Borg har den uppfattningen. Vi ska naturligtvis
              vara glada över den högkonjunktur vi har haft, men hur ska vi
              göra nu då? Nu har ni dragit bort 70 miljarder i skatteintäkter,
              och nu kommer vi in i en lågkonjunktur högkonjunkturen håller
              på att avmattas. Hur blir det då med de människor som har blivit
              ännu fattigare?
            </seg>
            <seg n="563dad8f">
              Ni har ökat skillnaderna i det här landet, och det är inte bra
              för Sverige. Det ökar oroligheten. Det blir mer bråk, och det
              blir en mer otrygg tillvaro för människor!
            </seg>
          </u>
          <note type="speaker" n="d68f7813">
            Anf. 103 Finansminister ANDERS BORG (m):
          </note>
          <u who="Q182050" xml:id="i-74774d1614d9686f-37" n="13d4f088">
            <seg n="1d9e1f8a">
              Herr talman! Vår politik kommer att öka rättvisan i Sverige,
              för när fler människor kommer i arbete ökar deras möjligheter
              att känna tillfredsställelse och stolthet över att försörja sig
              själva. Då ökar deras möjligheter att vara med på arbetsplatsen
              och ha en trygghet i arbetskamrater. Då ökar deras möjligheter
              att få vara med i löneökningstakten. De får vara med om kompetensutvecklingen,
              och de får vara med om den utveckling vi normalt ser i arbetslivet
              med stigande löner.
            </seg>
            <seg n="136ad06a">
              Det är därför arbetslinjen är kärnan i vår rättvisepolitik, och
              det är här det också går en stor skiljelinje i svensk politik.
              Socialdemokraterna regerade Sverige från 1994 till 2006. Vi kan
              tydligt se hur det gick. Lönespridningen ökade med 10 procent.
              Gini-koefficienten, kanske det bästa måttet vi har på inkomstspridning,
              ökade med nästan 30 procent under den perioden. Förmögenhetskoncentrationen
              mätt som den andel som ägs av den rikaste procenten ökade från
              19 till 25 procent. Vi kunde tydligt se att skillnaderna i Sverige
              växte, inte av en slump utan som en direkt konsekvens av ett misslyckande
              nämligen misslyckandet med jobbpolitiken. Klarar man inte jobbpolitiken
              klarar man inte rättvisan. Socialdemokraterna misslyckades med
              jobbpolitiken och misslyckades därför med rättvisan.
            </seg>
            <seg n="4c0245db">
              Nu ser vi en förändring. Vi ser att i april ökade sysselsättningen
              i fasta anställningar med 157 000 jämfört med april 2007. Den
              generella sysselsättningen ökade med 92 000 personer. Detta var
              inga låglönejobb. Det var inte osäkra korttidsanställningar, utan
              det var riktiga, fasta anställningar som ökade.
            </seg>
            <seg n="1c2a855e">
              Denna förändring är inte slumpmässig. Den var förutsedd av Konjunkturinstitutet.
              Den fanns i EU-kommissionens bedömning. Den har legat i OECD:s
              bedömningar, och det har legat i regeringens bedömning att jobbpolitiken
              skulle ha effekter.
            </seg>
            <seg n="588d23e2">
              Nu visar det sig i och för sig att effekterna sannolikt är större
              än vad vi räknat med. Vi fick i dag en bedömning från Internationella
              valutafonden, IMF, där man drar slutsatsen att Sveriges arbetsmarknad
              fortsätter att visa goda resultat och att detta beror dels på
              en stark ekonomisk utveckling, dels på fördelarna från de utbudsreformer
              som regeringen har genomfört. Man konstaterar från IMF:s sida
              att tajmningen för dessa utbudsreformer inte kunde ha varit bättre,
              därför att vi har kunnat genomföra dem vid en tidpunkt av stark
              efterfrågan.
            </seg>
            <seg n="a043d72e">
              Nu håller vi på att etablera Sverige med en sysselsättningsnivå
              på ungefär 80 procent, kanske 150 000200 000 personer högre än
              den nivå vi låg på under den socialdemokratiska regeringen. Detta
              beror på att vi konsekvent har gjort reformer som har handlat
              om att återupprätta arbetslinjen.
            </seg>
            <seg n="48509a19">
              Nu kommer vi gradvis att se vad detta har för betydelse för människor.
              Vi ser nu en bra lönestegringstakt. Den lönesänkningsallians som
              Monica Green talade om så många gånger under valrörelsen har inte
              visat sig i verkligheten, utan kommunalanställda och handelsanställda
              har fått se stigande sysselsättning och en god löneutveckling.
            </seg>
            <seg n="abd77047">
              Då ser vi att inkomstskillnaderna också kommer att minska, därför
              att när fler människor är på arbetsmarknaden är det fler som kan
              känna stolthet över att försörja sig själva. Det är fler som har
              möjligheter att vara med i kompetensutvecklingen, och det är fler
              som får följa löneutvecklingen uppåt. Det här är en orsak och
              verkan. När man misslyckas med jobbpolitiken misslyckas man med
              rättvisepolitiken. Då får vi en socialdemokratisk utveckling med
              stigande inkomstspridning, förstärkt förmögenhetskoncentration
              och ökade inkomstskillnader mätt i de mått vi använder.
            </seg>
            <seg n="d3e05fbd">
              Nu kommer vi att få se en annan utveckling, därför att vi har
              en politik för full sysselsättning.
            </seg>
          </u>
          <note type="speaker" n="a3f02823">
            Anf. 104 MONICA GREEN (s):
          </note>
          <u who="Q3358763" xml:id="i-2de988f225d7386c-4" n="acac7867">
            <seg n="c9824b16">
              Herr talman! Det går att beskriva verkligheten på olika sätt.
              Anders Borg försöker skönmåla verkligheten fast vi egentligen
              vet hur det är: Fyra tiondelar har fått det sämre eller står på
              samma nivå som tidigare, och de rikaste tre tiondelarna har fått
              70 procent av inkomstförstärkningarna. Det är fakta!
            </seg>
            <seg n="606a9ada">
              Anders Borg hänvisar till vår tid. Anders Borg vet mycket väl
              vad vi gjorde under den tiden. Vi städade upp efter det moras
              ni hade ställt till med. Jag behöver bara säga 500 procents ränta
              så vet Anders Borg vad jag talar om. Det tog väldigt lång tid,
              och det var väldigt tufft, men vi lyckades även om det var jobbigt
              för många människor under den tiden.
            </seg>
            <seg n="fc800631">
              När vi sedan under valrörelsen sade att jobben kommer, att vi
              har en god tillgång och en ökad tillväxt påstod ni motsatsen.
              Egentligen har Anders Borg i efterhand gett oss rätt. Han har
              sagt att det är ordning och reda i ekonomin, en stark ekonomisk
              utveckling och en stark efterfrågan och att det är sådant som
              ger jobb. Vi talade om detta i valrörelsen, men då påstod ni att
              vi hade fel.
            </seg>
            <seg n="f1664101">
              Vi ska vara glada att vi har haft en högkonjunktur. Det är positivt
              att människor har fått arbete, att man kan gå från att ha varit
              arbetslös till att få ett jobb. Men vi ska inte vara nöjda, särskilt
              inte nu när vi ser orosmolnen på himlen. Ni skriver själva i er
              egen proposition att jobbtillväxten tvärnitar, att det nästa år
              antagligen bara blir 8 000 nya jobb. Det kan väl Anders Borg inte
              vara nöjd med.
            </seg>
            <seg n="b05c7d40">
              Dessutom har ni dragit ned på möjligheten till komvux, möjligheten
              att utbilda sig när man är arbetslös och möjligheten för människor
              att få ytterligare chanser i livet. Det har ju Anders Borg fått.
              Det borde också de människor som i dag står längst bort från arbetsmarknaden
              få.
            </seg>
            <seg n="b662c70b">
              Nu har vi i stället sett att ungdomsarbetslösheten har ökat.
              Den långa långtidsarbetslösheten har ökat. Det är sådana tendenser
              som är mycket oroande för framtiden.
            </seg>
            <seg n="f13478fe">
              Vi får inte göra så att det blir ett tudelat samhälle. Vi måste
              se till att alla är med, annars blir det ett samhälle med oroligheter,
              människor som inte vet vad de ska ta sig till. Det kan bli så
              att brotten ökar, som det blir i de länder där man har stora klyftor.
              Ett sådant samhälle ska vi inte ha. Vi ska inte ha ett samhälle
              där man bygger murar runt vissa platser och säger: Nej, vi vill
              inte ha in vissa det man kallar dräggen utan vi måste bygga murar
              och ha grindar som är stängda så att vi slipper de människorna.
              Vi ska inte bygga ett sådant samhälle. Vi ska se till att alla
              är med in i framtiden. Alla måste få chansen att få en utbildning,
              att få möjlighet att gå till skolan eller att få ett jobb.
            </seg>
            <seg n="a6364149">
              Jag är lika glad som Anders Borg över att vi har haft en högkonjunktur.
              Men jag är inte nöjd med hur det ser ut inför framtiden. Jag är
              orolig för att vi nu ska gå in i en lågkonjunktur när de fattiga
              har blivit fattigare och de rika har blivit rikare. Det är ingen
              bra politik för framtiden.
            </seg>
          </u>
          <note type="speaker" n="1f6e8c98">
            Anf. 105 Finansminister ANDERS BORG (m):
          </note>
          <u who="Q182050" xml:id="i-74774d1614d9686f-38" n="13d4f088">
            <seg n="ba1ec47b">
              Herr talman! Det är viktigt, som Monica Green säger, att vi inte
              ägnar oss åt att skönmåla. Vi ska se de allvarliga samhällsproblem
              som Socialdemokraterna har lämnat efter sig i vitögat. Vi ska
              komma ihåg att det handlar om ett samhälle där lönespridningen
              ökade med 10 procent, där inkomstspridningen med Gini-koefficienten
              steg med nästan 30 procent, där förmögenhetskoncentrationen förstärktes.
              Låt mig ta ett exempel, kvinnors löner relativt mäns. Under de
              år Socialdemokraterna styrde skedde det en förbättring med en
              tiondel. Monica Green pratade om att man hade varit långsam i
              städarbetet. Ja, det verkar tydligt på det området, för det skulle
              ta uppemot 110 år att uppnå jämställda löner om man fortsätter
              i socialdemokratiskt tempo.
            </seg>
            <seg n="1671d831">
              Jag vill bara notera när det gäller rättvisepolitiken att de
              åtgärder som Socialdemokraterna avslutade med att vidta i städarbetet
              var att avskaffa arvs- och gåvoskatterna respektive att genomföra
              en mycket omfattande skattelättnad för egenavgifter. Vi kan notera
              att arvs- och gåvoskatterna och egenavgifterna är skattelättnader
              som är kloka, bra, tillväxtmotiverade och som har ungefär de fördelningseffekter
              som man har fått av de åtgärder som vi har vidtagit, som Monica
              Green nu skäller på så dant.
            </seg>
            <seg n="e73bb67b">
              Låt oss komma ihåg att det inte går att särskilja rättvisa från
              arbete. Nu när vår politik börjar ge resultat minskar långtidsarbetslösheten.
              Ams rapporterade i sin månadsstatistik 10 00012 000 i minskad
              långtidsarbetslöshet. Ungdomsarbetslösheten är på rekordlåga nivåer
              relativt det vi såg under förra mandatperioden. Sysselsättningen
              bland invandrare ökade med över 25 000 i aprilstatistiken. Regionala
              skillnader minskar. När vi tittar på sjukskrivningarna ser vi
              att de nu minskar kraftigt i Norrbotten, Gävleborg och Värmland.
              Vi ser samtidigt att arbetslösheten reduceras kraftigt i många
              län. Det här är åtgärder som kommer att minska det ekonomiska
              utanförskapet och som kommer att bidra till att inkomstskillnaderna
              mellan olika grupper blir mindre.
            </seg>
            <seg n="6a13e937">
              Jag sade att 121 000 helårsekvivalenser färre befinner sig i
              utanförskap. Man kan göra om det till helårspersoner. Tittar vi
              på den senaste statistiken, där vi tar upp de öppet arbetslösa,
              personer i Amsåtgärder, personer som är latent arbetssökande och
              undersysselsatta och personer med sjuk- eller aktivitetsersättning,
              är det en minskning med 165 000 personer sedan valet.
            </seg>
            <seg n="fdf37a4f">
              Det är glädjande nyheter och någonting som vi ska känna oss nöjda
              över, därför att det är viktigt att vi nu börjar komma tillbaka
              till full sysselsättning, att vi börjar sanera den jobbskuld Socialdemokraterna
              så tydligt lämnade efter sig. Och låt oss inte gå tillbaka! Låt
              oss när Socialdemokraterna talar om sina återställare, att höja
              skatten för låg- och medelinkomsttagare, att chockhöja skatten
              för LO:s och TCO:s medlemmar, komma ihåg att det skulle göra det
              mindre lönsamt att arbeta.
            </seg>
            <seg n="90997f99">
              När Socialdemokraterna vill underminera arbetslinjen i a-kassan,
              även om nu Sven-Erik Österberg kanske anslöt sig mer till vår
              ordning det är väl lite oklart vad som gäller där kan jag säga
              att återupprättar man den gamla linjen och undergräver arbetslinjen
              kommer det att leda till högre arbetslöshet. Chockhöjer man arbetsgivaravgifterna,
              särskilt om man fick för sig att göra detta i det läge vi nu har
              för ungdomar, är det klart att färre unga människor skulle få
              arbete.
            </seg>
            <seg n="cd1f8820">
              I takt med att Socialdemokraterna skulle få chansen att driva
              upp utanförskapet, pressa ned sysselsättningen, driva upp arbetslösheten,
              pressa upp långtidsarbetslösheten, driva ut ungdomar, driva ut
              invandrare, driva ut äldre och driva ut kvinnor från arbetsmarknaden
              skulle orättvisorna öka. Här är skiljelinjerna. En rättvis politik
              måste byggas på den fulla sysselsättningens grund. En politik
              för utanförskap förblir en politik som bygger skillnader, som
              skapar klyftor och som skapar ett samhälle som inte håller ihop
              och inte ett samhälle där alla har samma möjligheter att delta
              på lika villkor.
            </seg>
          </u>
          <note type="speaker" n="8e7221f3">
            Anf. 106 MONICA GREEN (s):
          </note>
          <u who="Q3358763" xml:id="i-2de988f225d7386c-5" n="acac7867">
            <seg n="7e14a180">
              Herr talman! Tror finansministern själv på det han just sade
              eller är det bara floskler som han drar till med? Han vet ju mycket
              väl att det han sade inte var sant. Det är möjligt att ni står
              på era interna mässor och uppviglar varandra med de lögner som
              vi just fick höra. Det är tragiskt att en finansminister i så
              fall uppviglar sina egna till de lögnerna och försöker pådyvla
              Socialdemokraterna sådana saker. Jag tycker att det är upprörande
              att Anders Borg kommer med dessa lögner.
            </seg>
            <seg n="537cb104">
              Sanningen, Anders Borg, är att under vårt senaste år vid regeringsmakten
              tillkom 153 000 nya jobb. Vid ert första år vid regeringsmakten
              tillkom 80 000 nya jobb. I år kommer 40 000 nya jobb, och ni skriver
              själva att ni bedömer att nästa år blir det 8 000 nya jobb. Det
              är när er politik väl börjar bita vi ser jobbtillväxten tvärnita.
              Sedan kan Anders Borg försöka påskina att det skulle vara ert
              jobbskatteavdrag som har gjort de här jobben. Det är ju inte sant.
            </seg>
            <seg n="f68b368d">
              Jag beklagar att Anders Borg använder sig av taktiken att försöka
              påskina att Socialdemokraterna ökar arbetslösheten. Det vi gjorde
              var att först städa upp efter er. Därefter såg vi hur tillväxten
              skulle komma. Anders Borg brukade åtminstone i början av sin tid
              som finansminister berömma Göran Persson för att han lämnade efter
              sig sådan ordning och reda i ekonomin, att det var en stark ekonomisk
              utveckling och att vi skulle få en stark efterfrågan. Det gjorde
              Anders Borg i början. Men nu kanske han börjar känna att det inte
              är värt att berömma Socialdemokraterna för mycket för de var väldigt
              duktiga på att ha ordning och reda.
            </seg>
            <seg n="a5e35680">
              Nu när er politik börjar bita ser vi ju hur det blir. Skillnaderna
              ökar. De tre rikaste tiondelarna i landet har fått 70 procent
              av inkomstförstärkningarna. Det tycker jag är en orättvis och
              cynisk politik.
            </seg>
          </u>
          <note type="speaker" n="0c17a09d">
            Anf. 107 Finansminister ANDERS BORG (m):
          </note>
          <u who="Q182050" xml:id="i-74774d1614d9686f-39" n="13d4f088">
            <seg n="b981c4bf">
              Herr talman! Låt mig börja med att berömma Socialdemokraterna.
              Monica Green efterfrågade beröm. Jag ska gärna berömma Göran Persson
              som statsminister. Man sanerade budgeten. Man upprätthöll överskott
              i de offentliga finanserna på ett föredömligt sätt. Man sänkte
              marginalskatterna i Sverige mycket tydligt med hjälp av kompensationen
              för egenavgifter. Det var en bra åtgärd som gjorde att det lönade
              sig bättre att arbeta. Och man gjorde en tydlig åtstramning av
              sjukförsäkringen för att få arbetslinjen återupprättad. Det bidrog
              till att vi gradvis började minska sjukfrånvaron. Sedan gjordes
              det mycket som var fel, och mycket av det som gjordes rätt gjordes
              alldeles för sent.
            </seg>
            <seg n="0315a623">
              Monica Green talar om lögner. Jag står här med ett papper i min
              hand med de fördelningspolitiska nyckeltalen. Det är dem vi normalt
              sett använder i våra fördelningspolitiska redogörelser för att
              titta på hur utvecklingen har varit. Låt oss gå igenom dem en
              gång till då!
            </seg>
            <seg n="0bc77705">
              Lönespridningen, mätt som decil 9 genom decil 5, ökade från 1,45
              till 1,58. Det är en 10-procentig ökning. Samtidigt steg Gini-koefficienten
              från 0,24 till 0,27. Det är nästan 30 procents ökning av inkomstspridningen.
              Den del av förmögenheterna som ägs av topp 1 procent ökade från
              19 ½ till 25 procent.
            </seg>
            <seg n="6d927e49">
              Under de socialdemokratiska åren skedde alltså en tydlig förskjutning
              i en orättvis riktning. Det grundläggande skälet till det var
              att man inte lyckades med jobbpolitiken. Det är inte jag som säger
              att jobbavdraget bidragit till sysselsättningen. Låt mig nämna
              att IMF konstaterar att det är såväl den ekonomiska tillväxten
              som benefits from the labour supplier reforms som bidragit till
              detta. De konstaterar vidare att tajmningen för dessa åtgärder
              could not have been better ; låt mig översätta: kunde inte ha
              varit bättre, kunde inte ha varit mer riktig.
            </seg>
            <seg n="a8c0e154">
              Det är en utvärdering som görs av IMF eftersom vi nu ser att
              jobbpolitik ger jobb och jobbpolitik ger rättvisa. Det är den
              nuvarande regeringens politik.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="5b503e70">
            21 § Svar på interpellation 2007/08:626 om pensionärsskatten
          </note>
          <note type="speaker" n="958fc5a9">
            Anf. 108 Finansminister ANDERS BORG (m):
          </note>
          <u who="Q182050" xml:id="i-74774d1614d9686f-40" n="13d4f088">
            <seg n="60b1c6c6">
              Herr talman! Monica Green har frågat mig vilka initiativ regeringen
              avser att ta för att förbättra pensionärernas ekonomiska villkor.
              Vidare frågar hon mig vilka initiativ regeringen avser att ta
              för att återupprätta pensionsuppgörelsens anda att pensionärerna
              inte ska behöva känna sig ekonomiskt undanträngda, bortglömda
              eller diskriminerade. Slutligen frågar hon mig vilka särskilda
              initiativ regeringen avser att ta för att kvinnor över 75 år ska
              garanteras en dräglig ekonomi.
            </seg>
            <seg n="16f0cf46">
              För det första vill jag påpeka att vi inte har någon särskild
              pensionärsskatt i Sverige och att regeringen definitivt inte planerar
              att införa någon sådan.
            </seg>
            <seg n="9f0ff717">
              Det avgörande för pensionärernas ekonomiska villkor är att Sverige
              har en stark ekonomi. Med en politik inriktad mot att få fler
              i arbete ökar de arbetandes inkomster. Detta medför att pensionerna
              räknas upp snabbare och att allt fler arbetande tjänar in fler
              pensionsrätter. Med fler människor i arbete skapas förutsättningar
              för att det ska finnas tillräckligt med hjälpande händer inom
              vård och omsorg samtidigt som finansieringen av välfärden säkras
              långsiktigt. Regeringen har sedan tillträdet genomfört en lång
              rad reformer för att förbättra de äldres situation. Till exempel
              har bostadstillägget för pensionärer höjts. Mer pengar satsas
              på att utveckla kvaliteten i äldreomsorgen och för att fler ska
              få tillgång till ett anpassat boende.
            </seg>
            <seg n="1c4b5630">
              När det gäller pensionsuppgörelsen finns det ett brett politiskt
              samförstånd. Regeringen och Socialdemokraterna är eniga om pensionssystemets
              framtid. Det finns inte några konflikter om hur pensionsuppgörelsen
              ska tolkas. För att fortsatt vårda reformen har regeringen tillsatt
              en grupp med representanter från de fem partierna som ursprungligen
              låg bakom reformen.
            </seg>
            <seg n="1bbdf911">
              Regeringen är medveten om att det finns pensionärer, däribland
              en del kvinnor över 75 år, som lever under knappa ekonomiska villkor.
              Regeringen aviserade därför i vårpropositionen att förslag om
              att förbättra de ekonomiska villkoren för i första hand de sämst
              ställda pensionärerna kommer i höstens budgetproposition.
            </seg>
          </u>
          <note type="speaker" n="0da9e99a">
            Anf. 109 MONICA GREEN (s):
          </note>
          <u who="Q3358763" xml:id="i-2de988f225d7386c-6" n="acac7867">
            <seg n="6fe66e9c">
              Herr talman! Jag tackar för svaret.
            </seg>
            <seg n="b5c94c53">
              Det finns 1,6 miljoner människor i det här landet som är över
              65 år. Menar Anders Borg att de ljuger? Menar Anders Borg att
              de misstar sig när de upplever att de betalar mer skatt än de
              som arbetar? Menar Anders Borg att alla dessa pensionärer har
              uppfattat saken fel? För dem har osten blivit dyrare, sillen har
              blivit dyrare, mjölken har blivit dyrare, köttet har blivit dyrare
              ja, över huvud taget har maten blivit dyrare. Det har blivit dyrare
              att leva i det här landet.
            </seg>
            <seg n="c7383c95">
              Det är åldersdiskriminering att införa högre skatt för dem som
              är över 65 år. De har sin uppskjutna lön. De är värda sin pension.
              De har byggt upp landet. De borde därför inte få behandlas på
              det sätt som Anders Borg nu behandlar dem när han till och med
              påstår att de har fel, att de uppfattat saken fel, att de inte
              betalar mer i skatt än de som arbetar.
            </seg>
            <seg n="ec6a626a">
              Det är möjligt att Anders Borg kan försöka påskina det för vissa
              som han talar med, men pensionärerna är helt överens: De vet att
              de betalar mer i skatt än de som arbetar. Ni har ju lyckats om
              det nu är lyckat sänka skatten med 70 miljarder och inte en krona
              till pensionärerna. Är det något att vara stolt över, Anders Borg?
              Ska pensionärerna behöva straffas för att de fyllt 65 år? Det
              blir en tröskeleffekt sådana ord gillar ju Anders Borg när pensionärerna
              efter att de väl fyllt 65 ska betala mer i skatt. Det är orättvist
              att ha en sådan åldersdiskriminering i det här landet.
            </seg>
            <seg n="91ab4a83">
              Anders Borg säger att vi är överens om pensionssystemet. Ja,
              det är vi, och det är viktigt att vi håller fast vid det. Anders
              Borg och hans kamrater var nära att spräcka pensionsöverenskommelsen
              i höstas när de inte ville räkna upp pensionerna på det sätt som
              vi kommit överens om. Vi får vara rädda om pensionsöverenskommelsen
              så att den håller. Vi ska vara glada över att pensionärerna nu
              fått några kronor mer i pension. Det är jättebra. Det har de fått
              tack vare att vi tillsammans har den pensionsöverenskommelse som
              vi har. Då får vi också se till att vårda den och inte försöka
              spräcka den och påstå att vi ska räkna på annat sätt. Det är alltså
              bra om vi har kvar den överenskommelsen.
            </seg>
            <seg n="c29c1056">
              När det gäller de sämst ställda pensionärerna säger Anders Borg
              att de ska få mer i höstens budgetproposition. Hur mycket blir
              det? Vad kommer de att få? Är det bostadstillägg de kommer att
              få, eller är det något annat? Pensionärerna över lag är värda
              ett värdigt liv. De har fått det dyrare på grund av att inflationen
              ökat. De borde åtminstone inte behöva betala mer i skatt än de
              som arbetar. Detta kallar Anders Borg för incitament. Det är så
              bra, för om de betalar mer i skatt kanske de i stället jobbar
              lite mer även om de är gamla.
            </seg>
            <seg n="ce95dff8">
              Jag tycker att våra pensionärer är värda sin pension och borde
              behandlas på samma sätt som de som är under 65 år.
            </seg>
          </u>
          <note type="speaker" n="19da8029">
            Anf. 110 JÖRGEN JOHANSSON (c):
          </note>
          <u who="Q5886707" xml:id="i-7d31137a54de8bf3-0" n="d6b8664e">
            <seg n="fbdd6332">
              Herr talman! Monica Green skriver i sin interpellation att det
              för många är omtumlande att bli pensionär. Jag konstaterar att
              det var omtumlande att läsa Monica Greens interpellation, och
              än mer omtumlande var det att lyssna på inlägget alldeles nyss.
              Retoriken har uppenbarligen inga gränser.
            </seg>
            <seg n="39c9916c">
              Vidare konstaterar jag att Socialdemokraterna bedriver en aktiv
              kampanj där budskapet är att en särskild pensionärsskatt införts.
              Om det nu skulle finnas en särskild pensionärsskatt infördes den
              förmodligen av den tidigare regeringen eftersom ingen förändring
              skett sedan dess för pensionärerna. Jo, en sak har skett, nämligen
              att de pensionärer som har en förvärvsinkomst får lägre skatt.
              I övrigt är det på samma sätt som tidigare.
            </seg>
            <seg n="4e20b492">
              Utifrån Monica Greens skrivning i interpellationen måste man
              fråga sig om det handlar om en särskild pensionärsskatt eller
              om det är en utpräglad buskispolitik som förs. Av finansministerns
              svar framgår, och det är också min tolkning, att det definitivt
              inte är fråga om någon pensionärsskatt.
            </seg>
            <seg n="787823e7">
              Finansministern förklarar tydligt och klart hur situationen ser
              ut i dag. Även jag vill framhålla vikten av att vårda den pensionsuppgörelse
              som finns mellan fem partier i riksdagen. På detta område är det
              viktigt att vi har en blocköverskridande överenskommelse för att
              kunna ge pensionärerna långsiktiga pensionssystem och därmed också
              långsiktig trygghet.
            </seg>
            <seg n="838a5172">
              Den senaste förändringen av pensionssystemet har inneburit att
              pensionärerna får ett bättre utfall än om vi behållit det tidigare
              systemet. Vi kan beräkna att de från 2002 fram till i dag fått
              mellan 5 ½ och 6 miljarder mer än om vi bibehållit det tidigare
              systemet.
            </seg>
            <seg n="031fea08">
              Införandet av jobbskatteavdraget har inneburit att fler är i
              arbete, fler betalar skatt, fler bidrar till det gemensamma samhället.
              Det i sin tur innebär att löneindex ökar för alla, vilket höjer
              pensionerna. Denna ökning är betydligt större än den ökning om
              167 kronor i månaden som Socialdemokraterna föreslog för något
              år sedan. Jag tror att vi kan räkna med en ökning som ligger på
              nivån fem gånger större än den som Socialdemokraterna gick ut
              och marknadsförde.
            </seg>
            <seg n="135b591f">
              Samma kritik som Socialdemokraterna nu ger jobbskatteavdraget
              utifrån ett pensionärsperspektiv fördes fram i början av 90-talet
              mot Finsamförsöket, alltså den finansiella samordningen mellan
              sjukvården och Försäkringskassan. Kritiken kom då främst från
              pensionärsgrupperna och var stor ända tills man konstaterade att
              man var vinnare på systemet. Vårdköerna försvann, och man kom
              snabbare in i vården genom Finsamförsöket. Jag ser framför mig
              precis samma utveckling på jobbskatteavdraget som vi hade i början
              på 90-talet genom Finsam. Det blir ökade pensioner för pensionärerna,
              och man kommer att bli nöjd.
            </seg>
            <seg n="ce0f21bb">
              Herr talman! Jag delar dock Monica Greens oro över pensionerna
              för kvinnor över 75 år. Det är därför bra att regeringen klart
              och tydligt har aviserat en förbättring av pensionerna för denna
              grupp i höstens budget. Det gäller såväl kvinnor som män.
            </seg>
            <seg n="62a4f95a">
              Avslutningsvis en fråga direkt till Monica Green. I interpellationen
              står det att jobbskatteavdraget innebär en diskriminering av våra
              äldre, och främst de äldre kvinnorna. Jag får lov att säga att
              jag inte begriper vad Monica Green menar. Jag skulle vilja ha
              en förklaring.
            </seg>
          </u>
          <note type="speaker" n="35b233c5">
            Anf. 111 Finansminister ANDERS BORG (m):
          </note>
          <u who="Q182050" xml:id="i-74774d1614d9686f-41" n="13d4f088">
            <seg n="3c52f374">
              Herr talman! Det är naturligtvis så att vi har en besvärlig situation
              för många av Sveriges pensionärer. Detta gäller särskilt de äldre
              kvinnorna. Bland kvinnor mellan 65 och 74 år är det 12 procent
              som upplever att de har en låg ekonomisk standard. Över 75 år
              är det 25 procent som har det.
            </seg>
            <seg n="c4dc93ca">
              De här siffrorna ökade kraftigt under de år Socialdemokraterna
              styrde. Bland de yngre pensionärerna ökade andelen med låg ekonomisk
              standard med 2 procentenheter, och för kvinnor över 75 år ökade
              den med 7 ½ procentenheter. Det utvecklades på ungefär samma sätt
              för männen, även om ökningstakten där för de sämst ställda pensionärerna
              bara var 5 procentenheter.
            </seg>
            <seg n="1d59c210">
              Under de år Socialdemokraterna styrde ökade den ekonomiska utsattheten
              för äldre kvinnor. Det var inte så konstigt att det var så. Det
              sammanhängde med att de ekonomiska klyftorna växte därför att
              man misslyckades med sysselsättningspolitiken. Det är sysselsättning
              och tillväxt som styr vad vi har för resurser i samhället.
            </seg>
            <seg n="2e37eea9">
              Vi vill göra någonting för de sämst ställda pensionärerna. Vi
              vill se till att vi har en trygg välfärd också i framtiden. Det
              är, precis som Jörgen Johansson nämner, så att pensionerna nu
              ökar mycket kraftigare än de tidigare har gjort. Det handlar om
              4 000 kronor för 2007, 5 000 kronor 2008 och nästan 6 000 kronor
              2009. Ökningstakten för pensionerna är nästan dubbelt så stark
              som under de sista åren Socialdemokraterna styrde.
            </seg>
            <seg n="8ac39c3e">
              Det är därför att vi nu har en konsekvent politik för att återupprätta
              arbetslinjen, så att unga människor, invandrare, kvinnor och äldre
              kan vara kvar på arbetsmarknaden och bidra till skatteintäkter
              och välfärd, så att vi har råd att göra någonting för de sämst
              ställda pensionärer som Socialdemokraterna lämnade efter sig under
              den förra mandatperioden, så att vi har en chans att ge en förstärkning
              i höstens budget för de äldre kvinnor som har fått de försämringar
              som jag tidigare nämnde och som har fått en alltmer utsatt ekonomisk
              situation.
            </seg>
            <seg n="7efd31aa">
              Här är det viktigt att vi i ett välfärdssamhälle också kan garantera
              de äldre kvinnorna en bra pensionsutveckling och en bra standardutveckling.
              Det är en av de prioriteringar vi har lagt fast inför höstens
              budgetarbete. Pensionärerna är en viktig grupp som förbättringar
              ska komma till del.
            </seg>
            <seg n="8794d165">
              Det gäller naturligtvis inte bara pensionerna, utan också välfärden.
              Jobbskatteavdraget har haft större effekter än vi har räknat med.
              Vi är igenom en lågkonjunktur. Vi är inne i en dämpning, där skatteintäkterna
              stiger mer än vad vi har räknat med och där utanförskapet minskar
              snabbare än vi trott. Det gör att vi har starkare offentliga finanser
              i en dämpning än vi kanske upplevt vid något annat tillfälle.
            </seg>
            <seg n="03410906">
              Detta är glädjande för regeringen och också för Socialdemokraterna.
              Det innebär att vi klarar denna dämpning utan de nedskärningar
              för kommuner och socialförsäkringar som Socialdemokraterna fick
              ta fram vid varje nedgång.
            </seg>
            <seg n="440d16c0">
              Vi återupprättar arbetslinjen, och därför skapar vi ekonomiska
              resurser som också kommer välfärden till del, som också kommer
              att göra att vi kan säkra kvaliteten i äldreomsorgen och som också
              kan komma pensionärerna till del, främst de sämst ställda pensionärerna,
              i höst när vi ska genomföra ytterligare reformer för att underlätta
              deras ekonomiska trygghet.
            </seg>
            <seg n="959faea3">
              Det är en viktig reform. Pensionärerna är en viktig grupp. Inte
              minst handlar det om de lite äldre pensionärerna, och inte minst
              handlar det om de kvinnor som har låg eller begränsad inkomstpension.
              Att höja deras ekonomiska standard är en viktig del i regeringens
              politik för att genom full sysselsättning också säkra en god välfärd
              för alla.
            </seg>
          </u>
          <note type="speaker" n="2a5d3c8e">
            Anf. 112 MONICA GREEN (s):
          </note>
          <u who="Q3358763" xml:id="i-2de988f225d7386c-7" n="acac7867">
            <seg n="a1fecd7c">
              Herr talman! Det här tangerar lite den förra debatten, där Anders
              Borg påstod att jobbskatteavdraget har lett till arbete. I själva
              verket handlar det om den högkonjunktur vi har varit inne i. Jag
              behöver inte rabbla siffrorna en gång till, men vi vet att vid
              vårt senaste år vid regeringsmakten tillkom det betydligt fler
              jobb än ni har lyckats åstadkomma hittills. Nu ser vi också att
              jobbtillväxten tvärnitar. Det skriver ni i er egen prognos.
            </seg>
            <seg n="b1d49121">
              Pensionerna har ökat. Det ska vi vara glada över. Men det är
              ingenting som regeringen kan ta åt sig äran för. Pensionsöverenskommelsen
              var vi fem partier som kom överens om tillsammans. Den ska vi
              vara rädda om och vårda. Man kan inte göra så som ni gjorde för
              ett år sedan, när ni plötsligt sade: Nej, det ska inte räknas
              upp på det sättet längre; vi har andra sätt att räkna upp på.
            </seg>
            <seg n="6a6bee80">
              Då var ni nära att spräcka hela överenskommelsen. Det hade inte
              varit bra för Sveriges pensionärer. I sista stund såg ni till
              att inte göra det. Det var inte Anders Borgs förtjänst, utan det
              var borgarna här i riksdagen som såg till att man kunde rädda
              pensionsöverenskommelsen. Så ta inte åt dig äran över pensionsöverenskommelsen!
              Den har vi gjort tillsammans. Vi kan vara glada över att man nu
              har fått en förstärkning i pensionerna. Det är bra.
            </seg>
            <seg n="2227ed97">
              Vi får här höra talas om att jag skriver om omtumlande frågor.
              Ja, det som är omtumlande är de ökade klyftorna i landet. Det
              som är omtumlande är att regeringen inför åldersdiskriminering.
              Jag kan förtydliga det igen om det är svårt att förstå. När man
              är 64 år betalar man en viss skatt, och den dag man fyller 65
              får man betala högre skatt. Det är det som är diskriminerande.
              Åldersdiskriminering kallas det. Om man inte förstår det kan jag
              berätta om det flera gånger.
            </seg>
            <seg n="1e1bf17e">
              Anders Borg talar om kommunernas ekonomi. Er egen bedömning säger
              att kommunernas ekonomi kommer att bli sämre nästa år. Det sker
              dramatiska försämringar nu bland annat för att socialbidragen
              ökar ute i kommunerna. Hälften av landets kommuner aviserar nu
              att socialbidragen kommer att öka. Det kommer inte att stärka
              kommunernas ekonomi. Det kommer inte att komma Sveriges pensionärer
              till godo när man behöver hjälp i åldringsvård, sjukvård och så
              vidare. Det kommer att försämra möjligheterna för Sveriges pensionärer.
            </seg>
            <seg n="6ddbbe3f">
              Jag sade inledningsvis att maten har blivit dyrare för pensionärerna,
              och det har den, eftersom inflationen ökar. Det är tufft för pensionärerna,
              och det är tragiskt att Anders Borg har infört en pensionärsskatt.
              Det blir följden när man betalar lägre skatt om man är yngre än
              65 år. Då blir det en pensionärsskatt. Det här gillar inte Sveriges
              pensionärer.
            </seg>
            <seg n="be1338e2">
              Ni skulle kunna göra som vi. Vi kommer inte att kunna rätta till
              allt det som ni håller på med för närvarande, med de ökande inkomstklyftorna
              och de ökade socialbidragen. Men vi ska åtminstone försöka rätta
              till skillnaderna något till att börja med och sedan försöka allt
              eftersom att se till att landets pensionärer får samma skattenivå
              som de som jobbar. Därför har vi förslaget med sänkt skatt för
              pensionärerna. Det kunde ni ha hakat på om ni hade tyckt att landets
              pensionärer är viktiga. Ni brukar gilla sänkt skatt, men ni har
              lyckats med att sänka skatten med 70 miljarder utan att ge en
              enda krona till pensionärerna.
            </seg>
          </u>
          <note type="speaker" n="a87b8bce">
            Anf. 113 JÖRGEN JOHANSSON (c):
          </note>
          <u who="Q5886707" xml:id="i-7d31137a54de8bf3-1" n="d6b8664e">
            <seg n="4d58bdcd">
              Herr talman! Det är diskriminerande att man går från 64 till
              65 och får en höjd skatt, säger Monica Green. Nu är det så att
              om man har en förvärvsinkomst när man blir 65 år har man jobbskatteavdraget
              kvar. Vad Monica Green säger är att det är diskriminerande när
              man inte har ett arbete. Då kan man konstatera att det var ett
              gigantiskt diskriminerande samhälle som Socialdemokraterna skapade
              under sina senaste tolv år. Vi hade ett utanförskap på närmare
              en och en halv miljon människor.
            </seg>
            <seg n="3b14c411">
              Jag förstår att det är omtumlande för Socialdemokraterna att
              pensionärerna nu helt plötsligt får det bättre. Ser vi till PRO:s
              kritik om hur tillväxten har varit för pensionerna under de senaste
              s-åren är den förödande. Jag konstaterar att Socialdemokraterna
              gick ut i valet och sade att alla ska med men att ni glömde pensionärerna
              och framför allt kanske kvinnorna. De står kvar på perrongen.
            </seg>
            <seg n="1932de8b">
              Precis som finansminister Anders Borg har sagt är sysselsättningen
              lösningen. Jag ser med tillförsikt framtiden an. Jag är övertygad
              om att pensionärsgrupperna kommer att finna att den politik som
              förs i dag är en politik som ger högre pensioner än vad vi har
              sett under de socialdemokratiska åren.
            </seg>
          </u>
          <note type="speaker" n="8fb5c9b2">
            Anf. 114 Finansminister ANDERS BORG (m):
          </note>
          <u who="Q182050" xml:id="i-74774d1614d9686f-42" n="13d4f088">
            <seg n="67a560de">
              Herr talman! Monica Green talar om de gyllene åren, guld och
              gröna skogar och den högkonjunktur som präglade de socialdemokratiska
              regeringsåren. Det kan möjligtvis ligga en sanning i något av
              detta. Men då blir det ännu mer förvånande när man tar fram statistiken.
            </seg>
            <seg n="577232a9">
              Det gäller individer med låg ekonomisk standard i olika hushållstyper.
              Det definieras som andelen som har under 60 procent av den genomsnittliga
              standarden. När Socialdemokraterna fick styra under Monica Greens
              guldår år 2006 var 25 procent av kvinnorna över 75 år i denna
              grupp av ekonomisk utsatthet.
            </seg>
            <seg n="c829fea8">
              Det gällde var fjärde kvinna över 75 år, 25 procent, under den
              tid Monica Green hade ansvaret. Det är en ökning med 7 ½ procent
              under de socialdemokratiska regeringsåren. Om det är de resultat
              som Socialdemokraterna presterar under guldår och vad man beskriver
              som en högkonjunktur ska Sveriges pensionärer naturligtvis vara
              väldigt oroliga för att få tillbaka en socialdemokratisk regering.
              Man är nöjd, man har högkonjunktur, och antalet pensionärer i
              utsatthet ökar.
            </seg>
            <seg n="2eb88973">
              Detta är en regering som vill satsa på pensionärerna. Pensionärerna
              är en viktig grupp, och vi vill göra reformer för att förbättra
              deras levnadsstandard. Det är viktigaste är naturligtvis jobben
              och jobbavdraget. Pensionerna är kopplade till löner, tillväxt
              och sysselsättning. Offentliga finanser, pensioner och välfärd
              är kopplade till tillväxt, sysselsättning och löner.
            </seg>
            <seg n="ee926d51">
              År 2007 steg pensionerna med 4 000 kronor i de ålderspensionsberäkningar
              som vi redovisar. År 2008 kommer de att stiga med 5 000 kronor
              på ett år. Under Socialdemokraternas sista år, år 2005, var ökningen
              2 000 kronor, och år 2006 var den 3 000 kronor. Den här ökningen
              beror på att vi återupprättar arbetslinjen.
            </seg>
            <seg n="a01d4c47">
              Vi fortsätter att återupprätta arbetslinjen och pressar steg
              för steg tillbaka långtidsarbetslösheten. Vi ser steg för steg
              till att fler invandrare kommer i arbete. Vi upprättar steg för
              steg jämställdheten så att kvinnorna har en stark ställning på
              arbetsmarknaden. Då kommer också pensionärernas ekonomiska standard
              att förbättras.
            </seg>
            <seg n="ccd6e30a">
              Vi låter oss naturligtvis inte nöjas med detta. Det är viktigt
              att också satsa på den kollektiva, gemensamma, offentliga välfärden.
              Där bygger vi också trygghet i hemtjänsten, äldreomsorgen och
              sjukvården. Det är därför det nu sker rekordinvesteringar i kommunsektorn.
              Det är därför vi nu efter ett antal magra år ser att antalet anställda
              i kommunerna ökar. Det är därför vi nu ser att lönerna för de
              kommunalanställda stiger.
            </seg>
            <seg n="eae195a9">
              Det är därför vi nu ser att kommunernas ekonomi står starkare
              än den kanske gjort på ett decennium. Andelen kommuner som visar
              plusresultat uppgår till strax under 90 procent. Det är en siffra
              som vi tidigare inte har sett.
            </seg>
            <seg n="880152f9">
              Det låter tråkigt. Men för pensionärerna och framför allt för
              de äldre kvinnorna vet vi att kommunerna är centrala för välfärden.
              Det är där äldreomsorgen, omvårdnaden och hemtjänsten har sitt
              bo. Det är därför kommunernas ekonomi är så avgörande och jobbpolitiken
              är så viktig. Det är därför jobbavdragen är en så viktig reform
              för Sveriges pensionärer.
            </seg>
            <seg n="25e095c4">
              Det är klart att vi vill återkomma till de sämst ställda pensionärerna.
              Vi vill inte lämna efter oss ett arv som Socialdemokraterna gjorde
              där de äldre sämst ställda kvinnorna fick en dålig standardutveckling.
              Vi ska återkomma med satsningar på just den gruppen.
            </seg>
            <seg n="64f68006">
              Det handlar främst om de sämst ställda pensionärerna, men vi
              vill naturligtvis göra en förbättring för pensionärsgruppen. Det
              handlar om trygghet, pensioner och välfärd och att vi ska sanera
              det arv av orättvisa som Socialdemokraterna lämnade efter sig.
            </seg>
          </u>
          <note type="speaker" n="e466889b">
            Anf. 115 MONICA GREEN (s):
          </note>
          <u who="Q3358763" xml:id="i-2de988f225d7386c-8" n="acac7867">
            <seg n="2af44324">
              Fru talman! Snacka går ju, finns det ett uttryck som säger. Det
              låter jättetjusigt med det som Anders Borg lyckas övertyga sina
              egna om i sin retorik. Men han har själv skrivit i sin egen budgetproposition
              och i sina egna prognoser att kommunernas ekonomi kommer att bli
              sämre nästa år. Han har själv skrivit i sin egen proposition om
              att jobbtillväxten tvärnitar. Sedan står han här och säger någonting
              helt annat.
            </seg>
            <seg n="9e967840">
              Det är möjligt att han tror att pensionärerna är så lättlurade
              att det går att säga: Nej, ni har inte högre skatt. Ni har missuppfattat
              det. Men så lättlurade är inte Sveriges pensionärer. De vet att
              de betalar mer skatt än de som arbetar, och de tycker att det
              är orättvist. Sedan kan Anders Borg stå här och påstå att det
              är någonting annat. Men det är sanningen, Anders Borg. Pensionärerna
              är upprörda över att de behandlas på detta åldersdiskriminerande
              sätt.
            </seg>
            <seg n="73adf468">
              Sedan påstår Anders Borg att kommunernas ekonomi är viktig. Ja,
              det håller jag med om. Det är därför det är så oroande att Anders
              Borg i sina egna prognoser nu visar att kommunernas ekonomi kommer
              att försämras under nästa år. Det sker dramatiska försämringar
              eftersom socialbidragen ökar i hälften av landets kommuner.
            </seg>
            <seg n="f015918b">
              Varför ökar socialbidragen i hälften av landets kommuner, Anders
              Borg? Jo, därför att klyftorna ökar i det här landet. Det är den
              orättvisa moderata politik som ni genomför. Sedan kan Anders Borg
              försöka påstå att det är jobbavdraget som har lett till fler jobb.
              Han vet att det är fel.
            </seg>
            <seg n="d496026f">
              Det är nu när er egen politik börjar bita som jobbtillväxten
              tvärnitar. Jag snackade inte här tidigare om några guldår. Jag
              bara redovisade fakta. Vårt senaste år vid regeringsmakten tillkom
              153 000 nya jobb. Ert första år vid regeringsmakten tillkom 80
              000 nya jobb. Det var hälften så många. I år blir det 40 000 och
              nästa år bara 80 000 nya jobb. Siffrorna talar sitt tydliga språk.
            </seg>
          </u>
          <note type="speaker" n="9457b09a">
            Anf. 116 Finansminister ANDERS BORG (m):
          </note>
          <u who="Q182050" xml:id="i-74774d1614d9686f-43" n="13d4f088">
            <seg n="90c6fdd8">
              Fru talman! Nu skiftar bilden. Nu är det inte längre några guldår
              med den socialdemokratiska regeringen. Nu är det i varje fall
              högkonjunktur och växande jobbtillväxt vi får höra talas om. Men
              vi måste ändå komma tillbaka till Socialdemokraternas arv.
            </seg>
            <seg n="dd47f149">
              Låt oss titta på redovisningen. Inkomstspridningen ökade med
              10 procent. Förmögenhetsskillnaderna ökade kraftigt, och inkomstspridningarna
              ökade med alla mått.
            </seg>
            <seg n="e75c1947">
              Vi kan titta på de äldre kvinnor som är i ekonomisk utsatthet.
              Det är de som har mindre än 60 procent av den genomsnittliga inkomsten
              att leva på. Av dem som är över 75 år ökade andelen med 7 ½ procentenhet
              till 25 procentenheter.
            </seg>
            <seg n="59588e29">
              Efter ett långt socialdemokratiskt maktinnehav satt var fjärde
              kvinna över 75 år med en ekonomisk standard under 60 procent av
              genomsnittet. Då förstår jag att många inte känner igen sig i
              de högkonjunkturer som Monica Green talar om.
            </seg>
            <seg n="28866247">
              Vi som upplevde de åren visste att arbetslösheten var hög, utanförskapet
              växte och att sysselsättningen var svag. Det var vad som undergrävde
              kommunernas, landstingens och statens ekonomi på ett sätt som
              gjorde att det inte fanns pengar till de äldre kvinnorna.
            </seg>
            <seg n="c8aa20e0">
              Det var inga reformer under Socialdemokraternas år som innebar
              några dramatiska förbättringar för de äldre kvinnorna, utan deras
              ekonomiska standard urholkades kontinuerligt under socialdemokratiskt
              ledarskap.
            </seg>
            <seg n="1a3d8099">
              Vår politik för att säkra välfärden för pensionärer är väldigt
              tydlig. Först börjar vi med jobben. Vi gör jobbavdrag och återupprättar
              arbetslinjen. Det ger tillbaka grunden för den svenska ekonomin
              att människor arbetar. Vi ser att ungdomar jobbar i större utsträckning,
              äldre och kvinnor.
            </seg>
            <seg n="1d86352a">
              Då har vi pengar till välfärden. Därför har vi nu stark ekonomi
              för kommunerna. Därför är det rekordinvesteringar, och därför
              ökar sysselsättningen. Därför kommer vi i höstens budget att komma
              tillbaka till de sämst ställda pensionärerna med ytterligare satsningar.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="9f48124a">
            22 § Svar på interpellation 2007/08:687 om Världskulturmuseets
            framtid
          </note>
          <note type="speaker" n="2382128d">
            Anf. 117 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-0" n="33399781" next="i-7199706fb3b39e0b-0">
            <seg n="eff3dbaf">
              Fru talman! Gunilla Carlsson i Hisings Backa har, mot bakgrund
              av den rapport om Världskulturmuseet som revisionsbyrån KPMG inkommit
              med, frågat mig dels om rapportens förslag innebar att staten
              ämnar lämna över ansvaret för Världskulturmuseets verksamhet till
              andra huvudmän, dels vad jag är beredd att göra för att utveckla
              och stärka Världskulturmuseets framtid.
            </seg>
            <seg n="84cd8950">
              Regeringen angav redan i budgetpropositionen för 2008 att en
              översyn av Världskulturmuseet skulle göras. Det har alltså varit
              väl känt för museet och dess ledning att en sådan utredning skulle
              genomföras. Bakgrunden är bland annat myndighetens återkommande
              ekonomiska problem.
            </seg>
            <seg n="51daf97a">
              KPMG:s rapport är ämnad att fungera som ett av flera underlag
              för att skapa förutsättningar för att utveckla museets verksamhet
              i framtiden. I min roll som statsråd ingår att ta ett tydligt
              ansvar för mina myndigheter och deras styrning. Det var skälet
              till att KPMG fick i uppdrag att utvärdera satsningen på ett världskulturmuseum
              i Göteborg.
            </seg>
            <seg n="b9ab4f48">
              Gunilla Carlsson skriver i sin interpellation att museets ledning
              aldrig blev tillfrågad under utredningen. Jag vill tydligt understryka
              att detta inte stämmer med de uppgifter jag har fått. Både myndighetschef
              och museichef samt hela ledningsgruppen har blivit intervjuade
              av KPMG på plats i Göteborg och i Helsingfors. KPMG har också
              vid ett antal tillfällen besökt museet.
            </seg>
          </u>
          <note n="5a79e9e3">
            Anf. 118 GUNILLA CARLSSON i Hisings Backa (s):
          </note>
          <u who="Q297821" xml:id="i-7199706fb3b39e0b-0" n="33399781" prev="i-156f181b047e75ae-0">
            <seg n="4ceff261">
              Fru talman! Jag vill börja med att tacka kulturministern för
              svaret, även om det inte gav mig något svar på min fråga. Men
              det kanske kulturministern hade tänkt ge mig här i dag under dagens
              interpellationsdebatt. Jag hoppas verkligen på det.
            </seg>
            <seg n="a01b3c06">
              Min fråga gällde just framtiden för Världskulturmuseet i Göteborg.
              Precis som kulturministern här har framfört var det känt att man
              skulle göra en utvärdering av verksamheten. Revisionsbyrån KPMG
              fick uppdraget av regeringen. För några veckor sedan kom utvärderingen
              till kulturministerns bord. Det är knäpptyst. KPMG kommenterar
              inte sin utvärdering, utan hänvisar till Kulturdepartementet.
              Kulturministern säger inte heller någonting.
            </seg>
            <seg n="78b4e219">
              Medierna, både Kulturnyheterna och Göteborgs-Posten, som är den
              tidning som finns där jag befinner mig på helgerna har försökt
              få en kommentar från ministern. Men det kommer ingenting. Varför
              denna tystnad, kulturministern?
            </seg>
            <seg n="307edfbf">
              Utvärderingen har fått skarp kritik från myndigheten, Statens
              museer för världskultur, som säger att man från KPMG knappt har
              velat träffa museiledningen. Man har träffat ledningen; jag tar
              tillbaka det jag skrev i frågan om att man inte hade gjort det.
              Det var felaktigt. Men det är ett fåtal gånger man har haft någon
              dialog med myndigheten.
            </seg>
            <seg n="90468810">
              Utvärderingen har också kritiserats för att innehålla mängder
              av sakfel. Man ifrågasätter även att rapporten inte har lyft fram
              någon av alla de framgångar som museet har visat under de drygt
              tre år som verksamheten har varit i gång.
            </seg>
            <seg n="1c5c0371">
              Ledningen för museet har varit i kontakt med departementet under
              utvärderingens gång för att uppmärksamma kulturministern på att
              man upplever utvärderingen som undermålig. Men kulturministern
              har valt att inte agera i frågan.
            </seg>
            <seg n="fa7ab15f">
              Jag ställer mig frågan: Varför väljer ministern att utvärdera
              just Världskulturmuseet? Jag har också ställt en skriftlig fråga
              till kulturministern om detta. I svaret hänvisar man till att
              det är de ekonomiska problemen som gör att kulturministern har
              startat utvärderingen. Men ministern vet precis som jag att det
              handlar om hyran och om hyreskompensationer som inte hänger med.
              Detta är ingen ny fråga, och definitivt inte en fråga som är anledning
              till att utvärdera ett av alla de statliga museernas verksamhet.
              Den frågan berör ju allihop.
            </seg>
            <seg n="7b235c99">
              Nej, det är nog något annat som ligger till grund för utvärderingen.
              Kulturministern kanske kan utveckla det i sitt svar till mig.
              Varför valde kulturministern ut just Världskulturmuseet för utvärdering?
              Nu svarar kulturministern mig att utvärderingen ska fungera som
              underlag för den fortsatta utvecklingen av museets verksamhet.
            </seg>
            <seg n="5ad88353">
              Min fråga blir då ganska självklar, fru talman. Kan kulturministern
              använda ett så undermåligt, kritiserat och felaktigt underlag?
              Även KPMG själv erkänner att man har skrivit fel siffror i en
              del av materialet. Ska detta material ligga till grund för det
              fortsatta arbetet med utvecklingen av museet?
            </seg>
          </u>
          <note type="speaker" n="e6a72f6c">
            Anf. 119 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-1" n="33399781" next="i-7199706fb3b39e0b-1">
            <seg n="b5f38c90">
              Fru talman! Det är inte särskilt märkligt att vi från Kulturdepartementets
              eller regeringens sida regelbundet ser över våra verksamheter.
              Det är ingenting som säger att man inte kommer att se över andra
              myndigheter också. Vi vill ju att de ska fungera så bra som möjligt.
            </seg>
            <seg n="1d91a499">
              När det har gällt Världskulturmuseet och hela myndigheten har
              det funnits ett antal frågetecken ända från början, det vill säga
              från 90-talet. En hel del av frågetecknen finns fortfarande kvar.
              Därför tyckte vi att det var absolut rimligt att man gjorde en
              översyn av verksamheten. Det är inte en total genomlysning eller
              utredning, utan det är en översyn.
            </seg>
            <seg n="2a38881b">
              Jag har inte samma uppfattning som Gunilla Carlsson om att rapporten
              skulle vara absolut undermålig. Så har jag inte heller läst de
              artiklar som har publicerats i bland annat Göteborgs-Posten om
              detta. Man har haft en stor förståelse för att utvärderingen har
              gjorts. Det gäller också en hel del av de slutsatser man har kommit
              fram till i utvärderingen.
            </seg>
            <seg n="78a68a47">
              Vad den rapport som har lämnats in och de felaktigheter som kan
              ha funnits i siffror anbelangar är inte det någonting som jag
              går ut och kommenterar i medierna. Det innebär inte att jag är
              ovetande om det, men den diskussionen för vi inte där. Det gör
              vi inte heller vad gäller samtalen med ledningen för Världskulturmuseet.
              Det skulle inte heller se särskilt snyggt ut. Dessa förs från
              departementets sida.
            </seg>
            <seg n="6826f42b">
              Men det finns en hel del frågetecken inte bara de ekonomiska
              kring hyror och verksamhet. Det gäller även en hel del andra frågor
              vad gäller uppdraget, hur man samverkar och hur man vill utveckla
              verksamheten. Det är det vi nu tar med oss jämte ett antal andra
              underlag.
            </seg>
            <seg n="d15ed2cc">
              Vi kan också konstatera att det är glädjande att det i rapporten
              hålls fram att det finns många barn och unga bland besökarna.
              Men det är inte vår uppfattning att museet har fungerat optimalt.
              Att man ser över verksamheten i syfte att få den bättre är väl
              någonting som även Gunilla Carlsson borde välkomna.
            </seg>
            <seg n="bc4ab27d">
              Som Gunilla Carlsson säkert har märkt eller läst i tidningen
              går departementsrådet Göran Blomberg in och ersätter Eva Gesang-Karlström
              när hon slutar som myndighetschef den 1 oktober i år. Jag tror
              att det kommer att bli väldigt bra. Sedan kommer vi att utannonsera
              tjänsten precis såsom vi avser att göra fortsättningsvis också
              med andra tjänster.
            </seg>
          </u>
          <note n="f80dea28">
            Anf. 120 GUNILLA CARLSSON i Hisings Backa (s):
          </note>
          <u who="Q297821" xml:id="i-7199706fb3b39e0b-1" n="33399781" prev="i-156f181b047e75ae-1">
            <seg n="05925a84">
              Fru talman! Jag tycker inte alls att det är konstigt att man
              som minister och ansvarig för området ser över verksamheten. Jag
              ställde frågan: Varför valde man att bara titta på Världskulturmuseet?
              Varför valde man dessutom att göra en utvärdering via en revisionsbyrå?
            </seg>
            <seg n="731ab96d">
              Jag förmodar att kulturministern har en dialog med alla de verksamheter
              som ligger inom Kulturdepartementets område kanske inte själv
              muntligen men via sitt departement och via underlag inför budgetdiskussioner
              och annat. Jag tycker inte alls att det är konstigt att man har
              den diskussionen. Men jag tycker att det är märkligt att man använder
              en revisionsbyrå.
            </seg>
            <seg n="2ddf7b65">
              Jag fick inte heller nu något egentligt svar på varför man hade
              valt ut just Världskulturmuseet.
            </seg>
            <seg n="d3de2908">
              Jag skulle vilja uppmana kulturministern att bestämma ett möte
              med museiledningen på Världskulturmuseet. De kan då också berätta
              för kulturministern om all den verksamhet man faktiskt genomför.
              Satsningen på ett världskulturmuseum i Göteborg var en stor kultursatsning,
              och ingen okontroversiell sådan. Det var många diskussioner innan
              det till slut landade i Göteborg. Det fanns de som var emot detta,
              men det fanns också många starka som var för det. Det visade sig
              vara en lyckad satsning som den socialdemokratiska regeringen
              genomförde.
            </seg>
            <seg n="e129945a">
              Museet har faktiskt visat sig vara väldigt framgångsrikt. Ca
              950 000 besök har gjorts på museet sedan det öppnades för drygt
              tre år sedan. Uppdraget var att speciellt nå en ung publik och
              en museiovan publik. Det har man lyckats med. I dag är runt 60
              procent av museets besökare under 30 år, 14 procent är födda utomlands,
              och ännu fler har en icke-svensk bakgrund. Detta är siffror som
              övriga museer är avundsjuka på. De skulle gärna vilja nå detta
              resultat.
            </seg>
            <seg n="399b6256">
              Enligt uppdraget skulle man jobba på ett lite annorlunda sätt.
              Man har använt sig mycket av programverksamhet med dans, musik
              och teater kopplat till utställningarna. Och skolbesöken ökar
              i antal.
            </seg>
            <seg n="33b4f619">
              Detta är alltså ett museum som ligger i framkant och som verkligen
              har lyckats med sin verksamhet. Sedan finns det säkert många delar
              där man kan utveckla den mer.
            </seg>
            <seg n="24ffec61">
              Men Världskulturmuseet, precis som alla andra statliga museer,
              har fått helt andra förutsättningar att driva sin verksamhet.
              Den moderatledda regeringens borttagande av fri entré på statliga
              museer drabbade Världskulturmuseet precis som alla andra museer.
              Det tycker jag är olyckligt eftersom vi vet att antalet museibesök
              minskar genom att man ska betala entréavgift. Det har också Världskulturmuseet
              varit tvingad att införa för att dra runt ekonomin.
            </seg>
            <seg n="f2623bbf">
              Men trots det lyckas man nå en ny publik till museerna. Man jobbar
              också väldigt mycket med evenemang. Det är många föreningar som
              kommer in och har verksamhet i lokalerna. Också det är ett sätt
              att ta klivet in i museet för första gången.
            </seg>
            <seg n="5f38165f">
              Jag upplever att kulturministern ifrågasätter Världskulturmuseets
              verksamhet. Att det dessutom ligger i Göteborg kanske inte är
              till dess fördel.
            </seg>
            <seg n="39369bbd">
              Också myndigheten känner i dag en jättestor oro. Vad är det kulturministern
              vill med denna utvärdering? Vilka ambitioner och visioner har
              kulturministern för Världskulturmuseets fortsatta verksamhet i
              Göteborg?
            </seg>
          </u>
          <note type="speaker" n="bfd4705a">
            Anf. 121 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-2" n="33399781" next="i-7199706fb3b39e0b-2">
            <seg n="35db828f">
              Fru talman! Självklart har jag träffat museiledningen. Jag har
              naturligtvis också flera gånger varit på Världskulturmuseet, så
              det är inte någon främmande verksamhet för mig. Givetvis har vi
              samtal, mål- och resultatdialoger som det bland annat kallas,
              med samtliga våra myndigheter och myndighetschefer, även om det
              inte är alltid jag som leder dem utan också statssekreteraren
              därför att vi har väldigt många myndigheter.
            </seg>
            <seg n="fe12aa59">
              Men detta är ett museum som trots att det får runt 140 miljoner
              kronor om året och har fått nya pengar flera år i rad inte klarar
              av att ha ekonomin i balans. Det finns också ett antal frågetecken
              som har gällt hur man har arbetat, hur man har sett på samlingarna
              man har till exempel inte basutställningar och hur man samverkar
              med regionala aktörer som har gjort att det är fullkomligt självklart,
              som jag ser det, att man också ser över verksamheten.
            </seg>
            <seg n="a8e51dfc">
              Att just KPMG har fått göra det beror på att de har gjort andra
              liknande undersökningar tidigare. De har därför en god kompetens
              när det gäller just museisektorn. Den delen är inte särskilt konstig.
              De har lämnat ett antal förslag som alla syftar till att stärka
              Världskulturmuseets verksamhet, och jag tycker att det är intressanta
              förslag. Dem tar vi nu med oss. Sedan kommer Göran Blomberg när
              han tillträder att utveckla verksamheten och dialogen med de övriga
              museerna som finns inom myndigheten. Det är nämligen ytterligare
              tre som råkar ligga i Helsingfors.
            </seg>
            <seg n="6be7ba82">
              Men när det gäller den här, skulle jag vilja säga, lätt paranoida
              uppfattningen jag hoppas att Gunilla Carlsson inte menar allvar
              att lokaliseringen i Göteborg skulle innebära ett extra skäl till
              att man vill se över det, så finns det absolut inte någon sådan
              tanke. Vi tycker att det är väldigt bra att det finns kultur i
              hela landet, inte bara i Helsingfors.
            </seg>
            <seg n="f22f9f0e">
              Men det finns fortfarande en hel del som man kan göra för att
              utveckla Världskulturmuseet. Just världskultur och frågor om identitet,
              nationalitet och annat är väldigt intressanta frågor. Jag tror
              därför att detta museum skulle kunna göra mycket mer än man redan
              gör.
            </seg>
            <seg n="f7698bc5">
              När det gäller entréavgifterna har jag för mig att det i huvudsak
              trots allt är fri entré till Världskulturmuseet. Man betalar första
              gången, men sedan behöver man inte betala mer när man går fortsättningsvis
              under resten av året. Och barn och unga har rätt att gå in gratis
              upp till 19 års ålder. Det gäller också när man har separatutställningar,
              vilket är en framgång jämfört med hur det var tidigare när Socialdemokraterna
              styrde. Då hade man rätt att gå in fritt bara till basutställningarna,
              men man måste betala för specialutställningarna. Det villkoret
              har vi nu tagit bort.
            </seg>
          </u>
          <note n="8efc2200">
            Anf. 122 GUNILLA CARLSSON i Hisings Backa (s):
          </note>
          <u who="Q297821" xml:id="i-7199706fb3b39e0b-2" n="33399781" prev="i-156f181b047e75ae-2">
            <seg n="52d928dd">
              Fru talman! Det är som kulturministern säger. Man betalar 40
              kronor för att gå in. Sedan kan man gå in hur många gånger man
              vill resten av året. Men om det där första besöket aldrig blir
              av för att det kanske är en spärr att man får betala första gången,
              så lär ju inte andra, tredje och fjärde besöket heller bli av.
              Det kanske är det som är tanken med att det ska vara fri entré
              på museerna.
            </seg>
            <seg n="b2f34ed2">
              Men som kulturministern nu säger har man lämnat ett antal förslag
              i denna utvärdering. Men jag hoppas också att kulturministern
              tar till sig alla de synpunkter som museiledningen har lämnat
              in. Man har lämnat in ett flertal synpunkter på utvärderingen
              som man anser är undermålig och att den har missat ett flertal
              olika moment eller saker som museet jobbar med och som de är duktiga
              på. Man har också valt att inte rapportera in siffrorna för antal
              besök under vissa år och egentligen inte analyserat varför besökssiffrorna
              har dalat på Världskulturmuseet, vilket de faktiskt har gjort
              på alla andra museer. Jag tycker att det finns mycket att ifrågasätta
              i denna utvärdering.
            </seg>
            <seg n="81846fb9">
              Museet har också fått kritik för att man inte har digitaliserat
              verksamheten. Jag fick häromdagen reda på att museet är ett av
              de mest digitaliserade museerna bland de statliga museerna och
              att man har mest samarbete med universitetet, vilket också sägs
              att man inte har.
            </seg>
            <seg n="4c2fb254">
              Musea som ligger i samma hus innebär att man har ett bra samarbete
              med både svenska och internationella studenter. Man har också
              väldigt mycket studiebesök utifrån som just tittar på Världskulturmuseet
              som ett bra exempel på hur man kan jobba med etnografiska museer.
              Vi ligger i framkant, men det känns inte som om kulturministern
              tar till sig det. Det känns som om man bara pekar på att detta
              måste utvecklas och göras bättre i stället för att man tittar
              på att vi faktiskt är väldigt långt framme när det gäller Världskulturmuseet.
              Man måste se också det som är positivt. Det är inte roligt för
              ett museum att man bara pekar på det som är negativt utan att
              man också får fram det som är positivt och nytt.
            </seg>
          </u>
          <note type="speaker" n="2c4c4239">
            Anf. 123 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-44" n="33399781">
            <seg n="b2314694">
              Fru talman! Nu får Gunilla Carlsson bestämma sig, antingen har
              man lyckats behålla och få fler nya besökare, eller också har
              man inte gjort det. Jag tycker att det var en viss sammanblandning
              i argumentationen här alldeles nyligen, att det har varit svårt
              eftersom man skulle få betala. Men samtidigt är vi eniga om att
              väldigt många har hittat till Världskulturmuseet i Göteborg. Det
              är bra så.
            </seg>
            <seg n="75cacc32">
              Jag blir så fundersam över hur Gunilla Carlsson väljer att ta
              upp frågan, som att det är föreslaget att Världskulturmuseets
              saga nu är all. Det har aldrig varit diskussionen.
            </seg>
            <seg n="8eb734b0">
              Men det är inte märkligt att vi ber i detta fall KPMG att se
              över verksamheten när man ständigt dras med underskott. Det finns
              problem, och man kan också konstatera att de mål som finns inte
              har uppfyllts.
            </seg>
            <seg n="d527475c">
              Frågan är vad man då kan göra för att det ska bli bättre. Den
              domedagsstämning som Gunilla Carlsson på något sätt försöker sprida
              känner jag inte igen.
            </seg>
            <seg n="76e52b4c">
              Jag tycker att det är fullkomligt självklart, som jag sade tidigare,
              att vi ser över våra verksamheter därför att vi vill att de ska
              fungera bra. Det är också därför som museikoordinatorn har ett
              väldigt viktigt uppdrag att se hur man kan stärka verksamheten
              på de statliga museerna. Det är ett uppdrag som dessutom har väckt
              stort intresse hos de lokala museerna och länsmuseerna.
            </seg>
            <seg n="982502b8">
              Jag är lugn för min del, och jag är säker på att när departementsrådet
              Göran Blomberg nu går in från och med i höst kommer han att göra
              en hel del för att museet också ska kunna bli bättre och förhoppningsvis
              dra ännu fler besökare.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="f0ec7585">
            23 § Svar på interpellation 2007/08:689 om kultur i skolan
          </note>
          <note type="speaker" n="6e74d1bc">
            Anf. 124 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-3" n="33399781" next="i-7199706fb3b39e0b-3">
            <seg n="7e735f0f">
              Fru talman! Gunilla Carlsson i Hisings Backa har frågat mig vad
              jag avser att göra för att Skapande skola ska omfatta hela grundskolan.
            </seg>
            <seg n="68fbe1fd">
              Barns och ungas rätt till kultur är en kulturpolitisk huvudfråga
              för regeringen. Från och med 2008 finns Skapande skola-satsningen.
              Det innebär att 55 miljoner kronor har avsatts för att stärka
              kulturen i skolan. Satsningen syftar till att barn och ungdomar
              ska få ökad möjlighet till kulturell delaktighet och eget skapande,
              vilket också bidrar till att nå kunskapsmålen i skolan.
            </seg>
            <seg n="2028665c">
              Vid årets första ansökningstillfälle hade drygt 130 kommuner
              och ett tjugotal friskolor ansökt om att få del av bidraget, vilket
              visar på ett stort intresse från skolornas sida. Ansökningarna
              berör nästan 150 000 barn. Vi har inledningsvis inriktat Skapande
              skola på de högre skolåren och kommer fortlöpande att analysera
              satsningens effekter.
            </seg>
            <seg n="e0baab53">
              Den utvidgade satsning som föreslås i debattskriften Kulturen
              3.0 ser jag som ett positivt inspel. Där beskrivs det kulturuppdrag
              skolan har genom läroplanens mål och att detta inte alltid realiseras.
              Kulturutbudet i skolorna varierar kraftigt mellan kommunerna och
              även inom kommunerna. Den analysen överensstämmer med den bild
              som regeringen har av situationen i landet och som utgör en viktig
              del när det gäller varför Skapande skola föreslogs.
            </seg>
            <seg n="2c757526">
              Den socialdemokratiska regeringen hade goda möjligheter att göra
              en kraftfull satsning på kultur i skolan under sin tid i regeringsställning
              men gjorde inte det. Däremot har alliansregeringen bland annat
              genom Skapande skola visat på handlingskraft när det gäller att
              stärka alla barns och ungas tillgång till kultur.
            </seg>
          </u>
          <note n="8d369791">
            Anf. 125 GUNILLA CARLSSON i Hisings Backa (s):
          </note>
          <u who="Q297821" xml:id="i-7199706fb3b39e0b-3" n="33399781" prev="i-156f181b047e75ae-3">
            <seg n="fab0e4aa">
              Fru talman! Jag vill också här börja med att tacka kulturministern
              för svaret. Samtidigt vill jag gratulera alla högstadieelever
              som när de kommer tillbaka efter sommarlovet kanske tillhör de
              utvalda som får ta del av Skapande skola.
            </seg>
            <seg n="aa1c790f">
              Vi socialdemokrater tycker att det är viktigt att kulturen finns
              som en naturlig del i alla faser i livet, oavsett var i landet
              man bor.
            </seg>
            <seg n="84be843d">
              Den moderatledda regeringen valde att direkt när de tillträdde
              efter valet 2006 montera ned ett flertal av de satsningar inom
              kulturområdet som vi genomfört eller som vi var i startgroparna
              med att genomföra.
            </seg>
            <seg n="e64b96c6">
              Ett exempel är Ungkultur 07 som stora delar av Sveriges kulturliv
              jobbade och hade planerat verksamhet för. Detta frös inne.
            </seg>
            <seg n="ade0a1d0">
              Anslaget till bokförlaget En bok för alla som producerat barn-
              och ungdomslitteratur samt jobbat med läsfrämjande insatser plockades
              bort.
            </seg>
            <seg n="4c6b2339">
              Fri entré till de statliga museerna, som vi tidigare varit inne
              på, försvann. Det innebar att många föräldrar tvingades välja
              bort museibesöken tillsammans med sina barn. Detta drabbar faktiskt
              våra barn och unga.
            </seg>
            <seg n="dd2e6331">
              Många länsteatrar och länsmusiken runt om i landet har fått en
              allt tuffare ekonomisk situation på grund av den moderata kulturpolitik
              som nu råder. Det innebär sämre möjligheter att ta del av deras
              verksamhet. Men nu har, enligt kulturministern, ett trettiotal
              kommuner och ett tjugotal friskolor sökt bidrag från Kulturrådet
              inom ramen för Skapande skola. Hur många som har beviljats bidrag
              nämner inte kulturministern i sitt svar. Det är kanske så att
              alla som sökt också har beviljats bidrag. Kanske kan kulturministern
              ge ett svar om det här i dag.
            </seg>
            <seg n="d142599e">
              Till hösten kan dessa elever förhoppningsvis ta del av Skapande
              skola. Men två och ett halvt år med en moderat kulturminister
              har inneburit drygt två förlorade år för barn och unga att ta
              del av kultur. Nu är det hög tid för kulturministern att prestera
              någonting annat än försämringar inom kulturområdet, för sådant
              har vi sett alldeles för mycket av.
            </seg>
            <seg n="d02ce0ce">
              Min fråga kvarstår: Vad avser kulturministern att göra för att
              Skapande skola ska omfatta hela grundskolan inte bara de elever
              som går på högstadiet och vad vill kulturministern göra för att
              alla elever i alla skolor runt om i landet ska kunna ta del av
              den skapande skolan och av kulturverksamhet?
            </seg>
          </u>
          <note type="speaker" n="23b16b05">
            Anf. 126 HANS WALLMARK (m):
          </note>
          <u who="Q5650816" xml:id="i-80d5c82ee6696003-1" n="0584e940">
            <seg n="17309e2d">
              Fru talman, kulturministern, Gunilla Carlsson och övriga här
              i kammaren! Kammaren är just nu välbesökt, vilket tyder på att
              kulturen väcker intresse. Vi är i alla fall fem utöver mig själv
              och ministern.
            </seg>
            <seg n="80467e07">
              Det är ändå lite av uppochnedvända världen. Från talarstolen
              här basuneras kulturskymning och neddragningar ut en jeremiad
              av problem och svårigheter. Men det vi diskuterar, fru talman,
              är regeringens satsning med 55 miljoner på Skapande skola. Det
              blir lite roligt med den här spegelbilden. Från talarstolen här
              får vi alltså höra att det är svårigheter och neddragningar, medan
              det vi diskuterar är en satsning. Men så är det kanske när man
              ska bedriva oppositionspolitik och inte har så mycket eget i påsen.
            </seg>
            <seg n="2e71d20b">
              Den satsning som alliansregeringen har gjort på Skapande skola
              de 55 miljonerna är bra, tycker jag. Vi är i en inledningsfas,
              i början av något. Därför är det klokt att detta får växa fram
              organiskt. Det finns all anledning att tro att man nu kommer att
              utvärdera ansökningarna. Jag tror att Gunilla Carlsson nämnde
              att 30 kommuner sökt. Men läser man kulturministerns svar är det
              fråga om 130 kommuner. Det finns således all anledning att ytterligare
              markera hur uppskattande och intresserade många skolor är.
            </seg>
            <seg n="63035901">
              Det finns en ny ansökningsperiod. Jag har för mig att det handlar
              om oktober i år. Därmed finns det väl skäl att, från min sida,
              tro och att kanske, från Gunilla Carlssons sida, hoppas att ännu
              fler högstadieskolor och ännu fler kommuner lämnat in ansökningar.
              Jag tror att det är rätt klokt att när det varit två ansökningsperioder
              utvärdera och fundera vidare. Jag vet att Gunilla Carlsson och
              Socialdemokraterna är väldigt intresserade av moderat kulturpolitik
              och till och med har läst vår lilla idéskrift Kulturen 3.0 som
              de gärna hänvisar till. Vi är mer än generösa med att dela med
              oss av våra 97 framtidsinriktade punkter.
            </seg>
            <seg n="38e428bc">
              Jag tror att en av de här punkterna handlar om att, om det nu
              visar sig att det här faller väl ut och att det är som vi hoppas
              att det finns ett stort intresse och en vilja från många skolor
              och kommuner att ansöka om pengar till Skapande skola bredda detta
              och gå vidare när det finns ekonomiska förutsättningar för det
              och när det finns en möjlig organisation för att hantera detta.
            </seg>
            <seg n="47ac63c6">
              Jag tycker alltså att det är bra att regeringen handfast har
              igångsatt Skapande skola och anslagit 55 miljoner. Jag tycker
              också att det är bra att man pekar på en möjlig fortsättning,
              att man går vidare och har med inte bara högstadieklasser utan
              även andra delar av skolan.
            </seg>
            <seg n="851ee38e">
              Återigen, fru talman, vill jag påminna oss här i kammaren om
              att det när vi lyssnade på Gunilla Carlssons inlägg efter kulturministerns
              svar var problem och svårigheter en jeremiad riktad mot regeringen
              när vi i själva verket diskuterar en satsning på Skapande skola,
              på kultur för barn och ungdomar, för 55 miljoner kronor.
            </seg>
          </u>
          <note type="speaker" n="49b2406c">
            Anf. 127 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-4" n="33399781" next="i-7199706fb3b39e0b-4">
            <seg n="79b7ece9">
              Fru talman! Liksom Hans Wallmark blev också jag lite förvånad
              över talet här om en nedmontering. Vad är det då som vi, som det
              heter, monterar ned?
            </seg>
            <seg n="cca3cd2c">
              Den stora satsning som Socialdemokraterna ständigt återkommer
              till är att man skulle ha ett temaår, ett kampanjår. Men vi har
              haft ett antal sådana. Jag vet inte hur mycket spår dessa har
              lämnat efter sig. Vi tycker inte att det är en särskilt god idé.
            </seg>
            <seg n="20e96cc8">
              Många gånger kommer idéer upp som sedan aldrig tas till vara.
              Rent spontant är jag väldigt skeptisk till projekt därför att
              de inte alltid följs upp, utan det blir tappade eldsjälar, tappade
              sugar.
            </seg>
            <seg n="70bcb104">
              En annan fråga som Gunilla Carlsson tog upp är den om En bok
              för alla. Den debatten hade vi i fjol. Det heter att det skulle
              vara en stor satsning. Ja, jag vet inte riktigt. En bok för alla
              har funnits sedan början av 1970-talet. Förvisso har staten bidragit
              med 10 miljoner kronor.
            </seg>
            <seg n="9b372bdf">
              Så sent som i helgen träffade jag i Uppsala representanter för
              En bok för alla. De såg så glada ut. Jag fick till och med en
              bok. Såvitt jag förstår kommer de att fortsätta ungefär som tidigare,
              så den kulturskymningen, den nedmonteringen, ser jag inte heller.
              Däremot kan vi glädjas åt att väldigt många barnböcker kommer
              ut och åt att det framför allt är barnböcker som lånas på biblioteken.
            </seg>
            <seg n="836b8548">
              Sedan kommer jag till frågan om vad vi gör. Ja, i regeringens
              regleringsbrev lyfter vi betydligt tydligare än som gjordes under
              den socialdemokratiska regeringen för att göra en sådan jämförelse
              fram barns delaktighet i de kulturella institutionerna. Det gör
              vi nu mycket tydligare än tidigare. Det visar sig också i mycket
              av verksamheterna, såväl på teatrar som på museer och i andra
              verksamheter.
            </seg>
            <seg n="b04cc020">
              Vi har också, som vi kom in på under den föregående interpellationsdebatten,
              ökat möjligheterna för barn och unga upp till 19 år att ta del
              av de kanske väl så spännande tillfälliga utställningarna, som
              man tidigare behövde betala för. Det är också en framgång.
            </seg>
            <seg n="4816c068">
              Man gör i mitt broderdepartement Utbildningsdepartementet en
              stor satsning, 900 miljoner kronor, på att läsa och skriva för
              barnen i de lägre klasserna, vilket är oerhört viktigt. Har man
              inte läsningen med sig missar man ju allt det övriga sedan. Om
              jag ska ge mig på någon form av kritik mot Socialdemokraterna
              här är det väl att man totalt har negligerat bildningsspåret,
              vilket vi i dag ser följderna av. Men det kan vi gå in på i en
              annan debatt.
            </seg>
            <seg n="ed3073f3">
              Kulturrådet prioriterar också satsningar på barn och unga, vilket
              visar sig tydligt nu. När man betalar ut bidrag till dansgrupper,
              musik, teater och annat är det barn och ungdom som prioriteras.
              Det kan inte heller ha undgått Gunilla Carlsson.
            </seg>
            <seg n="9d5b61df">
              I fråga om vilka som har fått del av Skapande skola-pengarna
              är det inget jag har i huvudet, men de siffrorna finns att hämta
              kommuner och skolor också på Kulturrådets hemsida. Jag har också
              sett att det har noterats väldigt flitigt i lokalpressen vilka
              som har fått och vilka som möjligen har glömt att söka och fått
              bannor lokalt för att de inte har hållit sig framme.
            </seg>
            <seg n="23d46761">
              Vi kan också konstatera att intresset har varit större än vad
              vi nästan hade vågat hoppas, så de pengar som är avsatta överträffas
              med råge av önskemålen. Även jag vill, liksom Gunilla Carlsson,
              gratulera de elever som från i höst kommer att kunna ta del av
              Skapande skola.
            </seg>
          </u>
          <note n="861387d7">
            Anf. 128 GUNILLA CARLSSON i Hisings Backa (s):
          </note>
          <u who="Q297821" xml:id="i-7199706fb3b39e0b-4" n="33399781" prev="i-156f181b047e75ae-4">
            <seg n="5e7dd3d5">
              Fru talman! Om vi upplevde det som att det bara var negativt
              med Skapande skola: Jag sade inledningsvis att jag gratulerade
              de högstadieelever som får ta del av Skapande skola. Jag tycker
              att de ska vara väldigt glada för det. Men jag beklagar att det
              har gått två och ett halvt år. Man har pratat väldigt mycket om
              den här kultursäcken, checken eller vad det nu skulle bli, som
              till slut blev Skapande skola, och under två och ett halvt års
              tid har det bara monterats ned vad gäller kulturområdet. Det har
              inte kommit några nya satsningar.
            </seg>
            <seg n="ffd7bb2d">
              Tyvärr styrs kulturpolitiken av en regering med en väldigt låg
              ambitionsnivå.
            </seg>
            <seg n="18f97cc7">
              Jag frågade kulturministern om visionerna för Skapande skola,
              om kulturministern såg att man kunde göra den här satsningen vidare,
              även i de andra årskurserna. Jag fick inget svar på det, utan
              hon hänvisade i stället till en massa andra områden som man satsade
              på.
            </seg>
            <seg n="2fab1d24">
              Under förra mandatperioden gjordes en utredning under Aktionsgruppen
              för barnkultur, och den fick namnet Tänka framåt, men göra nu
              . I likhet med den såg vi socialdemokrater Ungkultur 07 som ett
              startskott. Det var vi väldigt tydliga med. Det var inte ett projekt
              som skulle vara under ett års tid, utan det var ett startskott
              för att sätta fokus på barnkulturen. Men detta tyckte tydligen
              inte kulturministern var viktigt, utan det var bättre att vänta
              och vänta. Nu kom Skapande skola i stället.
            </seg>
            <seg n="6bb62790">
              Hans Wallmark lyfte fram att vi inte kommer med någonting utan
              bara pratar om moderat kulturpolitik. Men i vårt alternativ till
              kulturbudget för det år som är nu ville vi investera i våra barn
              och unga på ett sådant sätt att det möjliggör för fler att ta
              del av kulturen och själva vara delaktiga i kulturen. Därför satsade
              vi nästan dubbelt så mycket som den borgerliga regeringen. Vi
              ville satsa 105 miljoner kronor för att möjliggöra kulturupplevelser
              i hela landet och för barn och unga i alla åldrar. Det skulle
              inte vara kopplat till om rektorn var aktiv och sökte pengar.
              Nu är det vissa skolor som inte kommer att få ta del av den här
              kultursatsningen eftersom de inte har haft rektorer som har varit
              tillräckligt insatta i frågan.
            </seg>
            <seg n="28ce6eb3">
              Vi har också lyft fram att vi tycker att det är viktigt med kopplingen
              mellan skolan, fritidsverksamheten och kulturverksamheter runt
              om ute i landet, alltså en brygga mellan kulturen, skolan och
              fritidsverksamheten. Det är genom det här samspelet som delaktigheten
              skapas.
            </seg>
            <seg n="16c223e1">
              Vi ser att en fara med dagens kulturpolitik är att allt fler
              kulturinstitutioner runt om i landet får en allt tuffare ekonomisk
              situation. Vi har sett exempel på länsmusik som har fått lägga
              ned därför att man inte har några resurser. Vi har sett länsteatrar
              som under hösten inte kommer att ha några produktioner därför
              att man inte har ekonomi att kunna driva någon verksamhet. Då
              finns det en oro över att vi lägger ut pengar på skolorna, på
              Skapande skola, men att det sedan i andra änden inte finns någon
              kulturverksamhet som man kan ta del av.
            </seg>
            <seg n="45a32a4f">
              Min fråga till kulturministern blir återigen: Tror kulturministern
              att det behövs ytterligare medel? Kommer kulturministern att jobba
              för att det ska komma ytterligare medel inom kulturområdet till
              exempel till länsteatrar, länsmusik och andra kulturinstitutioner
              och kulturverksamhet runt om i landet som möjliggör för ungdomar
              att ta del av kultur?
            </seg>
          </u>
          <note type="speaker" n="fe192e47">
            Anf. 129 HANS WALLMARK (m):
          </note>
          <u who="Q5650816" xml:id="i-80d5c82ee6696003-2" n="0584e940">
            <seg n="89ba723d">
              Fru talman! Föremålet för den här interpellationen, även om man
              kanske inte kan ana det av debatten, är kultur i skolan. Det är
              väldigt bra och angeläget. Gunilla Carlsson avslutade med några
              funderingar om möjligheten för yngre att ta del av kultur.
            </seg>
            <seg n="2cbb0b25">
              Jag tror ändå, precis som kulturministern, att det absolut viktigaste,
              det grundläggande för att kunna tillgodogöra sig kultur på många
              olika slags nivåer, är att man kan läsa, att man kan skriva och
              att man kan räkna.
            </seg>
            <seg n="47cfd86a">
              När Gunilla Carlsson nu räknar upp sina olika siffror tycker
              jag att det finns all anledning för oppositionen att vara rätt
              ödmjuk och beundrande inför alliansregeringens arbete när det
              gäller skolpolitiken och skolsatsningarna. Jag kan förstå att
              oppositionen har lite problem just med det, därför att vad jag
              förstår är man på spaning efter sin egen politik även inom det
              området, sagt rent parentetiskt.
            </seg>
            <seg n="c9593dbb">
              Fru talman! Jag tycker att det är glädjande att vi är många här
              i kammaren som ska diskutera kulturpolitik. Jag tror att vi kommer
              att få göra det rätt mycket de kommande månaderna. Vad som är
              på gång är ju en public service-utredning. Det är en stor utredning
              om de kulturpolitiska målen. Förhoppningsvis finns det också en
              filmpolitisk utredning. Det finns all anledning att återkomma
              hit till kammaren ett antal gånger i stora, breda frågor utöver
              den satsning på 55 miljoner som regeringen nu redan har gjort
              på Skapande skola.
            </seg>
            <seg n="a6700b06">
              Gunilla Carlsson nämnde ett skarpt förslag från föregående mandatperiod
              om just de yngres kultur. Hon hänvisade till en utredning, fru
              talman, och sade att den utredningen sedan skulle landa i året
              2007 och att det skulle vara ett startskott.
            </seg>
            <seg n="271f7a79">
              Då tycker jag att man möjligtvis skulle kunna ställa frågan till
              Gunilla Carlsson: Är inte det startskottet något av det som Skapande
              skola är, med 55 miljoner till skolan? Är inte problemet för Gunilla
              Carlsson och Socialdemokraterna att det var vår kulturminister
              Lena Adelsohn Liljeroth som höll i startpistolen och inte Socialdemokraterna,
              och att det är där grämelsen finns?
            </seg>
          </u>
          <note type="speaker" n="81fe93b2">
            Anf. 130 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-5" n="33399781" next="i-7199706fb3b39e0b-5">
            <seg n="fa21bd25">
              Fru talman! Anledningen till att jag inte tog upp en del frågor
              i mitt första svar var att tiden tog slut. Det är mycket som ska
              sägas. Jag återkommer nu.
            </seg>
            <seg n="8448e3d4">
              Handlingsplaner var en fråga som jag inte hann ta upp. Det har
              också att göra med hur man söker pengar. Det var ju väldigt viktigt
              att det fanns handlingsplaner, att det fanns en beredskap på skolorna.
              Hur vill man integrera kulturen så att det blir inte bara en tillfällig
              glädjeyttring utan någonting som får fäste och som kan integreras
              i de utbildningspolitiska målen? Det är till exempel att man kan
              koppla ihop matematik och dans väldigt intressant.
            </seg>
            <seg n="27129416">
              Då kan man notera att det var väldigt många skolor som inte hade
              den här beredskapen, trots att det står i utbildningsplaner och
              skolplaner att kultur och eget skapande ska ha sin plats i skolan.
              Trots detta saknades det, och många har fått lägga mycket tid
              på handlingsplaner. På andra håll var det här arbetet klart, och
              det var i stort sett bara att skicka in en ansökan. Det är en
              viktig process som också är på gång.
            </seg>
            <seg n="aede7358">
              Sedan återkommer Gunilla Carlsson flera gånger till två och ett
              halvt år. Med all respekt, men jag har suttit ett och ett halvt
              år, inte två och ett halvt, även om det ibland kan kännas som
              att tiden går fort. Redan i vårpropositionen för ett år sedan,
              det vill säga när jag hade suttit ett knappt halvår, flaggade
              vi för att det skulle komma en satsning på skolan. Mycket snabbare
              än så har man inte kunnat arbeta.
            </seg>
            <seg n="cc289002">
              Om det här ska bli bra, och det ska bli bra det är jätteviktigt
              måste man kunna utvärdera hur man tar vara på det, om det kommer
              alla elever till del. Vi vet ju att det ser väldigt olika ut i
              olika delar av Sverige och också mellan olika skolor. Flickor
              är mer missnöjda än pojkar och de som bor på mindre orter är mer
              missnöjda än de som bor i storstad. Det är inte särskilt konstigt,
              och då är det viktigt att det här blir bra.
            </seg>
            <seg n="18f13dad">
              När det handlar om andra satsningar förstår jag inte att det
              skulle ha blivit så mycket mindre och att det är en nedmontering.
              Läsfrämjande, som vi också satsar på, är ju en viktig del i detta.
            </seg>
            <seg n="a5548855">
              Vi har också tagit upp ett antal av de förslag som finns hos
              aktionsgruppen. Och även aktionsgruppen, liksom Moderaterna tidigare
              i opposition, hade intresserat sig för den norska skolesäcken.
            </seg>
            <seg n="b9821403">
              Jag är väldigt nöjd och glad över det mottagande som Skapande
              skola har fått. Jag har också deltagit i ett rätt stort antal
              konferenser runt om i Sverige där kulturskapare, skolfolk och
              kommunpolitiker har mötts för att diskutera: Hur går vi nu vidare?
              Hur ser vi till att det här blir så bra som möjligt och att det
              också fortsätter?
            </seg>
            <seg n="5c4df7a2">
              Sedan vet jag att Socialdemokraterna i sin budget lade fram ett
              förslag på 105 miljoner det är väl roligt så och det skulle då
              gälla hela skolan. Men jag kan bara konstatera att det skulle
              bli betydligt mindre per elev än det blir med de 55 miljoner som
              riktar sig till eleverna i sjuan, åttan och nian.
            </seg>
            <seg n="97694188">
              Ska det här bli bra gäller det att ta reda på: Vad är det som
              är problemen? Var någonstans finns hindren? Även jag har nämligen
              ambitionen att kunna bygga ut det här till att på sikt gälla hela
              grundskolan. Då kan vi också ta del av en del av de erfarenheter
              som man har gjort i Norge, där satsningen från början var betydligt
              mer modest. Jag tror att det handlade om 1618 miljoner kronor
              i inledningen. Men det har fungerat bra. Man har tagit vara på
              de erfarenheter som har gjorts. Nu bygger man ut det här till
              hela grundskolan och även till gymnasiet. De ligger lite före
              oss, men med vår politik hoppas jag att det här kommer att bli
              möjligt också i Sverige.
            </seg>
          </u>
          <note n="e88d74a9">
            Anf. 131 GUNILLA CARLSSON i Hisings Backa (s):
          </note>
          <u who="Q297821" xml:id="i-7199706fb3b39e0b-5" n="33399781" prev="i-156f181b047e75ae-5">
            <seg n="9b48949d">
              Fru talman! Ja, Hans Wallmark, det är intressant med era debattskrifter
              om den moderata kulturpolitiken. Vi noterade just att det började
              med Kultur 2.0 . Nu har nästa skrift kommit som heter Kultur 3.0
              . Vi undrar om det blir 4.0, 5.0, 6.0 och 7.0 innan ni når resultatet
              i moderat kulturpolitik. Vi väntar med spänning från Socialdemokraterna
              på slutresultatet.
            </seg>
            <seg n="6ffe8725">
              Om vi kan få våra finansministrar att släppa på pengapungen så
              att vi kan fördela pengar till kulturen tror jag att både jag
              och kulturministern blir glada.
            </seg>
            <seg n="24d8c5ef">
              När det gäller Skapande skola kanske det upplevs som att jag
              är väldigt kritisk. Jag tycker att det är bra att pengarna kommer
              ut till skolorna, men vi socialdemokrater hade velat ha ett annat
              upplägg. Med det här upplägget omfattas högstadieeleverna. I det
              förslag som vi hade i vår budget var det dubbelt så mycket i anslag.
              Det riktade sig också till alla barn och unga.
            </seg>
            <seg n="e7915504">
              Vi vet, både jag och kulturministern, att ett beteende skapas
              redan när man är liten som man sedan har med sig under hela livet.
              Och kan vi få fler barn att ta del av kulturen tror jag att det
              också blir mer naturligt för dem att göra det när de senare kommer
              upp på både högstadie- och gymnasienivå och kanske även när de
              i vuxen ålder tar med sig sina barn.
            </seg>
            <seg n="ff1595fe">
              Jag tycker att det är lite synd att man inte tog fasta på det
              förslag som Aktionsgruppen för barnkultur hade. De lyfte just
              fram att man skulle lägga resurserna ute i landet, till regionerna,
              till länsteatrar, till länsmusik, till möjligheter för samverkan,
              till konsulenter som ser till att skapa bryggorna mellan skola,
              fritidsverksamhet och kulturverksamheten. Jag tror att det då
              hade blivit ett bättre resultat.
            </seg>
          </u>
          <note type="speaker" n="bf8ed845">
            Anf. 132 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-45" n="33399781">
            <seg n="4429e535">
              Fru talman! Jag är också glad att det finns en intern debatt.
              Och om den moderata riksdagsgruppen skulle komma med en Kulturen
              4.0 nästa vår kommer jag inte att vara ledsen för det, utan då
              har man säkert utvecklat det ännu mer och kanske med ännu fler
              punkter. Förhoppningsvis har vi då också kunnat genomföra ett
              antal av de 97 som nu finns.
            </seg>
            <seg n="65cdf276">
              Ja, dubbelt så mycket pengar säger Gunilla Carlsson att det här
              är. Det gäller ju siffror, men ska man sedan dela ut det till
              barn blir det hälften så mycket. Men det är inte säkert att man
              kan använda sig av stordriftsfördelar, för väldigt mycket av tilltalet
              när det handlar om kultur till barn och unga är att det är små
              grupper.
            </seg>
            <seg n="6535a1d3">
              Med Gunilla Carlssons och Socialdemokraternas förslag skulle
              det egentligen ha blivit mindre kultur, därför att de som går
              i sjuan, åttan och nian har andra önskemål än de som går i ettan,
              tvåan och trean, och det tycker jag inte är särskilt konstigt.
              Men vi kan absolut ena oss om att vi tycker att det här är viktigt
              och bra.
            </seg>
            <seg n="ac0cdf4c">
              Jag är inte säker på att det hade blivit bättre om man hade lagt
              pengarna hos institutionerna, utan jag tror att det är en fördel
              att man lägger dem hos skolorna och därmed betonar skolornas ansvar
              att integrera kulturen i skolan i de traditionella ämnena. Det
              har ju visat sig på alla sätt att om man integrerar flera uttryckssätt
              lär man sig bättre, framför allt har man roligare. Jag ser också
              fram emot de debatter som vi ska ha med anledning av de olika
              utredningar som kommer.
            </seg>
            <seg n="22851c1e">
              Eftersom Gunilla Carlsson och jag inte har någon mer interpellationsdebatt
              just i dag vill jag gärna lämna över lite sommarläsning, den roliga
              boken Boven i mitt drama kallas kärlek , och önska dig en glad
              sommar.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="4c65609e">
            24 § Svar på interpellation 2007/08:700 om genus på museer
          </note>
          <note type="speaker" n="d12a9d0f">
            Anf. 133 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-46" n="33399781">
            <seg n="ac2c0252">
              Fru talman! Siv Holma har frågat mig vad jag har gjort för att
              driva på ärendet om inrättande av en resursenhet för genusfrågor
              vid museerna samt vad jag tänker göra för att tillgodose behovet
              av genusperspektiv i museiverksamheterna.
            </seg>
            <seg n="e2201150">
              De museer som får bidrag från staten har redan krav på sig att
              integrera ett jämställdhetsperspektiv i verksamheten. Alla museer
              har ett ansvar att utifrån sina samlingar och sin verksamhet synliggöra
              såväl kvinnors som mäns insatser genom historien eller i samtiden
              och bevara dessa minnen för framtiden. Ett integrerat synsätt
              är enligt min mening att föredra framför en särskild resursenhet
              för genusfrågor.
            </seg>
            <seg n="12f1ce02">
              Den verksamhet som bedrivs på våra museer präglas i hög grad
              av den kreativa miljö som omger dem. Att inrätta ett statligt
              organ för att styra hur museerna ska arbeta med genusfrågor skulle
              kunna hämma den kreativiteten. Dessutom skulle det kunna leda
              till att fokus styrs enbart till genusfrågor. Det finns många
              andra frågor som också behöver integreras i all verksamhet. Då
              menar jag till exempel mångfaldsfrågor och barnens perspektiv.
            </seg>
            <seg n="d281dac3">
              Jag vill i sammanhanget passa på att nämna den koordinator för
              museisektorn som just nu arbetar på uppdrag av regeringen, och
              som bland annat har i uppgift att se över hur man kan frigöra
              resurser för museernas kärnverksamhet och bidra till ytterligare
              högkvalitativ verksamhet. Det handlar om exempelvis samverkan
              kring administration, föremålshantering och sektorsforskning.
              Museikoordinatorn ska redovisa sitt uppdrag senast den 15 februari
              nästa år, och jag varken kan eller vill föregå denna redovisning.
            </seg>
          </u>
          <note type="speaker" n="ed484cbd">
            Anf. 134 SIV HOLMA (v):
          </note>
          <u who="Q4609260" xml:id="i-d937061d6d68694a-0" n="04533baa">
            <seg n="0c3b777a">
              Fru talman! Jag får väl börja med att tacka kulturministern för
              svaret som på ett beklagligt sätt bekräftar alliansregeringens
              ointresse för genusperspektiv på museiverksamheten. För kulturministern
              är det tydligen alldeles tillräckligt att uttala sig om att alla
              museer ska ha ett ansvar att synliggöra såväl kvinnors som mäns
              insatser genom historien. I svaret säger kulturministern att arbetet
              med att stärka genusperspektivet skulle kunna hämma kreativiteten.
              Kan kulturministern exemplifiera på vilket sätt kreativiteten
              skulle kunna hämmas om genus på museerna konkretiserades med att
              en resursenhet alternativt ett ansvarsmuseum för genusfrågorna
              inrättades?
            </seg>
            <seg n="3cc158cd">
              Fru talman! Vänsterpartiet motionerade under 90-talet om att
              ett kvinnomuseum skulle inrättas alternativt utredas. Inom samarbetets
              ram mellan s, v och mp tillsatte den dåvarande kulturministern
              2001 en utredning med uppdrag att utarbeta förslag till hur genusperspektivet
              kunde få större genomslagskraft i museernas verksamhet. Utredningen
              fick också i uppdrag att utreda möjligheterna att etablera en
              resursenhet för genusfrågor på museerna.
            </seg>
            <seg n="f1b6979e">
              I januari 2004 lade denna utredning fram sin slutrapport Genus
              på museer . Man tyckte att det var viktigt att institutionalisera
              frågan om genus och låta den få ett konkret och materiellt resultat
              i form av en resursenhet som man föreslog skulle placeras vid
              Arbetets museum i Norrköping. Enheten skulle ha en chef med gedigen
              kompetens, en ansvarig för museiverksamheten med speciell inriktning
              och kompetens på utställnings- och gestaltningsområdena, en informatörs-
              och utbildningsansvarig som i nära samarbete med universitet och
              högskolor skulle ansvara för att föra ut informationen till museerna
              och arrangera kurser och seminarier, en museiverksam person och
              därtill en administratör, alltså sammanlagt fem tjänster.
            </seg>
            <seg n="0ac9cbee">
              Det tillsattes en arbetsgrupp vid Arbetets museum i Norrköping
              där man utvecklade hur resursenheten skulle kunna utformas. I
              2006 års budget fick vi äntligen ½ miljon kronor en alldeles för
              liten summa men ändå en början till Arbetets museum för att undersöka
              möjligheterna att inrätta just en resursenhet för genusfrågor.
              Efter valet reducerade alliansregeringen anslaget i 2007 års budget
              med lika mycket sedan uppdraget slutrapporterats.
            </seg>
            <seg n="ce71580d">
              Fru talman! I svaret säger kulturministern att de museer som
              får bidrag från staten har krav på sig att integrera ett jämställdhetsperspektiv
              i verksamheten. Vidare sägs det att ett integrerat synsätt är
              att föredra framför en särskild resursenhet för genusfrågor. Kan
              kulturministern svara på hur regeringen följer upp att jämställdhetskraven
              tillgodoses? Vad gör kulturministern om kraven på jämställdhetsintegrering
              inte tillgodoses?
            </seg>
            <seg n="8e2831ea">
              En problematik är att det inte finns utomstående kontroll av
              museernas arbete i dessa frågor. Det råder också okunskap om vad
              ett genusperspektiv är och hur det kan implementeras eller appliceras
              på museal verksamhet. Anser kulturministern att det är viktigt
              att skapa förutsättningar för att genusperspektivet förs in i
              de mindre museerna på regional och lokal nivå? Vore det inte utifrån
              ett sådant perspektiv viktigt att ha en nationell resursenhet
              alternativt ett ansvarsmuseum för samlad kompetens i genusfrågor
              som kunde höja kvaliteten också på de mindre museerna lokalt och
              regionalt?
            </seg>
          </u>
          <note type="speaker" n="7aeca71e">
            Anf. 135 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-47" n="33399781">
            <seg n="07aaff0e">
              Fru talman! Jag förvånas över att bli beskylld för att ha ett
              ointresse i frågorna. Det kan jag dementera. Jag har definitivt
              inget ointresse. Är man kvinna har man a priori ett intresse inbyggt
              för genusfrågor.
            </seg>
            <seg n="e573ea47">
              Däremot har jag inte samma tilltro som Siv Holma till en sådan
              här resursenhet och vad den skulle kunna bidra till. Många gånger
              blir det bara något som finns på papperet. Kanske blir det några
              seminarier. Det är svårt att få det att omfatta alla de museer
              det faktiskt gäller. Vi har 19 statliga museer och 300400 lokala
              och regionala museer. Därtill har vi ett par tusen arbetslivsmuseer.
            </seg>
            <seg n="c36112af">
              Genusfrågorna är något som museikoordinatorn också beaktar under
              sitt arbete som ska läggas fram i februari nästa år. Det pågår
              också diskussioner med Integrations- och jämställdhetsdepartementet
              om hur vi kan förstärka detta arbete. En del är redan på gång
              på scenkonstområdet. Vi diskuterar också kommande områden där
              vi gärna skulle vilja se att det hände mycket mer.
            </seg>
            <seg n="1f1cc1b0">
              Jag har trots allt en större tilltro till att museerna själva
              i detta fall är bättre på att arbeta med dessa frågor än om man
              skulle ha något slags resursenhet. Därtill finns det många som
              arbetar med forskning om genus rent generellt som man kan ha stor
              nytta av. Många universitet och andra enheter har forskning. Även
              museerna har forskning. Jag är fylld av tilltro till att det kommer
              att hända mycket.
            </seg>
            <seg n="878c84db">
              Samtalen följer vi naturligtvis årligen upp med museerna. Det
              är också noga utskrivet i regleringsbreven att detta är något
              som man ska beakta och driva.
            </seg>
          </u>
          <note type="speaker" n="37ea7f10">
            Anf. 136 SIV HOLMA (v):
          </note>
          <u who="Q4609260" xml:id="i-d937061d6d68694a-1" n="04533baa">
            <seg n="802ff2f4">
              Fru talman! Jag fick inte svar på viktiga frågor. Jag frågade
              till exempel om kulturministern kunde exemplifiera på vilket sätt
              kreativiteten skulle kunna hämmas om genus på museerna konkretiserades
              med att en resursenhet alternativt ett ansvarsmuseum för genusfrågorna
              inrättades. Jag fick inte heller svar på frågan om kulturministern
              kunde svara på hur regeringen följer upp att jämställdhetskraven
              tillgodoses och vad kulturministern gör om kraven på jämställdhetsintegrering
              inte tillgodoses.
            </seg>
            <seg n="761fce68">
              I mina öron lät det som att det var mycket bättre och att kulturministern
              trodde mer på det, men vad det egentligen resulterade i kunde
              kulturministern inte redovisa.
            </seg>
            <seg n="9cef7df9">
              Av kulturministerns svar kan man få en uppfattning att det räcker
              med att synliggöra såväl kvinnors som mäns insatser genom historien
              utifrån museernas samlingar och verksamheter. Men genusperspektivet
              kommer inte per automatik genom att man är kvinna, genom att man
              lyfter fram kvinnor ur historien eller lyfter fram föremål med
              anknytning till kvinnors liv och arbete. Det krävs också att museerna
              problematiserar maktrelationen mellan könen och mer aktivt tar
              till sig kunskaper från genusvetenskaplig forskning. Delar kulturministern
              min uppfattning att det är viktigt att museerna problematiserar
              maktrelationen mellan könen?
            </seg>
            <seg n="667877b6">
              Fru talman! Som ni alla känner till pågår det en diskussion om
              huruvida det behövs ett kvinnomuseum eller om våra nuvarande museer
              i stället måste bli bättre på att spegla historien och föremålen
              ur ett genusperspektiv.
            </seg>
            <seg n="269025af">
              Jag har beskrivit lite grann vad som har hänt hittills när det
              gäller att få befintliga museer att ta in genusperspektivet i
              sitt sätt att arbeta. Jag kan tänka mig att det görs bra arbete
              runt om i landet men att det arbetet är otillräckligt i sin omfattning.
              Det är där vi folkvalda har en uppgift att fylla, nämligen att
              skapa förutsättningar för det självklara att historien handlar
              om alla människor och inte bara om normen, det vill säga mannen.
            </seg>
            <seg n="f38fbc77">
              Jag har kommit fram till att ett kvinnohistoriskt museum är nödvändigt
              för att vi ska göra ett kvalitativt språng för att få en historiebeskrivning
              som också inkluderar kvinnors villkor. Jag vill åter poängtera
              att maktrelationen mellan könen måste finnas med, annars blir
              projektet uddlöst.
            </seg>
            <seg n="e6f144ae">
              Fru talman! Jag vill avsluta med lite solsken. I somras var jag
              i egenskap av utskottsordförande inbjuden att tillsammans med
              skådespelerskan Kim Anderzon inviga filmfestivalen i Adak som
              är ett litet samhälle i Lappland. Där har det funnits en gruva
              som lades ned för ett antal år sedan. Filmfestivalen var på Sagabiografen
              som var en tidstrogen 40-talsbiograf i ett hus av trä ute i skogen.
              Intill biografen fanns också ett museum, Elviramuseet, till minne
              av en kvinnlig mineralletare. I lokalen fanns fotografier på henne
              och andra som var aktiva i att leta efter mineraler som skulle
              kunna skapa en ny gruvnäring i Adak. Museet stärkte den lokala
              identiteten. Elviramuseet är en viktig kulturbärare mellan äldre
              och yngre generationer. Man hjälps åt att återerövra det gemensamma
              historiska minnet där också kvinnor är viktiga och synliggörs.
              Utan historia ingen framtid är en devis som gäller.
            </seg>
          </u>
          <note type="speaker" n="7c2d5db7">
            Anf. 137 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-48" n="33399781">
            <seg n="4e8c4d2f">
              Fru talman! Siv Holma hänvisar till det arbete som har skett
              tidigare och till utredningen arbetsgruppen Genus på museer som
              lämnat sin rapport. Jag konstaterar att det dröjde två och ett
              halvt år. Det hände inte särskilt mycket. Det tolkar jag som att
              entusiasmen inte var så stor i den dåvarande regeringen vare sig
              för att inrätta ett kvinnomuseum eller för att införa kravet på
              de övriga museerna.
            </seg>
            <seg n="713dac4a">
              De här frågorna kommer att tas upp av museikoordinatorn. Jag
              kan bara upprepa vad jag sade tidigare. Jag finner ingen anledning
              att föregripa det arbete som hon och hennes medarbetare gör. Alla
              museer har olika uppdrag. Man har sin egen forskning. Man har
              stora möjligheter att ta del av annan forskning som är fristående,
              inte minst sådan som gäller genusfrågor.
            </seg>
            <seg n="abfc8ed4">
              Jag är långt ifrån säker på att ett resurscentrum oavsett om
              det är lokaliserat till Arbetets museum eller någon annanstans
              skulle bidra till att utställningar, forskning, tilltal eller
              något annat skulle förändras. Därför har vi som krav i regleringsbrevet
              att jämställdhetsperspektivet ska lyftas fram.
            </seg>
            <seg n="2f3d5547">
              Museerna väljer att utforma det på olika sätt på tal om kreativitet.
              Att det finns alla skäl i världen att lyfta upp genusperspektivet
              är givet. Därmed inte sagt att Siv Holma och jag skulle göra samma
              analys av hur kvinnofrågorna och kvinnans ställning har sett ut
              genom århundradena. Vi skulle förmodligen göra helt olika analyser.
            </seg>
            <seg n="bb6b5093">
              Att lägga de här frågorna i ett särskilt kvinnomuseum tror jag
              vore att döda hela debatten. Det vill inte jag medverka till.
            </seg>
          </u>
          <note type="speaker" n="e6225e07">
            Anf. 138 SIV HOLMA (v):
          </note>
          <u who="Q4609260" xml:id="i-d937061d6d68694a-2" n="04533baa">
            <seg n="2876c3cf">
              Fru talman! Jag kan bara konstatera att jag fortfarande inte
              har fått svar på hur kreativiteten hämmas om man inrättar en resursenhet
              för genusfrågor. Det kanske är ett tips att museikoordinatorn
              tittar på den frågan så att vi får svar.
            </seg>
            <seg n="3e3b78d6">
              Jag har inte heller fått svar på hur regeringen följer upp kraven
              på jämställdhetsintegrering. Kulturministern talar om att det
              kan finnas olika sätt att arbeta med de här frågorna. Jag är mycket
              väl medveten om att det kan finnas olika sätt att arbeta med dem,
              men det vore intressant att veta vad kulturministern gör om det
              finns någon som inte arbetar med de här frågorna.
            </seg>
            <seg n="12dd17db">
              Det räcker tyvärr inte att bara säga att saker och ting ska fungera
              på ett speciellt sätt. Det känner vi till.
            </seg>
            <seg n="6e94756f">
              Mina erfarenheter av de här frågorna under ett antal år i riksdagen
              är att det är lätt att säga att jämställdhetsperspektiven ska
              finnas där. Även andra har kritiserat att regleringsbreven inte
              har följts upp. Det görs inga konkreta uppföljningar så att man
              kan se vad som hänt. Vissa museer kanske till och med har gjort
              något som kan vara till glädje för andra museer att ta efter.
              Inte ens det finns.
            </seg>
            <seg n="b268dd01">
              Jag tycker att kulturministern är skyldig mig många svar. Vi
              får väl ta upp det vid något annat tillfälle också. Jag kommer
              att bevaka detta.
            </seg>
          </u>
          <note type="speaker" n="b3430bf8">
            Anf. 139 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-49" n="33399781">
            <seg n="bdc48d68">
              Fru talman! Inget svar, säger Siv Holma. Då får jag väl upprepa
              det svar jag lämnade alldeles nyss.
            </seg>
            <seg n="6c18d070">
              Jag tror helt enkelt att hämmandet av den kreativa miljön handlar
              om att det blir mainstream. Man kan se på jämställdhetsfrågor,
              genusfrågor och alla andra frågor med olika glasögon. Det är viktigt
              att man gör det.
            </seg>
            <seg n="9ceeabb9">
              Hur man arbetar med de här frågorna är också något som man tar
              upp i mål- och resultatdialogen där varje myndighet årligen ska
              återkomma när det gäller hur man har arbetat med de punkter som
              finns i regleringsbrevet. Det sker, men man väljer att göra det
              på olika sätt.
            </seg>
            <seg n="2329c319">
              Jag har inte samma tilltro till statens roll i det här fallet.
              Jag vet att alla museer samverkar och byter erfarenheter med varandra.
              Det är där samtalet ska vara. Vi talar bland annat genom regleringsbrevet
              och via museikoordinatorn om att det här är viktiga frågor. Det
              är därför som jag har samtal med bland annat Nyamko Sabuni på
              Integrations- och jämställdhetsdepartementet. Men hur man väljer
              att göra detta är en helt annan sak.
            </seg>
            <seg n="3d746973">
              Jag är inte säker på att en sådan här resursenhet skulle bidra
              till större kunskap. Det är trots allt det vi vill ha.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="e73527c3">
            25 § Svar på interpellation 2007/08:701 om kyrkoantikvarisk ersättning
          </note>
          <note type="speaker" n="e03d347f">
            Anf. 140 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-6" n="33399781" next="i-7199706fb3b39e0b-6">
            <seg n="fbcfd97d">
              Fru talman! Göran Persson i Simrishamn har frågat mig vad jag
              avser att göra för att initiera en diskussion om innehållet i
              en kommande avtalsperiod beträffande omfattningen av den kyrkoantikvariska
              ersättningen.
            </seg>
            <seg n="70879d5f">
              När det gäller det kyrkliga kulturarvet en ovärderlig del av
              vårt gemensamma kulturarv, och ett kulturarv som det är viktigt
              att bevara inför framtiden är Göran Persson och jag helt eniga.
              Diskussioner om det kyrkliga kulturarvet förs fortlöpande mellan
              staten och Svenska kyrkan, bland annat genomfördes för någon vecka
              sedan en konferens med titeln Omsorg om framtidens kyrka, som
              anordnades gemensamt av Riksantikvarieämbetet och Svenska kyrkan.
            </seg>
            <seg n="78412159">
              Det har varit självklart för mig att prioritera arbetet med frågan
              om den kyrkoantikvariska ersättningen efter 2009, och jag vill
              informera om att diskussionen redan är i gång. För att få ett
              gediget underlag för de fortsatta diskussionerna har regeringen
              givit Riksantikvarieämbetet i uppdrag att analysera och redovisa
              vilka effekter den kyrkoantikvariska ersättningen har haft för
              vården och bevarandet av det kyrkliga kulturarvet.
            </seg>
            <seg n="4cb3fbb0">
              Uppdraget redovisades den 29 maj 2008. Det har alltså nyligen
              kommit in till Kulturdepartementet. Det har genomförts i samråd
              med bland annat Svenska kyrkan, länsstyrelserna och de regionala
              museerna.
            </seg>
          </u>
          <note n="d79bfc0c">
            Anf. 141 GÖRAN PERSSON i Simrishamn (s):
          </note>
          <u who="Q297821" xml:id="i-7199706fb3b39e0b-6" n="33399781" prev="i-156f181b047e75ae-6">
            <seg n="18405a99">
              Fru talman! Tack för svaret, ministern. Jag kan konstatera att
              uppdraget inte var redovisat när jag skrev frågan. Vad jag kan
              förstå har inte kulturministern sett svaret eller hunnit analysera
              det. Jag tycker att frågan är viktig och komplex. Vi har haft
              den uppe till debatt under ett antal år, även under den förra
              mandatperioden, och försökt följa den.
            </seg>
            <seg n="3f2e77a2">
              Bakgrunden är skiljandet av kyrka och stat. Från år 2002 utgick
              50 miljoner i ersättning. Det skulle ökas på med ca 50 miljoner
              per år. Under 2009 kommer det att utgå 460 miljoner, vilket skulle
              ge en sammanlagd summa på närmare 2 miljarder.
            </seg>
            <seg n="eea13f19">
              I kulturutskottet har vi nyligen fått en genomgång av Riksrevisionen
              som hade tittat på statens ansvar i frågan och hur insatserna
              hade fallit ut. Man kan se att vi har vissa intressekonflikter.
              De är till viss del kontroversiella, men de ska väl inte vara
              helt oöverkomliga. Faktum kvarstår att vi har olika infallsvinklar
              när det gäller kyrkan och kyrkornas användning. Användningen är
              den ena stora delen, underhållet den andra.
            </seg>
            <seg n="d4604c06">
              Jag ska läsa så att vi får ta del av vilken bedömning Riksrevisionen
              har gjort. När det gäller användningsområdet vill man från Svenska
              kyrkan anpassa de kyrkliga kulturminnena till det moderna gudstjänstlivets
              behov. Därför kommer det önskemål om att åstadkomma ett öppnare
              kyrkorum, en förändrad bänkinredning, ändrade uppvärmningssystem
              med mera.
            </seg>
            <seg n="cbc00dca">
              När det gäller användningen ska å andra sidan också påpekas att
              många församlingar använder flera kyrkor, och det finns fler kyrkor
              än man använder. Staten har sitt bevarandeperspektiv på de kyrkliga
              kulturminnena, där man eftersträvar att bevara kulturminnena i
              så intakt skick som möjligt. Där finns en konflikt som vi får
              försöka komma över. Det skulle vara intressant att se vad man
              har kommit fram till när det gäller det som ministern redogjorde
              för och som nu kommit in på bordet.
            </seg>
            <seg n="4dee4418">
              Jag vill alltså ha några svar på frågorna vad gäller just samsynen,
              för det som Riksrevisionen har gått igenom och som vi fick höra
              om på kulturutskottet baserades ju på statens insatser, men även
              Svenska kyrkan har ett ansvar över sina insatser. Det kanske inte
              skulle vara så passande att Riksrevisionen går in och kikar på
              deras verksamhetsområde, men när det gäller frågorna som kom upp
              i utskottet hade det kanske varit bättre att få en helhetsbild
              och att man även på den sidan hade gjort någon sorts utforskning
              av vad som hänt.
            </seg>
            <seg n="4a55b2ee">
              Mina frågor till ministern är alltså: Hur kan vi göra framöver?
              Vad blir nästa steg? Det är ändå 18 månader kvar till att ett
              nytt avtal ska vara klart när 2009 går ut ska det helst vara klart.
              Hur tycker ministern att vi ska gå till väga för att hitta en
              bra samsyn?
            </seg>
          </u>
          <note type="speaker" n="22a48b3c">
            Anf. 142 HANS WALLMARK (m):
          </note>
          <u who="Q5650816" xml:id="i-80d5c82ee6696003-3" n="0584e940">
            <seg n="d4f4d1bb">
              Fru talman! Kulturministern! Göran Persson nämnde skilsmässan
              mellan svenska staten och Svenska kyrkan år 2000. Det kanske inte
              är helt korrekt. Jag tror att det kan vara bättre att man pratar
              om den förändrade relationen, en relationsändring, för fortfarande
              finns det kvar kopplingar mellan svenska staten och samfundet
              Svenska kyrkan. Det finns till exempel en lag som reglerar trossamfundet
              Svenska kyrkan, och detta skiljer Svenska kyrkan från alla andra
              trossamfund i Sverige. Det finns vissa sådana skillnader. En skillnad
              är också att staten och Svenska kyrkan i samband med denna relationsförändring
              ingick ett avtal där man reglerade en del av dessa frågor.
            </seg>
            <seg n="0a7c9305">
              Det kan ibland misstänkas och missförstås, och jag har hört det
              i debatten tidigare här i riksdagen, att den kyrkoantikvariska
              ersättningen är ett slags stöd till Svenska kyrkan som samfund.
              Därför finns det all anledning att betona och understryka att
              skälet till att staten betalar ut kyrkoantikvarisk ersättning
              är att Svenska kyrkan är den enskilt största förvaltaren av ett
              samlat kulturarv i vårt land.
            </seg>
            <seg n="cb6580a9">
              Det som egentligen finns av en levande svensk medeltidshistoria
              är det som kyrkan i dag förvaltar i form av byggnader, fastigheter,
              kyrkogårdar och inte minst textilier och inventarier i övrigt.
              Det är alltså ett fantastiskt samlat kulturarv som Svenska kyrkan
              har och, fru talman, det som är det absolut mest imponerande är
              att man fortfarande i dag använder detta till det som det har
              skapats för.
            </seg>
            <seg n="883c7004">
              Jag bor i Ängelholm och tillhör Barkåkra församling. Vår kyrka
              där är ungefär 800 år gammal. Det är rätt imponerande att gå in
              i kyrkan och delta i en gudstjänst och veta att man är i samma
              lokal, byggd för ändamålet som har använts oavbrutet i 800 år.
              När man går in i en vanlig svensk småstad och ser Domushusen eller
              någonting annat som kan vara 4050 år kan man ställa sig frågan:
              Kommer dessa hus att stå kvar om 750 år, och kommer de i så fall
              att användas för det syfte de byggdes för? Knappast.
            </seg>
            <seg n="73a90d8c">
              Därför finns det all anledning att just uppmärksamma och betona
              den kyrkoantikvariska ersättningen och dess betydelse för att
              värna ett samlat svenskt kulturarv.
            </seg>
            <seg n="89b685a0">
              Göran Persson tog upp några siffror, och det finns all anledning
              att påminna om dem, därför att vad den här regeringen gör innebär,
              till skillnad mot vad som sagts tidigare, inte någon kulturskymning,
              utan man satsar verkligen och bygger ut. Nästa år kommer man nämligen
              att anslå 465 miljoner för den kyrkoantikvariska ersättningen.
              I år är den 395 miljoner.
            </seg>
            <seg n="108e981c">
              Hur mycket pengar Svenska kyrkan skulle få för att värna det
              samlande kulturarvet i form av kyrkoantikvarisk ersättning var
              en av de saker man diskuterade i samband med relationsändringen.
              År 1999 pratade man om siffran 465 miljoner. Det som är problemet
              för Göran Persson och övriga socialdemokrater är att när relationsändringen
              trädde i kraft fick Svenska kyrkan i kyrkoantikvarisk ersättning
              det första året, alltså år 2000, noll kronor. År 2001, det vill
              säga andra året, fick man noll kronor. År 2002 fick man 50 miljoner.
            </seg>
            <seg n="3cf1c4b3">
              Den här regeringen levererar det som tidigare regeringar har
              lovat. Det, fru talman, är ett slags omvänd springnota. När det
              gäller en existerande springnota ber jag att få återkomma i en
              annan interpellationsdebatt.
            </seg>
          </u>
          <note type="speaker" n="a21a9713">
            Anf. 143 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-7" n="33399781" next="i-7199706fb3b39e0b-7">
            <seg n="4b5ed46d">
              Fru talman! Precis som Göran Persson sade är detta en komplex
              fråga, och det blir lite extra komplext om man ska fylla på de
              siffror som Hans Wallmark drog: Socialdemokraterna drog 2005 ned
              den kyrkoantikvariska ersättningen med 15 miljoner. Sedan lade
              man tillbaka pengarna, eftersom det blev en stark kritik mot detta.
              Men icke desto mindre var det faktiskt vad man gjorde.
            </seg>
            <seg n="3a84b42e">
              Vi har, tror jag, drygt 3 300 kyrkor i landet. Det är, precis
              som både Hans Wallmark och Göran Persson i Simrishamn sagt, en
              stor del av vårt kulturarv en viktig del och inte så lätthanterlig
              heller, för många av dessa kyrkor ligger på orter där det i dag
              egentligen inte bor särskilt många men där man ändå har en stark
              känsla för sin kyrka. Man kanske bor i en helt annan del av landet
              men återvänder dit för större familjehögtider.
            </seg>
            <seg n="2c0ff933">
              Jag vet att Riksrevisionen har varit hos kulturutskottet och
              berättat om rapporten, där man går igenom hur man har använt den
              kyrkoantikvariska ersättningen. Jag har också träffat företrädarna
              för Riksrevisionen. De konstaterar att det finns stora regionala
              skillnader och också olika benägenhet hos olika stift att söka
              dessa medel.
            </seg>
            <seg n="ee044afa">
              Nu ska vi också ta del av den rapport som Riksantikvarieämbetet
              har gjort som vi nämnde inledningsvis, för dessa båda rapporter
              är förstås oundgängliga och väldigt viktiga underlag när vi nu
              ska formalisera diskussionerna med Svenska kyrkan. Jag har träffat
              såväl ledningen som ärkebiskopen Anders Wejryd relativt nyligen
              och diskuterat de här frågorna, eftersom detta är angeläget för
              oss alla. Vi måste ha ett bra underlag, och då kan jag glädja
              mig åt att det numera i alla fall finns en stor samsyn politiskt
              om att detta är viktiga frågor.
            </seg>
            <seg n="e9a7f243">
              Utöver det som Göran Persson tog upp kan man också nämna kyrkorglarna
              och kyrkorummets betydelse för musiklivet. Kyrkorna är nämligen
              fortfarande, vilket många inte känner till, den största musikarrangören
              i landet.
            </seg>
          </u>
          <note n="92621b10">
            Anf. 144 GÖRAN PERSSON i Simrishamn (s):
          </note>
          <u who="Q297821" xml:id="i-7199706fb3b39e0b-7" n="33399781" prev="i-156f181b047e75ae-7">
            <seg n="ae092954">
              Fru talman! Jag tycker om idrott och att dribbla med boll och
              puck, men siffror tycker jag inte är någon större vits att dribbla
              fram och tillbaka med. Om de 15 miljonerna kan jag bara säga att
              det var rätt som ministern sade, att vi lyfte ur dem, men tanken
              var ändå från början att betala tillbaka dem. Man lyfte ur dem
              ena året och lade in dem nästa år eller nästa igen.
            </seg>
            <seg n="13cbdc4d">
              Jag kan också hålla med ministern om att det är viktigt med samsynen,
              och jag tycker att det andas lite positiv andemening i att vi
              ska vara med på banan från början. Men vi är lite nyfikna på ingångsvärdena
              när man från Riksrevisionen säger att länsstyrelsernas brist på
              egen tillsyn medför att eftersatta antikvariska behov riskerar
              att inte uppmärksammas och att man från Riksrevisionen också säger
              att ersättningssystemet som det är utformat i dag inte ger största
              möjliga bevarandeeffekt för det kyrkliga kulturarvet. Under de
              ärenden jag har varit här i kammaren och debatterat har vi varit
              överens om att detta är en viktig punkt: att det ska fungera så
              att bevarandeeffekten är bra nog.
            </seg>
            <seg n="f8c306a0">
              Å andra sidan sade Riksantikvarieämbetet förra året att de generellt
              inte [anser] att avsevärda skillnader i bedömningen mellan stift
              och länsstyrelser föreligger. I de fall RAÄ har noterat sådana
              skillnader ger underlagsmaterialet vanligen ingen vägledning till
              att förstå och analysera de skilda bedömningsgrunderna.
            </seg>
            <seg n="756a91ed">
              Vi har alltså två olika meningar som står emot varandra. Men
              jag tror att vi kan komma fram till en samsyn däremellan också.
              Det ligger kanske någonstans mittemellan, och det kanske går att
              hitta ett ingångsvärde i det hela.
            </seg>
            <seg n="7ccf408b">
              Vad jag kunde förstå skulle man ha någon form av gemensam vägledning,
              och frågorna skulle inte få avgöras av olika regioner och mellan
              stiften. Hur långt anser ministern att vi ska gå? Ska vi förstatliga
              det hela och ha ett ovanifrånperspektiv, där Riksantikvarieämbetet
              från statligt håll sätter ned foten och bestämmer, eller ska vissa
              rörelser få lov att vara med i bedömningen ute i stiften också?
              Kan man exempelvis göra olika bedömningar ute i stiften av vad
              man ska använda kyrkan till?
            </seg>
            <seg n="cc6a80e0">
              Kyrkan har också ett ansvar. Vi vet att flera stift saknar en
              stiftsantikvarie. Där ligger också ett stort ansvar på Svenska
              kyrkan.
            </seg>
            <seg n="b6cecfb9">
              Icke desto mindre är jag ju politiker och har förmånen att vara
              det på heltid. Jag vill därför också ha möjligheten att ha ett
              inflytande. Till sist kan jag väl fråga ministern hur ni rent
              politiskt gör era ställningstaganden och går vidare i debatter,
              kanske har någon utfrågning i utskottet eller kommer att gå vidare
              med den här frågan så att vi känner att vi är med på bredden.
              Jag tror att ju fler vi är som kan agera, lyssna, se och ge vår
              syn på det hela, desto troligare att vi får en bra lösning.
            </seg>
          </u>
          <note type="speaker" n="705c0734">
            Anf. 145 HANS WALLMARK (m):
          </note>
          <u who="Q5650816" xml:id="i-80d5c82ee6696003-4" n="0584e940">
            <seg n="2725d81c">
              Fru talman! När det gäller möjligheten att få inflytande, vilket
              är viktigt, som Göran Persson påpekar, finns ju åtminstone en
              rimlig möjlighet och det är i samband med att regeringen lägger
              fram sin budget för 2011. Då måste man ju ge svar på frågan hur
              vi ska hantera relationen mellan Svenska kyrkan och svenska staten
              efter att avtalet gått ut 2010. Min innerliga förhoppning är att
              vår alliansregering även kommer att avge budgetförslag för 2012,
              2013 och 2014, där just den kyrkoantikvariska ersättningen också
              kommer att finnas med under Kulturdepartementets budgetförslag.
            </seg>
            <seg n="4694399a">
              Sedan, för att bara ange en del av den problematik som Göran
              Persson berör, har vi krocken mellan Riksrevisionen, som företräder
              staten och den traditionellt hierarkiska ordningen, och Svenska
              kyrkan. Svenska kyrkan är ju inte en nationellt uppbyggd organisation
              som ger order till stiften, som ger order till församlingarna.
              Svenska kyrkan är precis den omvända triangeln. Det viktigaste
              är församlingarna som sedan samlas i stift som i sin tur samlas
              på den nationella nivån. Det är därför staten med sin fyrkantighet
              har så svårt att nå och förstå hur kyrkan agerar och resonerar.
              Den minsta beståndsdelen och den viktigaste beståndsdelen i Svenska
              kyrkan är inte den nationella nivån utan det är församlingsnivån.
              Det är just därför det blir den här typen av kollisioner mellan
              hur staten resonerar och hur Svenska kyrkan resonerar.
            </seg>
            <seg n="d771d243">
              Sedan är det precis som Göran Persson säger väldigt stora skillnader.
              Jag tror att det handlar om ungefär 100 kronor per medlem i Helsingforss
              stift, mellan 70 och 100 kronor i Lunds stift och över 1 400 kronor
              per medlem för Visby stift i stöd som man sedan använder till
              kyrkoantikvarisk ersättning. Jag tror att man måste inse att just
              den här skillnaden finns.
            </seg>
          </u>
          <note n="72905a4d">
            I övrigt, fru talman, önskar jag kulturministern lycka till med
            de kommande budgetförslagen för 2012, 2013 och 2014, där den kyrkoantikvariska
            ersättningen också kommer att finnas med.
          </note>
          <note type="speaker" n="d49c9707">
            Anf. 146 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-50" n="33399781">
            <seg n="32611f7d">
              Fru talman! Vi kommer säkert att få anledning att återkomma till
              den här frågan. Jag skulle för min del välkomna om kulturutskottet
              tar initiativ till en hearing till exempel under nästa riksdagsår
              för att diskutera de här frågorna. Det finns säkert mycket som
              man kan belysa.
            </seg>
            <seg n="64099d38">
              Nu har jag som sagt inte tagit del än av Riksantikvarieämbetets
              egen utredning. Men det finns självklart intresse för Svenska
              kyrkan att vara med och ha synpunkter på hur den här ersättningen
              fördelas, men också på hur man vill använda kyrkorummet framöver,
              självfallet. Den dialogen förs också. Jag uppfattar att det finns
              en rätt stor samsyn.
            </seg>
            <seg n="f793333d">
              Men ännu finns en hel del att göra när det gäller tillsynsområdet,
              hur de här pengarna de facto används och hur det kommer sig att
              man på vissa håll faktiskt inte söker alls, eller söker för det
              som många kan uppfatta som något annat än det som skulle behövas.
            </seg>
            <seg n="a70a90f6">
              När det gäller tillsynen finns det flera frågor inom det här
              området. Man vidgar det till den begravningsutredning som vi har
              tillsatt och som kommer att arbeta i höst under ledning av hovrättspresident
              Kathrin Flossing. De ska se över länsstyrelsernas roll när det
              gäller begravningsavgift och begravningsombud, men också alternativa
              begravningsmetoder.
            </seg>
            <seg n="be8c80cb">
              Frågorna som rör Svenska kyrkan i olika delar kommer vi absolut
              att få anledning att återkomma till. Jag gläds åt att vi ändå
              har fått ett bra underlag och att de här diskussionerna nu kommer
              att bli mer intensifierade och formaliserade, som det heter, från
              och med i höst. Men om kulturutskottet vill ta ett eget initiativ
              just genom att ha en hearing tycker jag att det vore väldigt trevligt.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="60d8ccca">
            26 § Svar på interpellation 2007/08:702 om kostnadsansvar för
            antikvariska utgrävningar
          </note>
          <note type="speaker" n="23407395">
            Anf. 147 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-8" n="33399781" next="i-7199706fb3b39e0b-8">
            <seg n="433eea0b">
              Fru talman! Göran Persson i Simrishamn har frågat mig vad jag
              avser att göra för att kostnadsansvaret vid arkeologiska utgrävningar
              ska bli tydligare.
            </seg>
            <seg n="ebc0bed1">
              Allians för Sverige är en regering som består av fyra partier
              där kulturministern råkar vara moderat. Jag välkomnar självklart
              synpunkter och programförslag från mina riksdagskolleger. Det
              är ett värdefullt bidrag till vårt arbete med att förbättra kulturpolitikens
              villkor.
            </seg>
          </u>
          <note n="5cbcef35">
            Kostnadsansvaret i samband med arkeologiska utgrävningar regleras
            i dag i 2 kap. lagen om kulturminnen, den vi brukar kalla för
            kulturminneslagen.
          </note>
          <u who="Q297821" xml:id="i-7199706fb3b39e0b-8" n="33399781" prev="i-156f181b047e75ae-8">
            <seg n="63fe5348">
              Regeringen arbetar för tillfället med att bereda en mängd frågor
              som är kopplade till den uppdragsarkeologiska verksamheten. Målet
              med översynen är att se vilka förändringar som kan göras och som
              kan leda till att förhållandena på den uppdragsarkeologiska marknaden
              fungerar mer tillfredsställande, bland annat genom att det skapas
              förutsättningar för en effektiv konkurrens. I enlighet med vad
              som aviserades i budgetpropositionen för 2008 har Göteborgs universitet
              haft i uppdrag att bland annat göra en analys för att pröva det
              nuvarande undantaget från lagen om offentlig upphandling i lagen
              om kulturminnen. Uppdraget har redovisats, och redovisningen kommer
              att vara ett viktigt underlag i det fortsatta arbetet inför ett
              ställningstagande i frågan.
            </seg>
            <seg n="8b537b8c">
              Fru talman! Just kostnadsansvaret har jag och ministern diskuterat
              tidigare. Här finns också en rad olika faktorer som påverkar detsamma.
            </seg>
            <seg n="fae9a40b">
              Vi har, som också har nämnts i svaret och som jag tycker är viktigt
              att upprepa, ett kulturarv. Vi har kulturmiljöer som ska bevaras,
              och vi har duktiga och kompetenta riksantikvarier och människor
              hos länsstyrelserna.
            </seg>
            <seg n="c4b9d0d8">
              Vi har också samhällsnyttan som i varje fall har en viss förståelse
              för detta, tycker jag, men där det ibland också kan vara lite
              konfrontationer när det gäller vilket som är det viktigaste. Ska
              vi bevara vårt kulturarv, eller ska vi först och främst se till
              samhällsnyttan? För det mesta hittar man där också en samsyn.
            </seg>
            <seg n="c55865af">
              Vi kan göra utgrävningar och efterforskningar exempelvis där
              man ska göra nybyggnation och behöver gräva i marken, eller vi
              kan göra en undersökning vid vägbyggen och titta på området. Ibland
              kan man göra undantag. Man säger att man har undersökt något liknande
              i området och att man gör bedömningen att vi redan vet tillräckligt
              om detta.
            </seg>
            <seg n="393ff9b5">
              Vi i Sverige har ett starkt grundlagsskydd. Det tycker jag att
              vi ska vara stolta över. Samtidigt måste vi vara pragmatiska och
              fungera även praktiskt. Faktorer som påverkar är just konkurrensen.
              Vi har det klassiska som har diskuterats i riksdagen, undersökningsverksamhet
              vad gäller arkeologiska undersökningar där vi har lagen om offentlig
              upphandling, och vi har Riksantikvarieämbetets önskan att få svar
              hur det blir när den ska skiljas från Riksantikvarieämbetet.
            </seg>
            <seg n="95ad0854">
              Här är lagen om offentlig upphandling en knäckfråga. Jag vet
              att man i Göteborg gjort undersökningar för att se vad det nuvarande
              undantaget i lagen om kulturminnen kan gälla i lagen om offentlig
              upphandling. Det har, som sagt, redovisats. Men hur kan det få
              praktisk betydelse, ministern? Kan vi redan i dag se att det kommer
              att ha praktisk betydelse? Vi kan väl försöka hitta rätt i detta.
            </seg>
            <seg n="c92ae08c">
              Tiden går. Redan 2003 gjorde vi ett tillkännagivande till den
              förra regeringen om att de skulle skiljas åt, att det skulle finnas
              ett statligt bolag. Någonstans på vägen har frågan om det ska
              vara ett statligt bolag försvunnit. Det finns en oro på olika
              håll, inte minst i den södra delen av Sverige, framför allt Västra
              Götaland. Man ligger i startgroparna för att i så fall försöka
              bilda något eget. Man känner sig inte tillfreds med detta.
            </seg>
            <seg n="664c5852">
              Jag kan ha viss förståelse för att det tar tid med utredningen.
              Det är fråga om många faktorer, inte minst detta med lagen om
              offentlig upphandling, men det hade varit önskvärt att få se en
              tidsplan. Därför undrar jag: Vad händer framöver? Kan vi få någon
              liten tidsplan för att se vad som gäller? Kanske kan vi få den
              inför nästa budget som kommer till hösten?
            </seg>
          </u>
          <note n="b50589b8">
            Anf. 148 GÖRAN PERSSON i Simrishamn (s):
          </note>
          <note type="speaker" n="fd7b9556">
            Anf. 149 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-51" n="33399781">
            <seg n="e1b46217">
              Fru talman! Som Göran Persson säger är de här inte några helt
              enkla frågor. De har diskuterats även under den föregående mandatperioden.
              Det finns ett starkt önskemål att man ska renodla och särskilja
              den uppdragsarkeologiska verksamheten från Riksantikvarieämbetet.
            </seg>
            <seg n="4b623def">
              Jag besökte arkeologernas årsmöte i Lund för ett par veckor sedan.
              Där togs ett flertal av dessa frågor upp, liksom den rapport som
              kommit från Ola Wetterberg, som Göran Persson också nämnde. Wetterberg
              är professor vid Institutionen för kulturvård vid Göteborgs universitet.
              Han tyckte sig se att det finns goda förutsättningar för att få
              en ökad konkurrens. Samtidigt ska man vara medveten om att det
              här är en väldigt liten marknad. Det är ju endast en begränsad
              tid av året man kan gräva, och det finns inte hur många uppdrag
              som helst. Men det finns, trots allt, ett intresse för att vidga
              den.
            </seg>
            <seg n="644ad5e9">
              När det gäller tidsaspekten lovar jag att vi återkommer senast
              vid årsskiftet 2008/09 eftersom frågorna i allra högsta grad också
              är aktuella med anledning av rapporten och de synpunkter vi fått
              från arkeologerna själva. Det kommer då naturligtvis också att
              handla om den rätt besvärliga frågan om lagen om offentlig upphandling.
            </seg>
            <seg n="a3c3b4b6">
              Jag kommer givetvis att återkomma, och om Göran Persson har någon
              ytterligare fråga ska jag försöka besvara den.
            </seg>
            <seg n="35b50355">
              Anf. 150 GÖRAN PERSSON i Simrishamn (s):
            </seg>
            <seg n="a99689bc">
              Fru talman! Det känns tillfredsställande att få ett svar. Jag
              hoppas att tidsplanen håller. Vi har väntat ganska länge, men
              jag har förståelse för att det tagit tid.
            </seg>
            <seg n="0d177893">
              Mycket är komplext i denna värld av lagar, men vi har ju inte
              lagar bara för deras egen skull utan de är till för att skydda.
              Det ska också ta tid att ändra i grundlagen. Därför känns det
              bra att vi nu kommit så långt att vi skulle kunna få ett svar
              kring årsskiftet. Det tror jag att man skulle uppskatta även ute
              i landet.
            </seg>
            <seg n="e6c70f66">
              Låt mig, fru talman, göra ytterligare ett kort tillägg. Just
              när det gäller kostnadsansvar och sådant är det viktigt att man
              inte drar in på kostnader. Det finns ett viktigt uppdrag vad gäller
              att exponera för allmänheten. Det finns ett oerhört sug, och kanske
              kunde man önska att detta än mer kunde ingå i undervisningen.
              Vi har tidigare i dag diskuterat kultur i skolan och hur det ska
              komma fram. Jag sätter inte upp någon ålder här, men ju tidigare
              desto bättre. Det handlar om att på något sätt kunna föra in det
              i skolarbetet. Då kunde man regionalt komma in i skolan och tidigt
              skapa ett intresse för vår kulturmiljö, som jag vet att vi alla
              värnar och har en förståelse för.
            </seg>
          </u>
          <note type="speaker" n="dee01dc1">
            Anf. 151 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-52" n="33399781">
            <seg n="7dfcc9a6">
              Fru talman! Jag instämmer i det som Göran Persson säger. Också
              jag tycker att det vore roligt om det kunde bli en tydlig del
              i skolornas arbete med kultur. Det finns redan på flera håll där
              eleverna får vara med på utgrävningar. Historiska museet har utställningar
              som bland annat tar upp detta och som är riktade framför allt
              till barn. Även om det inte är hembygdsrörelsens eller bygdegårdarnas
              uppgift att ta upp just det arkeologiska bidrar även de till att
              hålla intresset för bygden levande. Det är alltså många som har
              ett gemensamt intresse här.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="4aaa3a43">
            27 § Svar på interpellation 2007/08:703 om ett Ingmar Bergman-centrum
            på Fårö
          </note>
          <note type="speaker" n="0315d3a5">
            Anf. 152 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-53" n="33399781">
            <seg n="e4f4b22e">
              Fru talman! Lars Wegendal har frågat mig vad jag avser att göra
              för att Ingmar Bergmans gård ges förutsättningar att bli ett levande
              Bergmancentrum öppet för allmänheten.
            </seg>
            <seg n="4d111444">
              Ingmar Bergmans filmer hör till de mest betydelsefulla inom den
              internationella filmkonsten. Ingmar Bergmans verk har format filmhistorien
              och berör än i dag människor världen över.
            </seg>
            <seg n="44ec4f72">
              För regeringen är det viktigt att Ingmar Bergmans konstnärliga
              arv bevaras och görs tillgängligt för den svenska och den internationella
              publiken. Utöver de insatser som görs fortlöpande för att bevara
              och tillgängliggöra filmarvet inom ramen för Svenska Filminstitutets
              uppdrag beslutade regeringen därför i december 2007 om fördelningen
              av 20 miljoner kronor till minne av Ingmar Bergman. Medlen tilldelades
              Stiftelsen Ingmar Bergman för bevarandeinsatser samt digitalisering
              av Ingmar Bergmans arkiv, Filminstitutet för bevarandeinsatser
              samt nya visningskopior av Ingmar Bergmans filmer, Svenska institutet
              för nya visningskopior av Ingmar Bergmans filmer avsedda för den
              internationella publiken, samt Dramaten för en internationell
              teaterfestival i Ingmar Bergmans namn och inköp av rättigheter
              för att kunna framföra Ingmar Bergmans verk för en svensk teaterpublik.
            </seg>
            <seg n="e0f324cb">
              De insatser som görs fortlöpande och de insatser som regeringen
              därutöver särskilt beslutat om är ett uttryck för uppfattningen
              att staten har ett ansvar att bidra till att Ingmar Bergmans verk
              bevaras och tillgängliggörs för en samtida publik liksom för kommande
              generationer.
            </seg>
            <seg n="ca9a4d74">
              Fårö, med dess unika miljöer, har som alla Bergmanintresserade
              vet en koppling till flera av Ingmar Bergmans filmer. Den årliga
              Bergmanveckan på Fårö bidrar på ett positivt sätt till att stimulera
              intresset för Ingmar Bergmans konstnärskap. Lokalt finns också
              ett starkt engagemang för att etablera ett Bergmancentrum på Fårö.
              När det gäller frågan om statens ansvar för att förvalta arvet
              efter Ingmar Bergman anser jag att statens ansvar omfattar Ingmar
              Bergmans verk. Jag anser emellertid inte att det hör till statens
              primära uppgifter att bidra till förvaltandet av Ingmar Bergmans
              gård på Fårö.
            </seg>
          </u>
          <note type="speaker" n="caa943de">
            Anf. 153 LARS WEGENDAL (s):
          </note>
          <u who="Q6234203" xml:id="i-da42588aaaa242e3-0" n="172436a3">
            <seg n="a6efeedb">
              Fru talman! Jag tackar kulturministern för svaret på interpellationen.
              Det var tyvärr det svar som jag hade förväntat mig inte speciellt
              positivt, inte speciellt framåtsyftande, inte speciellt fyllt
              med kärlek till den gärning som Ingmar Bergman stod för, inte
              speciellt hoppfullt när jag ser till vad som händer med det arv
              som Ingmar Bergman lämnade efter sig ute på Fårö.
            </seg>
            <seg n="10079d19">
              Den här interpellationen handlar om en akut situation kring försäljningen
              av Ingmar Bergmans fastighet på Fårö, en situation och ett tillfälle
              som bara kommer en gång och som enligt min mening staten borde
              ha ett mycket starkt intresse av att fånga i flykten. Vi talar
              ofta om kulturens internationella dimensioner, det vill säga att
              vi kan använda kulturen som ett medel för att människor ska få
              möjlighet att komma varandra närmare.
            </seg>
            <seg n="df84634f">
              Inte minst inom ramen för EU är det en högst aktuell fråga. Men
              det handlar också om hur vi som nation ska ta till vara våra trots
              allt ganska få lysande stjärnor både under deras aktiva tid och
              även när de gått bort, hur vi ska vårda deras minne på ett mer
              aktivt sätt än vad vi gjort tidigare samt hur vi kan nyttja deras
              minne och deras verk i det framtida kulturskapandet.
            </seg>
            <seg n="f6082bdf">
              Som ministern vet är Bergman begravd på kyrkogården på Fårö,
              en plats som redan blivit en vallfärdsort. Bergman var verkligen
              älskad av Fåröborna. När han levde var han oerhört omtänksam om
              sin omgivning, vilket man kanske inte förstår när man som utomstående
              betraktar Bergman.
            </seg>
            <seg n="0d67e98c">
              När nu Fårö skola ska läggas ned planeras ett Bergmancentrum
              i denna byggnad. Den ligger väldigt nära Fårö kyrka, så visst
              vore placeringen av ett centrum i just den byggnaden mycket lämplig.
            </seg>
            <seg n="74d379fe">
              Sedan är det Bergmans fastigheter, som inom en snar framtid kommer
              ut till försäljning. Sammantaget är det sju fastigheter. Men alla
              är inte aktuella att värna i det här fallet. Det är främst Hammars,
              själva huvudbyggnaden, som bör räddas, möjligen också den gamla
              biografen, som är unik och innehåller väldigt mycket historik.
              Själva Hammars skulle fungera alldeles utmärkt som ett Bergmanmuseum
              om man lyckades köpa denna byggnad som den är, med inredning,
              bibliotek och allt.
            </seg>
            <seg n="01820184">
              Men det finns också planer på att i ena delen av byggnaden det
              är en ganska stor byggnad inreda bostäder som filmskapare kunde
              hyra in sig i under perioder av sitt skapande. Bergman var känd
              för sina unika filmmiljöer. Detta vore naturligtvis ett sätt att
              även låta andra regissörer skapa film i samma miljö. Jag hoppas
              att ministern i sitt svar haft även detta i bakhuvudet, vad ett
              museum, ett centrum och filmskaparbostäder kan innebära för Sverige
              och för Bergmans minne, turistiskt och för filmskapare, nationellt
              och internationellt. Finns det ändå inte, kulturministern, ett
              statligt intresse även i denna del av Bergmans minne på det sätt
              som den moderata ordföranden i kultur- och fritidsnämnden på Gotland,
              Inger Harlevi, hävdar i samtal med mig?
            </seg>
          </u>
          <note type="speaker" n="07105f43">
            Anf. 154 HANS WALLMARK (m):
          </note>
          <u who="Q5650816" xml:id="i-80d5c82ee6696003-5" n="0584e940">
            <seg n="c372708d">
              Fru talman! Jag är döden. Det är inget konstaterande, utan ett
              citat ur Det sjunde inseglet , huvudsakligen inspelad vid Hovs
              hallar på Bjärehalvön. Det är precis som Lars Wegendal säger:
              Ingmar Bergman förknippas mycket med Fårö och Gotland. Men det
              finns också andra orter och andra miljöer som speglar Bergmans
              fantastiska skapande.
            </seg>
            <seg n="46b87da1">
              Fru talman! Ingmar Bergman är inte bara kopplad till fysiska
              platser som Fårö, Hovs hallar och en del andra miljöer, utan det
              viktigaste är den känsla vi bär med oss inom oss i vår fantasi,
              det avtryck Ingmar Bergman har gjort som filmskapare, dramatiker
              och författare hos oss som betraktare. Därför är det väldigt klokt
              att som kulturministern gör skilja ut det levande arvet, vilket
              till syvende och sist är filmerna, dramatiken och det skrivna,
              snarare än husen och fastigheterna.
            </seg>
            <seg n="9057e738">
              Det är betydande insatser vår alliansregering har gjort, precis
              som kulturministern räknar upp i sitt interpellationssvar till
              Lars Wegendal. Så är det, och det var därför jag inledde med citatet
              från Det sjunde inseglet . Mycket av oppositionens politik består
              nämligen i att man pekar på de kultursatsningar som görs sedan
              alliansregeringen tillträdde för knappt två år sedan och pratar
              om kulturskymning. Man säger närmast: Ni är döden för kultursektorn.
            </seg>
            <seg n="da7286b7">
              Vad vi har gjort de senaste timmarna här i kammaren är att ta
              upp område efter område där vi har pekat på satsningar och på
              det ansvar som alliansregeringen axlar. Det gäller Skapande skola,
              en del av de utredningar som kommer att presenteras och värnandet
              av arvet efter Ingmar Bergman.
            </seg>
            <seg n="cc6a56a2">
              Lars Wegendal efterlyste kärlek i kulturministerns svar. Jag
              tycker verkligen att svaret är väldigt kärleksfullt. Det pekar
              på det som är det viktiga i Ingmar Bergmans skapande, i de avtryck
              han som konstnär har satt både hos oss och hos andra i andra länder.
            </seg>
            <seg n="94d358dd">
              Fru talman! Får man ge kulturministern ett litet råd om hur man
              skulle kunna hantera frågan om Ingmar Bergmans minne kopplat till
              den fysiska platsen Fårö? Man kan se hur vi behandlar en annan
              oerhört viktig konstnär, som också har haft stor betydelse både
              inom och utom landet. Det är Astrid Lindgren och det som har skett
              i Småland. Det är inte direkt staten som har axlat ansvaret, utan
              man har där på andra sätt försökt bygga upp olika händelser kopplade
              till minnet och till Astrid Lindgren som en fantastisk skapare
              av god litteratur, goda bilder och goda fantasifulla berättelser.
              Därför tror jag att Astrid Lindgren tjänar som ett gott föredöme
              för hur vi ska hantera och bevara Ingmar Bergman. Jag tycker att
              svaret från kulturministern i allra högsta grad är kärleksfullt.
              Det finns all anledning för oss att återkomma till fler scener
              från Ingmar Bergman än Jag är döden.
            </seg>
          </u>
          <note type="speaker" n="2178fde8">
            Anf. 155 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-54" n="33399781">
            <seg n="61533fff">
              Fru talman! Det var roligt att Hans Wallmark uppfattade mitt
              svar som kärleksfullt. Hoppfullt, måste jag tillägga, för det
              var regeringens avsikt när vi beslöt att anslå 20 miljoner kronor
              för att bevara Ingmar Bergmans verk efter att han avlidit förra
              sommaren. De 20 miljonerna har fördelats efter ingående samtal
              med bland annat Filminstitutet, Kulturrådet och företrädare för
              familjen om vad man skulle önska.
            </seg>
            <seg n="5f2235d7">
              Om det nu är så att det finns ett starkt intresse lokalt eller
              regionalt för att starta ett Bergmancentrum på Fårö är det väl
              i och för sig alldeles utmärkt. Det finns också en årlig Bergmanvecka
              ute på Fårö som man kan besöka om man vill.
            </seg>
            <seg n="fad62ed2">
              Ingmar Bergman testamenterade sitt hus på Fårö till sina nio
              barn. De har beslutat att inte behålla det utan sälja det till
              högstbjudande. Jag kan inte ha några som helst synpunkter på detta.
              Det var väl inte heller, vad jag har förstått, Ingmar Bergmans
              uttryckliga vilja att det här skulle bevaras för eftervärlden
              i någon form av återkommande eller stadigt centrum. Åtminstone
              fanns det ingenting sådant skrivet i donationen. Jag är inte säker
              på att det är vad Ingmar Bergman hade önskat.
            </seg>
            <seg n="981a7a7f">
              Nu är det redan så att staten har och tar ett stort ansvar för
              många konstnärshem. I botten på många av hemmen finns också en
              donation. Det hindrar inte att en stor del av den statliga kulturbudgeten
              ändå går till att vårda och ta hand om konstnärshemmen och se
              till att de kan fungera. Det rör sig om allt från Zornmuseet och
              Carl Larsson-gården till Millesgården, Thielska galleriet och
              Strindbergsmuseet. Vi skulle kunna ägna oss ganska länge åt att
              räkna upp dem. De är oerhört värdefulla. Det gör också att de
              tar rätt mycket av den statliga kulturbudgeten. Jag vill vara
              lite försiktig och säga att jag tycker att det är viktigt att
              det finns ett innehåll. Det anser vi nu genom satsningen på 20
              miljoner kronor att vi har tryggat, inte minst genom digitaliseringen
              och kanske också den återkommande hoppas jag festival som kommer
              att ske genom arrangemang av Dramaten.
            </seg>
          </u>
          <note type="speaker" n="7a22e09f">
            Anf. 156 LARS WEGENDAL (s):
          </note>
          <u who="Q6234203" xml:id="i-da42588aaaa242e3-1" n="172436a3">
            <seg n="61dc1f06">
              Fru talman! Jag måste ärligen säga att jag beklagar ministerns
              och Hans Wallmarks ställningstagande i frågan. Jag är övertygad
              om att jag delar besvikelsen med massor av Fåröbor och gotlänningar.
              Jag hade i min enfald trott att ministern skulle om inte jubla
              så i varje fall uttrycka sin beundran för de krafter kring Bergmanveckan
              som försöker realisera dessa drömmar om ett Bergmancentrum och
              ett Bergmanmuseum på Fårö.
            </seg>
            <seg n="bd6bfa47">
              Naturligtvis handlar det inte om en total statlig finansiering,
              utan mer om en delfinansiering. När jag talade med den moderata
              ordföranden i kultur- och fritidsnämnden på Gotland andades hon
              optimism, en optimism som jag nu inte förstår, eftersom hon samtalat
              med ministern före mitt samtal med henne. Eller så var det ett
              fult spel, där hon hade svårt att uttrycka sin ministers negativa
              hållning.
            </seg>
            <seg n="0caa0f5a">
              Vad detta handlar om i pengar är mycket svårt att spekulera i.
              Vad man vet är att barnen inte vill ha kvar någon av sin pappas
              fastigheter. De ska försäljas, och däribland Hammars. Jag är övertygad
              om att barnen är villiga att acceptera ett lägre pris om staten
              gick in som delägare i ett projekt där Hammars kunde bevaras som
              ett museum och filmskaparcentrum. Annars säljs det naturligtvis,
              precis som ministern sade, till högstbjudande. Det finns säkert
              kapitalstarka spekulanter som vill kunna skryta med att de bor
              i Bergmans hus.
            </seg>
            <seg n="9f49cf50">
              Jag hoppas att ministern i sitt nästa inlägg ändå kan uttrycka
              något hoppfullt för de personer som jobbar med denna fråga och
              för alla Bergmanvänner i Sverige och utomlands. Under Bergmanveckan
              kommer det att presenteras en förstudie som på ett tydligt sätt
              visar på planer och kostnader.
            </seg>
            <seg n="0400d84d">
              Jag vädjar till ministern att i varje fall hålla en dörr på glänt
              till slutet av juni månad. Lyssna på alla dessa engagerade människor!
              Lyssna på möjligheten till kommunal och privat delfinansiering
              och ta därefter ställning till helheten!
            </seg>
            <seg n="38dd6a6c">
              Fru talman! Var det ljuset på Fårö som skapade den speciella
              stämningen? Var det den speciella och kanske mystiska miljön som
              skapade det speciella i Bergmans filmer? Det kan vi bara spekulera
              i. Men visst finns det all anledning att bevara dessa filmskaparmiljöer
              för framtiden.
            </seg>
            <seg n="58d67217">
              Ett sätt är att staten stöder det privata och kommunala initiativ
              som just nu finns på Fårö.
            </seg>
          </u>
          <note n="3d30801c">
            I detta anförande instämde Siv Holma (v).
          </note>
          <note type="speaker" n="58cb2634">
            Anf. 157 HANS WALLMARK (m):
          </note>
          <u who="Q5650816" xml:id="i-80d5c82ee6696003-6" n="0584e940">
            <seg n="001e74ec">
              Fru talman! Jag vill till Lars Wegendal verkligen understryka
              det han inledde med, nämligen hans hyllande av den moderata förtroendevalda
              Inger Harlevi. Hon är en väldigt duktig förtroendevald. Därför
              är det arbete man utför lokalt på Gotland väldigt bra, som Lars
              Wegendal i sitt första led pekade på, och till och med angeläget.
              Men från det arbetet till att staten ska ta ansvar för fastigheter
              är det ett långt steg.
            </seg>
            <seg n="316e991c">
              Av den anledningen finns det skäl att gå tillbaka till kulturministerns
              svar på interpellationen. Det som är statens kulturpolitiska ansvar
              är att lyfta fram minnet av Ingmar Bergmans skapande inte knutet
              till en direkt fysisk plats utan i alla de olika miljöerna. Det
              är också det som jag tror kommer att medverka till att det finns
              ett intresse för olika satsningar som man gör på Gotland från
              kommunen och privata intressenter för att hålla Ingmar Bergmans
              minne levande.
            </seg>
            <seg n="8cf56e51">
              Det finns en parallell i detta som vi har diskuterat i kulturutskottet
              nu ett antal år. Det är Dag Hammarskjölds minne. Den plats som
              man kopplar det till är Backåkra i Skåne borta vid Ales stenar.
              Där har vi konstaterat svårigheterna att från statens sida gå
              in och ta hand om det. I det här fallet handlar det om ett testamenterat
              arv som förvaltas av Turistföreningen, STF.
            </seg>
            <seg n="76738ea1">
              Vi hejdar oss själva i andra sammanhang inför den här typen av
              engagemang där vi tar ett ansvar för fastigheter och inventarier.
              Det finns andra möjligheter att lyfta fram arv. Så tror jag att
              det gäller också i Ingmar Bergmans fall. Det finns all anledning
              att understryka att den här regeringen verkligen har tagit sig
              an att lyfta fram det stora, viktiga och intressanta arvet av
              Ingmar Bergmans skapande.
            </seg>
          </u>
          <note type="speaker" n="9f17f637">
            Anf. 158 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-55" n="33399781">
            <seg n="9044cec3">
              Herr talman! Nej, allting måste inte ske med statlig finansiering.
              Självklart har jag haft kontakter med Inger Harlevi, som är en
              mycket engagerad moderat på Gotland inte minst när det gäller
              de kyrkliga frågorna. Vi har haft flera samtal om detta.
            </seg>
            <seg n="8d4bee3c">
              Det hindrar inte att jag känner en skepsis mot att ta på staten
              ytterligare höga kostnader för fastigheter och skötsel av fastigheter.
              Vi vet alla att det sker och också tidigare har skett mycket på
              Fårö. Det gäller även den tiden man inte hade tillgång till de
              fastigheter som nu är ute till försäljning.
            </seg>
            <seg n="939dd12c">
              Jag är övertygad om att man på olika sätt kommer att hålla minnet
              av Ingmar Bergman levande på Fårö och även på andra håll i Sverige.
            </seg>
            <seg n="7dd58019">
              När det handlar om att slå igen dörrar och inte lovar jag att
              lyssna. Det gör jag alltid. Men på en direkt fråga om staten i
              det här läget är beredd att gå in och bjuda eller ta över fastigheterna
              måste jag dessvärre säga: Nej, det är vi inte.
            </seg>
          </u>
          <note type="speaker" n="26b07a81">
            Anf. 159 LARS WEGENDAL (s):
          </note>
          <u who="Q6234203" xml:id="i-da42588aaaa242e3-2" n="172436a3">
            <seg n="6571d9ad">
              Herr talman! Det har aldrig varit tal om, och jag har inte skrivit
              det någonstans, att staten ska ta över eller köpa fastigheten.
              Den ska vara med och delfinansiera fastigheten för att man ska
              få in de övriga finansiärerna, det vill säga privata och kommunala.
            </seg>
            <seg n="0e1a9dcc">
              Ingmar Bergman kom första gången till Fårö i april 1960. Han
              letade efter en inspelningsplats till filmen Såsom i en spegel.
              Detta första möte med miljön och människorna på Fårö blev inledningen
              till ömsesidig förälskelse som varade livet ut för Bergman.
            </seg>
            <seg n="66bcaae7">
              Men detta första möte innebar också att en av världens absolut
              främsta filmskapare bosatte sig långa perioder på Fårö och använde
              de miljöer man där kan finna som kulisser i varje fall i ytterligare
              sju filmer. Det är miljöer som man när man reser runt på Fårö
              och uppmärksamt studerar de miljöer man åker förbi kan känna igen
              från Bergmans filmer. Man riktigt hör dialogerna när man ser de
              kända miljöerna.
            </seg>
            <seg n="52d3fb3f">
              Med detta som bas och med globaliseringen och internationaliseringen
              som framtiden, kulturministern, borde staten vara en aktiv del
              av de satsningar som nu görs på Fårö. Det är satsningar som kanske
              till och med är avhängiga av om staten vill vara med eller inte.
            </seg>
            <seg n="ca56a608">
              Mitt råd är återigen, vad det nu kan vara värt, att ministern
              ändå tar sig tid att studera de projekthandlingar som kommer att
              presenteras i slutet av juni månad. Det handlar om att hon tar
              sig tid att samtala med dem som nu vill lyfta fram Ingmar Bergmans
              verk, satsar på ett Bergmancentrum, satsar på ett Bergmanmuseum
              och satsar på ett filmskaparcentrum.
            </seg>
            <seg n="bef3be08">
              Men då måste kulturministern agera snabbt. Hinner fastigheten
              Hammars säljas försvinner en viktig pusselbit i det arbete som
              kan stärka svensk kulturturism.
            </seg>
          </u>
          <note n="3d30801c">
            I detta anförande instämde Siv Holma (v).
          </note>
          <note type="speaker" n="55eeaf5a">
            Anf. 160 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-56" n="33399781">
            <seg n="b8fecb5e">
              Herr talman! Jag ser fram emot att kunna ta del av det underlag
              som jag förstår kommer att komma in i slutet av den här månaden.
              Vi har ännu inte sett det. Dock är frågan inte ny för oss. Vi
              har haft samtal med bland annat Jannike Åhlund utan att det har
              varit någon form av ekonomiska diskussioner utan bara ett rent
              informerande samtal.
            </seg>
            <seg n="1f3a81a5">
              Nu är det så att Ingmar Bergman har testamenterat sina tillgångar
              inklusive denna gård till sina barn. Det har inte funnits skrivet
              i varje fall såvitt jag vet, och inte de senaste 30 åren att det
              skulle bli någon form av stiftelse eller gåva till staten. Däremot
              har Ingmar Bergman donerat sitt privata arkiv till Stiftelsen
              Ingmar Bergman som nu förvaltas av Ingrid Dahlberg.
            </seg>
            <seg n="f9bb03f0">
              Nu har också regeringen gjort en satsning med de 20 miljoner
              kronor som jag redogjorde för tidigare. Det finns även annan finansiering.
              Det finns fler som har intresse av detta. Jag lovar att lyssna
              och ta del av det som förmodligen kommer till oss för kännedom
              någon gång i slutet av juni.
            </seg>
            <seg n="81967101">
              Eftersom Lars Wegendal nu också försvinner i väg vill jag även
              önska honom en glad sommar med det som är bland det viktigaste
              under en sommar oavsett väder, att läsa. Här är 100 sätt att rädda
              världen av Johan Tell.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="cff5a62f">
            28 § Svar på interpellation 2007/08:744 om Riksantikvarieämbetets
            flytt till Gotland
          </note>
          <note type="speaker" n="fd853b46">
            Anf. 161 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-9" n="33399781" next="i-7199706fb3b39e0b-9">
            <seg n="295d7c3d">
              Herr talman! Göran Persson har frågat mig vad jag avser att göra
              för att tydliggöra de ekonomiska villkoren för Riksantikvarieämbetets
              omlokalisering till Gotland.
            </seg>
            <seg n="03f8020e">
              Det var, som Göran Persson är medveten om, den tidigare socialdemokratiska
              regeringen som beslutade om omlokaliseringen av delar av Riksantikvarieämbetet
              till Gotland. Detta gjordes utan att man klargjorde hur de ökade
              kostnaderna och de nya ekonomiska villkoren för Riksantikvarieämbetet
              skulle hanteras. Jag var också mycket kritisk mot hur frågan hanterades
              av den förra regeringen. Men när jag tillträdde som kulturminister
              hade processen med omlokaliseringen gått så långt att det inte
              var försvarbart att avbryta den.
            </seg>
            <seg n="1e3feeca">
              Omlokaliseringen medför som bekant stora påfrestningar för Riksantikvarieämbetet,
              inte minst när det gäller den ekonomiska situationen. Mot den
              bakgrunden har 23 miljoner kronor skjutits till för 2008 för att
              täcka vissa kostnader som är relaterade till omlokaliseringen.
              Vidare har myndigheten under två år fått ökade möjligheter att
              ta med sig anslagssparande från tidigare år. De ekonomiska villkoren
              för kommande år hanteras inom ramen för den årliga budgetprocessen,
              som jag givetvis inte kan föregripa.
            </seg>
          </u>
          <note n="d63cdd2b">
            Anf. 162 GÖRAN PERSSON i Simrishamn (s):
          </note>
          <u who="Q297821" xml:id="i-7199706fb3b39e0b-9" n="33399781" prev="i-156f181b047e75ae-9">
            <seg n="3044e059">
              Herr talman! Nu gick vi då över till Gotland denna härliga ö
              och en stor och viktig del av Sverige. Utskottet besökte Gotland
              för några veckor sedan. Både Fårö och övriga delar av Gotland
              besöktes. Vi besökte då också Riksantikvarieämbetet.
            </seg>
            <seg n="777e3c46">
              Vi har diskuterat flytten tidigare. Historien är mycket av ett
              regionalpolitiskt beslut då vi efter försvarsnedläggningen gjorde
              en omlokalisering av Riksantikvarieämbetet och även Riksutställningar.
              Det råder ingen tvekan om att vi visste att det inte gick helt
              smärtfritt, men vi såg ändå en hel del fördelar med att man skulle
              få ta del av en stor institution. Det finns kompetens på Gotland
              också, och där finns en vilja att förnya sig. Jag tycker att man
              ska se framtiden an med tillförsikt.
            </seg>
            <seg n="eb4db3c0">
              Min fråga till kulturministern är helt kort: Var det helt fel
              att flytta Riksantikvarieämbetet till Gotland? Finns det enligt
              ministern inga mervärden alls, inte ens regionalpolitiska, med
              detta?
            </seg>
          </u>
          <note type="speaker" n="306ed69b">
            Anf. 163 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-10" n="33399781" next="i-7199706fb3b39e0b-10">
            <seg n="0f7911b7">
              Herr talman! Göran Persson frågar: Var det helt fel? Om det var
              helt fel kan jag inte svara på. Men jag tycker fortfarande att
              det var fel. Jag har också redogjort för varför jag tycker det.
            </seg>
            <seg n="c87a234f">
              Nu har vi en situation att förhålla oss till. Jag vet naturligtvis
              att det finns kompetens också på Gotland. Det vore ju konstigt
              annars. Man har byggt ett mycket vackert hus som man kommer att
              flytta in i under hösten. Man ska då dela lokaler med Riksutställningar.
              Men det här har tagit mycket på Riksantikvarieämbetets resurser
              och möjlighet att arbeta med andra viktiga frågor. En del av dem
              har vi varit inne på under tidigare interpellationsdebatter här
              under kvällen, som det nu snart är.
            </seg>
            <seg n="fbdda441">
              Jag vet att Riksantikvarieämbetet står inför en besvärlig situation,
              men vi har en fortlöpande dialog med riksantikvarien Inger Liliequist
              och många andra. Även hon ser naturligtvis att det här är bekymmersamt.
              Många av dem som är nyckelpersoner för att Riksantikvarieämbetet
              ska kunna fullgöra sitt uppdrag är personer som i dag bor i Helsingfors,
              har sitt nätverk i Helsingfors och har sina familjer i Helsingfors.
              De kanske har äldre föräldrar och andra engagemang. Därmed har
              de svårt att flytta med. Några personer kommer att göra det, och
              det kommer även att finnas möjlighet att pröva på.
            </seg>
            <seg n="84cd0c60">
              Men hela vårt arbete går inte ut på att se bakåt, utan att försöka
              se framåt och på olika sätt trygga Riksantikvarieämbetets möjligheter
              att verka och göra ett riktigt bra jobb för hela Sverige.
            </seg>
          </u>
          <note n="270267ee">
            Anf. 164 GÖRAN PERSSON i Simrishamn (s):
          </note>
          <u who="Q297821" xml:id="i-7199706fb3b39e0b-10" n="33399781" prev="i-156f181b047e75ae-10">
            <seg n="3431ec63">
              Herr talman! Det känns något bättre att det finns en strimma
              hopp även från kulturministerns sida. Men jag har förstått att
              man från departementets sida är något skeptisk, även om man inte
              direkt motarbetar det hela. Jag tycker ändå att skepticismen är
              lite svår att smälta. Nu får man se framtiden an. När vi besökte
              Gotland var det i alla fall ingen från borgerligheten som ställde
              sig upp och tyckte att man inte skulle ha placerat Riksantikvarieämbetet
              på Gotland över huvud taget. Man kunde se att det fanns en viss
              poäng med att flytta en statlig institution.
            </seg>
            <seg n="9eb6f82f">
              Det här har ju skett tidigare. Det kanske inte har varit helt
              smärtfritt att komma in i det hela i början. Men det har visat
              sig efter hand att det finns mycket mervärde.
            </seg>
            <seg n="9b5c3bcc">
              Herr talman! Från Riksantikvarieämbetet vill man också påpeka
              följande: Flytten innebär lite av en nystart för Riksantikvarieämbetet.
              Vi har fått tillfälle att reformera arbetssätt och rutiner i grunden.
              Lokaliseringen i Visby innebär också att vi får nya och välinredda
              lokaler och en inspirerande miljö att arbeta i mitt i ett världsarv!
            </seg>
            <seg n="25d02186">
              Flytten är tänkt att ske i oktober. Vad man även har kommit fram
              till som ett resultat är att man redan nu servar 14 myndigheter
              och institutioner, bland andra Statens kulturråd, Statens historiska
              museum, Statens maritima museer och Naturhistoriska riksmuseet.
              Det går att omdistribuera arbetsuppgifter till övriga delar även
              om det är lite vatten emellan Gotland och fastlandet.
            </seg>
            <seg n="3f9f0e68">
              Det är inte heller alla delar av Riksantikvarieämbetet som flyttar
              med. Man har gjort bedömningen så att vissa delar är kvar och
              vissa flyttar med.
            </seg>
            <seg n="26f0000e">
              Vad jag kunde förstå av ministern här finns det i varje fall
              en framförhållning, även om det i svaret sägs att man ska invänta
              den årliga budgetprocessen. Som jag tolkar svaret ämnar man i
              alla fall tillskjuta de medel som Riksantikvarieämbetet behöver
              för att kunna känna sig trygg i sin uppstart av verksamheten.
            </seg>
            <seg n="457d4faa">
              Jag är övertygad så ser vi det i alla fall från vår sida om att
              detta till slut blir ett bra beslut. Riksantikvarieämbetet får
              tillsammans med Riksutställningar i alldeles ypperliga byggnader
              och med kompetent personal en fortsatt bra betydelse när det gäller
              att utveckla verksamheten för institutioner.
            </seg>
          </u>
          <note type="speaker" n="2f31ed6a">
            Anf. 165 HANS WALLMARK (m):
          </note>
          <u who="Q5650816" xml:id="i-80d5c82ee6696003-7" n="0584e940">
            <seg n="2b4833e4">
              Herr talman! Det finns all anledning att ansluta sig till de
              färggranna vykort som har levererats härifrån talarstolarna om
              Gotland och Gotlands betydelse. Det är en vacker del av Sverige.
            </seg>
            <seg n="a3736439">
              Dock tycker jag att riksdagen, som förhoppningsvis är en erfarenhetsbaserad
              organisation, borde fundera lite grann på de ekonomiska konsekvenserna
              av flytten. Jag kan säga det därför att beslutet fattades innan
              jag kom in i Sveriges riksdag.
            </seg>
            <seg n="bb3751b4">
              När man nu lyssnar på företrädare för bland annat Riksantikvarieämbetet
              berättar de att de inför att beslutet skulle fattas gav prognoser
              och strukturer för vilka konsekvenser en flytt skulle kunna få
              både för medarbetarna och när det gäller ekonomi och en del andra
              sådana faktorer.
            </seg>
            <seg n="eff58a55">
              Det man då inte gjorde, herr talman, och vilket kan vara ett
              problem är att man inte budgeterade för kostnaderna från den föregående
              regeringen. Det har sedan kommit som en något obehaglig överraskning
              för alliansregeringen och den nya riksdagsmajoriteten att det
              finns en differens mellan de pengar man anslog och de verkliga
              kostnader som flytten har medfört.
            </seg>
            <seg n="0dfb8991">
              Herr talman! Problemet är att de verkliga kostnaderna inte var
              någon hemlighet. Från myndighetens sida hade man själv varnat
              och prognostiserat för att om man genomför flytten får det följande
              konsekvenser. Då finns det anledning för oss som en erfarenhetsstyrd
              organisation inte att diskutera själva flytten, för den är ett
              faktum, men att dra slutsatser av just den budgetprocessen. Är
              det rimligt att man fattar stora, övergripande, kanske för enskilda
              medarbetare dramatiska beslut när man får full information om
              kostnader och sedan väljer att bortse från dem och lägga en lägre
              kostnad med konsekvens att man ekonomiskt måste ta ansvaret något
              eller några år därefter?
            </seg>
            <seg n="24fbfce2">
              Herr talman! En konsekvens av denna felbudgetering denna springnota
              är att den trycker undan andra nödvändiga satsningar. Pengar har
              nämligen alltid en alternativ användning. Om man inte hade behövt
              täcka dessa underskott, och om man inte hade behövt uppfylla dessa
              prognoser hade man kunnat använda pengarna till allt annat som
              vi tycker är viktigt kultur i skolan, film och litteratur.
            </seg>
            <seg n="6e019fe4">
              Herr talman! Därför finns det all anledning för en erfarenhetsbaserad
              organisation att dra viktiga slutsatser av den ekonomiska konsekvensen
              av detta politiska beslut.
            </seg>
          </u>
          <note type="speaker" n="1fedbf3c">
            Anf. 166 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-11" n="33399781" next="i-7199706fb3b39e0b-11">
            <seg n="35fb141d">
              Herr talman! Denna skepticism, om jag får säga så, när det gällde
              att flytta Riksantikvarieämbetet till Gotland delades av väldigt
              många. Det var en omfattande kör av kritiker. Det fick bland annat
              till följd att den tidigare socialdemokratiska regeringen gjorde
              en halv reträtt, och man beslöt att inte flytta hela Riksantikvarieämbetet
              till Gotland utan bara halva.
            </seg>
            <seg n="f6f41201">
              Nu är vi ändå här, och det är naturligtvis så, som Hans Wallmark
              säger, att utan att man vill ställa kulturverksamheter mot varandra
              har detta fått följder också för andra delar inom kulturbudgeten.
              Så är det.
            </seg>
            <seg n="d28dcce5">
              Men inte desto mindre är vi nu där vi är, och vi försöker på
              alla sätt som vi kan underlätta för Inger Liliequist att genomföra
              detta arbete. Det är inte helt enkelt, men det måste bli bra.
              Det är alldeles självklart.
            </seg>
            <seg n="dc3ea9cb">
              Sedan vet jag att det också finns en del som har beslutat sig
              för att hoppa av och knoppa av och bilda eget. Förhoppningsvis
              kommer deras kompetens ändå att vara tillgänglig för Riksantikvarieämbetet
              fortsättningsvis.
            </seg>
          </u>
          <note n="b4c0c074">
            Anf. 167 GÖRAN PERSSON i Simrishamn (s):
          </note>
          <u who="Q297821" xml:id="i-7199706fb3b39e0b-11" n="33399781" prev="i-156f181b047e75ae-11">
            <seg n="be6333d9">
              Herr talman! Jag blir lite konfunderad. Visst kan man ha synpunkter
              på det hela. Vi har också kommit till slutsatsen att det var ett
              tufft beslut. Men det var inte desto mindre ett regionalpolitiskt
              beslut. Och jag har ännu inte träffat någon gotlänning som tycker
              att det är helt kass och erkänner att man är inkompetent när det
              gäller att klara av verksamheten. De ser positivt på detta och
              att man vågar satsa även på Gotland. Ett alternativ hade ju kunnat
              vara att någon myndighet hade lagts ned. Det har hänt med nuvarande
              regering att man har lagt ned institutioner helt. Då drabbas också
              familjer, inte minst med tanke på vad den borgerliga regeringen
              har för avsikter och har genomfört i fråga om a-kassan.
            </seg>
            <seg n="599b8c24">
              Jag känner ändå att medel kommer att tillföras här. Vi får då
              se framtiden an med tillförsikt när det gäller verksamheten.
            </seg>
            <seg n="112d1bca">
              Herr talman! Jag kan därför åtminstone för stunden, under sommaren,
              gräva ned den kulturpolitiska stridspennan. Troligtvis blir det
              inget större kulturhistoriskt värde i den eftersom den säkert
              kommer till pass igen under hösten.
            </seg>
          </u>
          <note type="speaker" n="2c2c4091">
            Anf. 168 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-57" n="33399781">
            <seg n="0b6382fc">
              Herr talman! Inte ska vi sluta debattera bara i och med detta,
              även om jag tror att just frågan om Riksantikvarieämbetets framtid
              härmed är om inte löst så i alla fall borta från den stridspolitiska
              dagordningen.
            </seg>
            <seg n="d4bef3f3">
              Eftersom Göran Persson inte har någon mer interpellationsdebatt
              med mig, i alla fall inte i kväll, ska jag be att få lämna över
              en bok också till honom. Det är Sture Linnérs mycket fina bok
              Ingen människa är en ö . Den rekommenderas varmt för läsning.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="2fbebfb7">
            29 § Svar på interpellation 2007/08:750 om kultur tillgänglig
            för teckenspråkiga
          </note>
          <note type="speaker" n="8c00f7a1">
            Anf. 169 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-58" n="33399781">
            <seg n="b56eaf41">
              Herr talman! Siv Holma har ställt ett antal frågor till mig om
              vad jag avser att göra för att förbättra teckenspråkigas tillgång
              till olika typer av kultur. Frågorna avser hur behovet av ett
              resursbibliotek för döva ska tillgodoses, tillgången på teckenspråkig
              litteratur, scenkonst och tv-program för teckenspråkiga barn,
              unga och vuxna, liksom tillgängligheten till kulturarvet på våra
              museer för samma grupper.
            </seg>
            <seg n="11a23e43">
              Låt mig först säga att en ökad tillgänglighet för alla till kultur
              är en prioritering för mig som kulturminister. Inte minst ser
              jag det som viktigt att teckenspråkets ställning i samhället och
              i kulturlivet stärks.
            </seg>
            <seg n="7db77de5">
              Statens kulturråd är tillsammans med Riksantikvarieämbetet en
              av de två myndigheter på kulturområdet som har sektorsansvaret
              för handikappfrågor. Det innebär att Kulturrådet stöder, samordnar
              och driver på aktörerna inom kulturlivet med utgångspunkt i de
              nationella handikappolitiska målen. Kulturrådet fattar också beslut
              om projektmedel och bestämmer på vilka grunder bidragen ska fördelas.
            </seg>
            <seg n="9876d7de">
              Projektet Resursbibliotek för döva startade i oktober 2006 och
              drivs från och med årsskiftet av Stadsbiblioteket i Örebro kommun.
              Innan dess drevs projektet av landstinget i Örebro inom ramen
              för länsbiblioteket. Resursbiblioteket utför ett viktigt arbete
              för att öka tillgången till teckenspråkig litteratur för barn,
              unga och vuxna. Projekttiden är tidsbegränsad till den 31 december
              2008. Kulturrådet har varit huvudfinansiär och har under två treårsperioder
              givit stöd till projektet. De som driver Resursbiblioteket är
              angelägna om att i stället finna en mer permanent finansiering
              till verksamheten. Den information jag har inhämtat säger att
              det just nu pågår diskussioner mellan berörda parter om hur en
              sådan finansiering skulle kunna lösas.
            </seg>
            <seg n="a9b9754a">
              I Språklagsutredningens betänkande Värna språken finns det förslag
              om att det allmänna bland annat ska skydda och främja teckenspråket.
              Enligt utredningens förslag ska teckenspråket få ett skydd som
              motsvarar de nationella minoritetsspråken. Betänkandet är nu ute
              på remiss, och regeringen avser att återkomma till riksdagen i
              frågan.
            </seg>
            <seg n="e0ab8ad1">
              Public service-bolagen har i dag krav på sig att göra sina sändningar
              tillgängliga för döva och hörselskadade. Enligt sändningstillståndet
              för perioden 20072009 ska Sveriges Televisions programverksamhet
              för döva ha minst samma omfattning och ambitionsnivå för sändningarna
              på teckenspråk som under den föregående tillståndsperioden. Barn
              och ungdomar ska särskilt prioriteras. En särskild utredare arbetar
              för närvarande med att ta fram ett beredningsunderlag inför nästa
              tillståndsperiod, som inleds den 1 januari 2010. Enligt direktiven
              ska utredaren särskilt överväga hur tillgängligheten för personer
              med funktionshinder ytterligare kan förbättras, till exempel när
              det gäller program på teckenspråk. Utredaren ska lämna sitt betänkande
              den 30 juni 2008.
            </seg>
            <seg n="6bae004f">
              Inom scenkonsten spelar den så kallade Hallundadeklarationen
              en viktig roll för framtiden. Deklarationen antogs på en nordisk
              konferens arrangerad av Statens kulturråd, Riksteatern och Nordiska
              handikappolitiska rådet, och den uppmanar till en ökad tillgänglighet
              inom scenkonstområdet för personer med funktionsnedsättning. Deklarationen
              överlämnades av Sverige, det vill säga av mig, till de nordiska
              kulturministrarna i Helsingfors tidigare under våren. Genom ökad
              samverkan mellan alla berörda parter ser jag med tillförsikt fram
              mot en ökad tillgänglighet även inom detta område.
            </seg>
            <seg n="0eda5560">
              Museerna är, liksom scenkonstinstitutionerna, verksamheter där
              tillgängligheten har ökat men där mer kan och måste göras. I regleringsbreven
              till alla de statliga museerna finns ett mål för ökad tillgänglighet.
              Detta mål ska också årligen återrapporteras till regeringen.
            </seg>
            <seg n="fcd5dbf4">
              Ett bra exempel på vad som redan görs är de dramatiserade visningar
              på teckenspråk som Nationalmuseum förra året arrangerade i samarbete
              med Tyst teater.
            </seg>
          </u>
          <note type="speaker" n="15893351">
            Anf. 170 SIV HOLMA (v):
          </note>
          <u who="Q4609260" xml:id="i-d937061d6d68694a-3" n="04533baa">
            <seg n="736ae074">
              Herr talman! Jag tackar för svaret som ger en del positiva besked,
              men samtidigt saknas besked i andra viktiga frågor.
            </seg>
            <seg n="2df23265">
              När det gäller Resursbiblioteket för döva måste det ha blivit
              fel i svaret. Projektet startade i oktober 2001, inte 2006 som
              framgår av kulturministerns interpellationssvar. Vid starten låg
              resursbiblioteket, som sagts, under länsbiblioteket. I januari
              fördes projektet över till stadsbiblioteket.
            </seg>
            <seg n="3f4af570">
              Jag uppfattar kulturministerns svar om resursbibliotekets framtid
              så att det pågår diskussioner mellan berörda parter om hur finansieringen
              skulle kunna lösas. Det gör att en hel del frågor lämnas obesvarade.
            </seg>
            <seg n="be70dfda">
              För det första undrar nog många med mig om kulturministern kommer
              att medverka till att det i statsbudgeten finns medel för att
              långsiktigt kunna finansiera resursbiblioteket. Det behövs en
              långsiktig finansiering det vill säga ett permanent anslag, en
              permanent lösning.
            </seg>
            <seg n="fd23ea0d">
              För det andra undrar jag vilka de berörda parterna är. Nyligen
              kom det förslag i en utredning om hur teckenspråkets ställning
              kan stärkas. Finns det anledning att tro att TPB, Talboks- och
              punktskriftsbiblioteket för synskadade och läshandikappade, kan
              vara en av de berörda parterna?
            </seg>
            <seg n="ce72d9df">
              Jag minns hur allianspartierna före valet kritiserade den socialdemokratiska
              regeringen för att bedriva projekt i stället för att visa en långsiktighet
              i kulturpolitiken. Nu har kulturministern chansen att frigöra
              sig från det kritiserade arvet och i dag lämna ett positivt besked
              om att resursbiblioteket för teckenspråkiga ska permanentas.
            </seg>
            <seg n="b5321b52">
              Herr talman! Mina frågor om vad kulturministern avser att göra
              för att säkra tillgången till teckenspråkig litteratur för teckenspråkiga
              barn, unga och vuxna blev obesvarade i kulturministerns första
              inlägg. I dag finns det inget förlag som har i uppdrag att ge
              ut sagor, berättelser och skönlitteratur på teckenspråk. En sådan
              utgivning är knappast kommersiellt lönsam. Utbudet är därmed katastrofalt
              litet.
            </seg>
            <seg n="09fdfea8">
              Många kan ha en föreställning om att döva eftersom de ser automatiskt
              kan läsa. Men i verkligheten är det så att den som är född döv
              aldrig har hört svenska talas. Som döv får man teckenspråket som
              första språk. Svenska lär man sig först när man lär sig läsa i
              förskoleåldern, i skolåldern. Därmed blir svenska språket ett
              andraspråk.
            </seg>
            <seg n="8f079a47">
              Litteraturen är alltså viktig för barns och ungas läsfärdighet
              och språkutveckling och för att utveckla självkänsla, empati och
              fantasi. Även döva ungdomar och vuxna har ibland svårt att läsa
              därför att de inte helt och hållet behärskar svenska språket.
              Sagoläsning kan därför bli svårt för en teckenspråkig vuxen. Inte
              heller blir det ett naturligt inslag i det döva barnets uppväxt.
            </seg>
            <seg n="45c49b66">
              Det är viktigt för vuxna att det finns teckenspråkig litteratur
              för att få möjlighet till ett rikt och utvecklat teckenspråk,
              parallellt med den svenska i skriven form som man lär sig i skolan.
            </seg>
            <seg n="8d088013">
              Vad avser alltså kulturministern att göra för att stärka tillgången
              till litteratur på teckenspråk?
            </seg>
          </u>
          <note type="speaker" n="6c376e11">
            Anf. 171 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-59" n="33399781">
            <seg n="40c2ca16">
              Herr talman! Inledningsvis ber jag om ursäkt för det fel som
              smugit sig in i interpellationssvaret. Givetvis vet jag att Resursbiblioteket
              för döva i Örebro har varit i gång längre än sedan 2006.
            </seg>
            <seg n="a15de7a6">
              De som deltar i de här samtalen är Kulturrådet och Resursbiblioteket
              för döva i Örebro. De sitter i samtal om framtiden. Jag kan inte
              ännu säga någonting mer om en eventuell finansiering. Det kan
              jag inte förrän jag vet vad de kommer fram till. Däremot vet jag
              att det finns ett stort intresse och ett engagemang i Örebro där
              det, kan man säga, på många olika sätt finns ett center när det
              handlar om att ta till vara dövas möjligheter. Det gäller såväl
              teknik som kultur.
            </seg>
            <seg n="f66ad344">
              Jag träffade ett flertal företrädare för de dövas organisationer
              när jag för ungefär två veckor sedan talade på Hörselskadades
              Riksförbunds kongress.
            </seg>
            <seg n="f2158b47">
              Vi vet att det finns mycket att göra när det handlar om tillgänglighet
              på alla våra institutioner. Liksom Siv Holma gläds jag jag uppskattar
              också det engagemang som Siv Holma visar för de här frågorna åt
              det som bland annat Tyst teater arbetar med, nu också internationellt.
              Odysseus är en fantastisk föreställning, får jag säga, som i vintras
              visades på Stadsteaterns annex i Skärholmen. Om du, Siv Holma,
              inte såg den har du missat någonting.
            </seg>
            <seg n="2ac97485">
              Det finns mycket att göra. I Hallundadeklarationen tas, som jag
              nämnde i mitt svar, flera av de här frågorna upp. Övriga nordiska
              kulturministrar har också instämt i att det här är viktiga frågor.
            </seg>
            <seg n="82277ac8">
              En hel del handlar om fantasi, om inlevelseförmåga. Hur är det
              att närma sig ett konstnärligt kulturellt uttryck och inte kunna
              ta del av det på det sätt som kanske majoriteten kan göra?
            </seg>
            <seg n="056f54fc">
              En hel del handlar också om teknik. Tekniken finns. Jag har själv
              i mina samtal med företrädare för teatrarna lyft fram den display
              som bland annat Dramaten i Helsingfors använt sig av och som jag
              själv eftersom jag har svårt att höra haft stor glädje av fastän
              jag, tyvärr, inte behärskar teckenspråket. Det här är till stor
              hjälp för många som är döva och som kan läsa. Det kan trots allt
              de flesta döva göra.
            </seg>
            <seg n="088ac395">
              När det handlar om tillgången till litteratur för små barn finns
              det säkert mycket att göra. Allting kan inte ske på en gång. Behoven
              är stora inte bara där utan också på andra områden. Det är möjligt
              att vi kan återkomma till detta. Jag är inte det måste jag erkänna
              helt uppdaterad på just förlagssidan, men jag lovar att ta reda
              på hur det ligger till.
            </seg>
          </u>
          <note type="speaker" n="0fdd79ac">
            Anf. 172 SIV HOLMA (v):
          </note>
          <u who="Q4609260" xml:id="i-d937061d6d68694a-4" n="04533baa">
            <seg n="1b8aff2e">
              Herr talman! Jag uppskattar kulturministerns öppenhet i frågan
              om litteratur på teckenspråk. Det innebär att det i framtiden
              kan resultera i någonting positivt.
            </seg>
            <seg n="0c612901">
              Ja, det finns ytterligare frågor som inte har fått svar. Men
              jag hoppas att inte bara jag kan tolka att ministern har ett intresse
              av att se att det också fortsättningsvis ska finnas ett statligt
              ansvar, alltså att resursbiblioteket ska kunna få en permanent
              fortsättning. Jag hoppas att det är det som ministern menar.
            </seg>
            <seg n="d36ecc39">
              Herr talman! I interpellationen har jag angett att sändandet
              av teckenspråkiga program har minskat till 58 timmar om året.
              Jag har fått aktuellare uppgifter från SVT där man redovisar att
              sändningstiden på teckenspråk var 63 timmar i första sändningen
              och 59 timmar i repris år 2007 sammanlagt 122 timmar. Det är en
              ökning med tolv timmar jämfört med året dessförinnan.
            </seg>
            <seg n="1d96161c">
              Det som är intressant är inte sifferexercisen utan möjligheten
              att öka antalet sändningstimmar. Jämfört med hur kraftigt antalet
              tv-kanaler har ökat under de senaste decennierna sändningstiden
              överskrider numera 20 000 timmar per år är ökningen av sändningstiden
              på teckenspråk inte speciellt imponerande.
            </seg>
            <seg n="731a86ec">
              Delar kulturministern min uppfattning att sändningstiden för
              tv-program på teckenspråk måste öka under nästa tillståndsperiod?
            </seg>
            <seg n="4509a095">
              Herr talman! Förra året hade jag förmånen att besöka nationalmuseet
              och att ta del av Tyst teaters arbete med konstnärlig gestaltning
              för att göra nationalmuseet mer tillgängligt. Den konstnärliga
              gestaltningen berikade utställningen så att det blev ett mervärde,
              ytterligare en dimension i upplevelsen även för oss hörande.
            </seg>
            <seg n="11c393f0">
              När det gäller att göra kulturarvet tillgängligt för teckenspråkiga
              svarar kulturministern att det i regleringsbreven finns mål om
              ökad tillgänglighet och att det ska återrapporteras till regeringen.
              Det är bra. Det är också bra att kulturministern är medveten om
              att mer kan och måste göras.
            </seg>
            <seg n="18a7c095">
              Kommer ministern att verka för att museerna även tillgängliggör
              information och guidning på teckenspråk?
            </seg>
            <seg n="b69e48ff">
              Herr talman! Kulturministern svarar på min fråga om tillgång
              till teckenspråkig scenkonst att Hallundadeklarationen är viktig
              för framtiden. I deklarationen framgår att vi saknar scenkonstnärlig
              utbildning för teckenspråkiga. Vad jag förstår har Teaterhögskolan
              i Helsingfors för avsikt att starta kandidatutbildning för nordiska
              teckenspråkiga studenter. Man planerar för åtta helårsstudieplatser.
              Som vi alla säkert förstår behövs det medel till teknisk utrustning,
              kompetensutveckling för personal, funktionstjänst etcetera. De
              har själva angett i sitt budgetäskande att de behöver ytterligare
              1 miljon kronor vid sidan av den som Utbildningsdepartementet
              ger i dag.
            </seg>
            <seg n="7a2fbacd">
              Är kulturministern beredd att verka för att Hallundadeklarationen
              i denna del förverkligas och att Teaterhögskolan i Helsingfors
              ges medel för att inrätta den föreslagna scenkonstnärliga utbildningen
              för teckenspråkiga?
            </seg>
          </u>
          <note type="speaker" n="8d9f32c9">
            Anf. 173 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-60" n="33399781">
            <seg n="7610c642">
              Herr talman! Det var många frågor, och jag ska se om jag hinner
              besvara dem alla.
            </seg>
            <seg n="1db201a7">
              När det gäller Teaterhögskolan är det, som Siv Holma vet, frågor
              som rör utbildningsminister Lars Leijonborg, så jag föreslår att
              frågan riktas direkt till honom.
            </seg>
            <seg n="a2b71b4a">
              Jag tycker också att det är glädjande att det pågår väldigt mycket.
              Siv Holma nämnde guidningar på museer. Jag har själv deltagit
              i en sådan på Moderna museet, där man har arbetat aktivt med de
              här frågorna. Då är det också viktigt att man hittar olika tekniker
              som fungerar, både pedagogiskt och rent tekniskt när det handlar
              om olika apparatur, så att även andra museer kan lära av detta.
            </seg>
            <seg n="dd2486b0">
              När det gäller Ung kultur finns det också ett nytt projekt med
              en nybildad grupp som heter Ung tyst teater, som arbetar med mentorskap
              av tyst teater. Det kommer inte bara att handla om att ta del
              av utan också om att själv få vara delaktig. Det är mycket glädjande,
              tycker jag, och kan säkert komma döva och hörselskadade till del
              i hela landet.
            </seg>
            <seg n="b8e58330">
              Vad sedan gäller pengar är det, som Siv Holma säkert inser, lite
              för tidigt att tala om detta eftersom vi ännu inte vet resultatet
              av diskussionerna mellan Kulturrådet och Resursbiblioteket för
              döva i Örebro.
            </seg>
            <seg n="9de470ac">
              Det har trots allt hänt en hel del på teckenspråkets område,
              och jag kan nämna något. Det är skyldigheten för det allmänna
              att erbjuda tolk för vardagstolkning till döva, dövblinda, hörselskadade
              och vuxendöva. I sändningstillståndet för SVT ingår att sända
              dagliga nyheter på teckenspråk och att producera program på detta
              språk. Vi har också diskussioner med SVT vad gäller framtiden
              för Dövas tv i Leksand om hur man ska kunna trygga den verksamheten.
            </seg>
            <seg n="66969ce6">
              Teckenspråket är i dag ett allmänt språkämne för hörande elever
              i grundskolan, i gymnasieskolan och på komvux. Hörande föräldrar
              har rätt till teckenspråksutbildning på betald arbetstid. Med
              förslaget till språklag från Språklagsutredningen får man ett
              stärkt ansvar. Det är vad utredaren föreslår också för teckenspråket,
              i likhet med de nationella minoritetsspråken. Jag vill hälsa Siv
              Holma välkommen till det seminarium som jag tror att hela kulturutskottet
              har fått en inbjudan till som vi har nu på onsdag den 4 juni.
              Där kommer Språklagsutredningen att diskutera de nationella minoritetsspråken
              och naturligtvis också teckenspråkets ställning.
            </seg>
          </u>
          <note type="speaker" n="70e37686">
            Anf. 174 SIV HOLMA (v):
          </note>
          <u who="Q4609260" xml:id="i-d937061d6d68694a-5" n="04533baa">
            <seg n="144df564">
              Herr talman! Jag får tacka för debatten med kulturministern om
              de här viktiga frågorna. Jag hoppas att debatten kan ge den styrka
              som behövs för att få igenom olika saker vad gäller resursbiblioteket
              med mera.
            </seg>
            <seg n="58d4c13f">
              Avslutningsvis säger Vänsterpartiet och jag välkommen till Språklagsutredningens
              förslag att teckenspråket ska få ett skydd som motsvarar de nationella
              minoritetsspråkens skydd. Det är dags att skydda teckenspråket,
              och politiskt är det helt i linje med att Sverige var första land
              i världen som erkände teckenspråket som ett eget språk 1981.
            </seg>
          </u>
          <note type="speaker" n="6e2382cc">
            Anf. 175 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-61" n="33399781">
            <seg n="9c804648">
              Herr talman! Jag tänker inte bli långvarig jag tror att vi har
              kommit så långt som vi kan komma i dag.
            </seg>
            <seg n="5fb4782a">
              Jag vill även ge Siv Holma lite sommarläsning, och det är Linda
              Olssons bok Nu vill jag sjunga dig milda sånger . Om du skulle
              ha läst den redan får du väl byta med någon annan. Ha en skön
              sommar!
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="020f7840">
            30 § Svar på interpellation 2007/08:794 om Föremålsvård i Grängesberg
          </note>
          <note type="speaker" n="d601c4aa">
            Anf. 176 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-62" n="33399781">
            <seg n="5e4caf9d">
              Herr talman! Anneli Särnblad har frågat mig vad jag tänker göra
              för att verksamheten vid Föremålsvård i Grängesberg inte ska läggas
              ned och om jag i framtiden kommer att ta ett regionalt ansvar
              inom kulturens områden.
            </seg>
            <seg n="0ce231e5">
              I budgetpropositionen för 2008 (prop. 2007/08:1) aviserade regeringen
              att den nuvarande verksamheten med Kulturarvs-IT vid Stiftelsen
              Föremålsvård i Kiruna ska ses över. Mot denna bakgrund och med
              hänvisning till den ekonomiska situationen för Stiftelsen Föremålsvård
              i Kiruna har stiftelsen lämnat förslag på bland annat en översyn
              av hela verksamheten till Kulturdepartementet. Stiftelsen har
              vid ett flertal tillfällen även tidigare för Kulturdepartementet
              påtalat de ekonomiska svårigheter som stiftelsen befinner sig
              i.
            </seg>
            <seg n="e10daf37">
              I januari i år fick koordinatorn för museisektorn (Ku 2007:02)
              i tilläggsuppdrag att utvärdera verksamheten vid Stiftelsen Föremålsvård
              i Kiruna ur ett kulturpolitiskt perspektiv samt att utreda och
              föreslå ekonomiskt och kulturpolitiskt långsiktigt hållbara former
              för konservering och digitalisering av kulturarv, med kulturarvsinstitutionernas
              behov som utgångspunkt (dir. 2007:22). Enligt direktiven skulle
              i detta sammanhang också övervägas om driften av Kulturarvs-IT,
              som förutom i Kiruna finns i Grängesberg och Strömsund, bör övertas
              av någon annan.
            </seg>
          </u>
          <note n="ba3a715e">
            Uppdraget redovisades till Kulturdepartementet den 28 april i
            år och har nu gått ut på remiss till 25 remissinstanser. Senast
            den 30 juni ska remissvaren skickas in till Kulturdepartementet.
            Regeringen avser att återkomma i budgetpropositionen för 2009
            angående Stiftelsen Föremålsvård i Kiruna och dess verksamhet.
          </note>
          <note type="speaker" n="a480239e">
            Anf. 177 ANNELI SÄRNBLAD (s):
          </note>
          <u who="Q4768958" xml:id="i-da57016c93943277-0" n="00333370">
            <seg n="464e83d3">
              Herr talman! Tack så mycket, kulturministern, för svaret!
            </seg>
            <seg n="d32df9bb">
              Det har varit en intressant debatt på det kulturpolitiska området
              och andra områden här i kammaren hela dagen. Alla politikområden
              hänger ihop, och när det gäller det regionalpolitiska ansvaret
              ligger det på alla ministrar på alla områden.
            </seg>
            <seg n="660dcb75">
              Den 31 januari i år beslutade regeringen, som ministern sade,
              att verksamheten vid Stiftelsen Föremålsvård i Kiruna skulle utvärderas
              ur ett kulturhistoriskt perspektiv.
            </seg>
            <seg n="b63433a8">
              När det gäller arkivfrågorna kommer vi i framtiden att behöva
              satsa mer på vårt kulturarv för att generationerna efter oss ska
              kunna ta del av vår historia. Vi har många kulturskatter som behöver
              bevaras.
            </seg>
            <seg n="44789f8e">
              Utifrån den översyn som nu är gjord av verksamheten i Grängesberg,
              precis som i Kiruna, har man beskrivit den som väl fungerande.
              De har utfört sitt jobb bra inom ramen för uppdraget. Vidare går
              det att läsa i översynen att uppdragsgivarna är nöjda. Samma institutioner
              har varit uppdragsgivare i många år, ända sedan starten år 2000.
            </seg>
            <seg n="6546f0ca">
              I Grängesberg har man arbetat framför allt med foton, i huvudsak
              föremålsbilder, och vissa dokument. De största uppdragsgivarna
              2007 var Armémuseum Statens försvarshistoriska museer Livrustkammaren
              med flera, och framför allt Arbetarrörelsens arkiv och bibliotek.
            </seg>
            <seg n="4e450eed">
              Herr talman! Ludvika kommun har sedan starten haft ett stort
              engagemang för verksamheten och bidragit till att verksamheten
              hittills fungerat väl. Bland annat har kommunen upplåtit lokaler
              åt KIT-verksamheten utan kostnader. I samma lokaler finns, förutom
              arkivdepån, Svenska Filminstitutets förvaringsmagasin för dokumentärfilm.
            </seg>
            <seg n="3d2aba10">
              Jag och kulturministern har debatterat många gånger här i kammaren
              under den här perioden. Vad hon många gånger har sagt är att det
              är viktigt att både kommuner och regioner tar sitt ansvar i kulturpolitiken.
              Då måste jag ställa en fråga.
            </seg>
            <seg n="142161e2">
              Här är det alltså en kommun som har tagit sitt ansvar och är
              med om att se till att bidra. Då ligger det ett förslag om att
              man ska lägga ned det här.
            </seg>
            <seg n="429a7b95">
              Jag har full respekt för att kulturministern vill invänta remissförfarandet.
              Däremot tror jag att det är viktigt att vi har en diskussion i
              dag om det regionalpolitiska ansvaret. Det har nämligen visat
              sig i alla interpellationsdebatter här i dag att frågorna som
              ställs är: Hur ska framtiden bli? Ska allting ligga i Helsingfors,
              Göteborg och Malmö eller ska något få ligga någonstans i övriga
              Sverige? Hur ser kulturministern på sitt ansvar när det gäller
              att hela Sverige ska leva?
            </seg>
            <seg n="908a98ce">
              Jag har en vädjan till kulturministern att hon verkligen ska
              se över det regionalpolitiska ansvaret i den här frågan innan
              hon och regeringen fattar sitt beslut, därför att det gäller att
              se regionalpolitiken.
            </seg>
            <seg n="0f96f3e2">
              I tidigare debatter togs flytten till Gotland som exempel på
              hur mycket dyrare det blev, men det var ju faktiskt en förhandling
              för att Gotland skulle ha en chans att överleva, kunna ha en kulturinstitution
              och kunna driva på för framtiden.
            </seg>
            <seg n="62fadfc5">
              Tappade gnistor ja, det är det man är rädd för att det blir om
              inte den här regeringen ser att hela Sverige bör leva.
            </seg>
          </u>
          <note type="speaker" n="6f42fcf9">
            Anf. 178 SIV HOLMA (v):
          </note>
          <u who="Q4609260" xml:id="i-d937061d6d68694a-6" n="04533baa">
            <seg n="e3aa423a">
              Herr talman! Jag vill börja med att tacka Anneli Särnblad för
              att hon ställt en interpellation om föremålsvården i Grängesberg.
            </seg>
            <seg n="2726cbaf">
              Jag hade förmånen att få besöka Grängesberg förra året. Jag besökte
              både Filmarkivet och Stiftelsen Föremålsvård i Grängesberg. Båda
              verksamheterna behövs i Grängesberg, och verksamheterna är behövda
              för att värna vårt gemensamma kulturarv. Vi får inte heller glömma
              verksamheten som finns i Strömsund.
            </seg>
            <seg n="37b980ad">
              Den 16 maj besökte jag Stiftelsen Föremålsvård i Kiruna tillsammans
              med Kristina Zachrisson, också hon riksdagsledamot från Kiruna.
              Vi ville på plats skapa oss en uppfattning om hur arbetet med
              Kulturarvs-IT och pappers- och metallkonservering fungerade. Jag
              fick då den mycket bestämda uppfattningen att arbetet inom dessa
              verksamheter skedde på en högkvalitativ nivå. Samtliga kunder
              hade uttryckt sin uppskattning. Kulturministern har således vid
              ett flertal tillfällen kommit med vilseledande uppgifter om att
              metallkonserveringen inte skett på ett nöjaktigt sätt.
            </seg>
            <seg n="9eda0d4f">
              Herr talman! Överintendenten Lars Amréus vid Historiska museet
              har den 4 november 2007 meddelat: Museet har material för att
              sysselsätta SFMV:s metallkonservering på full kapacitet under
              många år. Det vore förödande för museet om vår metallkonservering
              försvinner. Den besparing som skulle göras om Föremålsvården omedelbart
              skulle upphöra skulle innebära minst motsvarande kostnadsökningar
              för Historiska museet eftersom Historiska museet då skulle vara
              tvunget att upphandla extern konservering, det vill säga ett klassiskt
              exempel på kostnadsövervältring.
            </seg>
            <seg n="a8aeac09">
              I Historiska museets årsredovisning för 2007 står att läsa: Under
              en följd av år har Historiska museet valt att satsa på den förebyggande
              konserveringen, dvs på att skapa goda förvarsbetingelser för föremålen.
              Det kan dock konstateras att det förebyggande arbetet behöver
              kompletteras med kontinuerligt aktivt konserveringsarbete. Samarbetet
              med Stiftelsen föremålsvård i Kiruna (SFMV) för konservering av
              arkeologiska föremål i metall har därför återupptagits under 2007.
              Detta är en förutsättning för att Historiska museet ska kunna
              lägga merparten av sina konserveringsresurser på det förebyggande
              arbetet. Det är hos SFMV som möjligheterna för en mer omfattande
              underhållskonservering finns, samtidigt som detta endast omfattar
              en av flera materialkategorier (arkeologisk metall) och är resurskrävande
              för Historiska museet.
            </seg>
            <seg n="f5926715">
              Herr talman! Efter att som allra hastigast ha läst igenom Christina
              von Arbins översyn av Stiftelsen Föremålsvård i Kiruna tycker
              jag att den andas ett kolonialistiskt synsätt. Man har redan från
              början en väldigt klar uppfattning om vad översynen ska utmynna
              i, och ibland är logiken i argumenten för förslagen motstridig.
              Å ena sidan ska man inte konkurrera på ojämlika villkor med privat
              konserveringsverksamhet genom att subventionera en statlig uppdragsverksamhet
              som blir kostnadsfri. Å andra sidan föreslår man en kommunalisering.
              Just detta att man ska kunna ha marknadsmässiga väldigt låga priser
              för sina tjänster skulle vara en fördel. Då blir jag naturligtvis
              oerhört konfunderad över vad det är för hund som ligger begraven
              i detta resonemang.
            </seg>
            <seg n="6967ef45">
              För mig handlar det om att när Riksantikvarieämbetet flyttades
              till Gotland blev det människor kvar här som skulle kunna ta på
              sig att göra dessa konserveringsarbeten.
            </seg>
          </u>
          <note type="speaker" n="3c22a236">
            Anf. 179 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-63" n="33399781">
            <seg n="9f683490">
              Herr talman! Anneli Särnblad återkom till en del andra diskussioner
              som vi har haft om att vi måste satsa mer på vårt kulturarv, och
              så är det. Det ligger också som en av de viktiga prioriteringarna
              i alliansregeringens kulturpolitik.
            </seg>
            <seg n="312d9823">
              När det sedan handlar om föremålsvården i Kiruna är det inte
              okänt, och det var det ingalunda heller för den tidigare regeringen,
              att där fanns och hade funnits problem under ganska lång tid.
              Även tidigare, socialdemokratiska ministrar hade kontakter med
              föremålsvården i Kiruna och deras sidoverksamheter som talade
              om de problem som fanns av olika slag, både ekonomiska och andra.
              Därför var det rimligt, tyckte vi, att göra en översyn av verksamheten.
            </seg>
            <seg n="bae2128d">
              Det är bra att Anneli Särnblad inser att jag inte i det här läget
              kan säga så mycket eftersom rapporten är ute på remiss till 25
              olika remissinstanser. Någon gång i höst kommer vi att se ett
              tydligare förslag.
            </seg>
            <seg n="101455f5">
              Men det har funnits problem. Och oavsett vad nu Siv Holma säger
              att chefen för Historiska museet, Lars Amréus, har sagt, har naturligtvis
              också jag haft samtal med honom.
            </seg>
            <seg n="eadc4e32">
              Det är bara att konstatera att det här är ett krångligt system,
              och det har inte precis underlättats av att man har verksamheten
              på tre orter. Sedan har det säkert funnits delar där det har fungerat
              bra, men det kanske inte alltid i alla delar har varit så bra
              för beställarna, om jag får kalla dem så, för museerna, för Kungliga
              biblioteket och för Riksarkivet.
            </seg>
            <seg n="ae5f3558">
              I rapporten som jag och Christina von Arbin har tagit del av
              föreslås bland annat att man ska utgå från de behov som dessa
              institutioner har att värna kulturarvet, och man vill att medlen
              ska överföras till Statens historiska museum, Riksarkivet och
              Kungliga biblioteket.
            </seg>
            <seg n="dbd67b24">
              Kiruna kommun, där Siv Holma själv är engagerad och bosatt, blir
              ny huvudman för verksamheten vid Kulturarvs-IT, men verksamheterna
              i Strömsund och Grängesberg ska avvecklas.
            </seg>
            <seg n="79619aab">
              Vad dessa förslag möjligen leder till är det som vi får reda
              på genom den omfattande remissrunda som nu pågår. Jag kan inte
              säga så mycket mer ännu än att jag tror att det är väldigt bra
              att vi också på det här området, liksom när det gällde Världskulturmuseet
              i Göteborg, får en översyn av verksamheten och av konsekvenser
              av olika handlingslinjer.
            </seg>
          </u>
          <note type="speaker" n="7c0a349d">
            Anf. 180 ANNELI SÄRNBLAD (s):
          </note>
          <u who="Q4768958" xml:id="i-da57016c93943277-1" n="00333370">
            <seg n="50f241b8">
              Herr talman! Tack så mycket, ministern, för svaret!
            </seg>
            <seg n="a8cc1ad8">
              Jag vill framhålla det som Siv Holma beskrev av verksamheten
              just i Grängesberg, där i dag nio personer arbetar. Man ska också
              beakta är att det är arbetshandikappade människor som har jobbat
              i denna verksamhet.
            </seg>
            <seg n="83137989">
              Jag vill gå tillbaka till regionalperspektivet i den här debatten.
              I de svar som säkerligen kommer in till ministerns bord tror jag
              att många kommer att trycka på att det är viktigt att ha en regional
              spridning.
            </seg>
            <seg n="88f75d47">
              Det enklaste i politiken här i kammaren vore att säga: Men då
              förlägger vi väl allting hit till Helsingfors. Det är perfekta
              kommunikationer. I glesbygden börjar det ju bli rätt svårt att
              komma fram, för vi ser inte så himla mycket av infrastruktursatsningar
              och allmän regionalpolitik från denna regering. Då skulle man
              göra det väldigt enkelt för sig, men ibland måste man också våga
              fatta beslut och se till att också andra regioner får ta del av
              statliga satsningar.
            </seg>
            <seg n="b918a63c">
              Jag hoppas att regeringen, när man ska lägga ut statlig verksamhet
              där vi ännu kan styra, har det regionalpolitiska perspektivet
              med sig hela tiden.
            </seg>
            <seg n="58a1a543">
              Ministern har i många debatter sagt att det är viktigt med regionalperspektivet
              och att alla ska kunna ta del av kulturen. Det låter väldigt fint.
              Kommuner och regioner ska involvera sig och vara aktiva. Här har
              ministern en kommun som är involverad och aktiv och som har sett
              till att ha en lokal tillgänglig för denna verksamhet.
            </seg>
            <seg n="cc0012b9">
              Jag vill vädja till ministern att börja se det regionalpolitiska
              perspektivet. Det är inte bara i denna fråga; det kommer fler
              frågor. Försvarsmakten ska lägga ned musikkåren i Karlskrona.
              Var ska den läggas? Jo, här i Helsingfors. Man ska bygga upp en
              ny kår. Det kommer fråga efter fråga. Vi i oppositionen kan känna
              oss lite besvikna på att man inte ser hela Sverige i de olika
              frågorna.
            </seg>
            <seg n="3e32b38c">
              Ministern har också sagt att vi ibland har överdrivit när vi
              har haft storstads- och Helsingforssperspektivet. Men vi ser i
              fråga efter fråga att det kanske tyvärr blir så eftersom det är
              den enklaste vägen att gå. Men vi kommer alltid att slåss här
              i kammaren för att vi på kulturens område vill se ett regionalt
              ansvar i kulturpolitiken. Det tänker vi inte lämna.
            </seg>
            <seg n="3a5d2122">
              Det blir spännande att se när förslaget kommer från regeringen
              om ministern har tagit intryck av dem som driver på härute och
              av debatten och kanske lagt in lite regionalperspektiv. Eller
              är det så att även detta kommer att läggas i Helsingfors?
            </seg>
          </u>
          <note type="speaker" n="d30ed6e2">
            Anf. 181 SIV HOLMA (v):
          </note>
          <u who="Q4609260" xml:id="i-d937061d6d68694a-7" n="04533baa">
            <seg n="6c69f47e">
              Herr talman! Jag var just inne på frågeställningen om huruvida
              det som händer med Stiftelsen Föremålsvård har en koppling till
              Riksantikvarieämbetets flytt till Gotland. Kulturministern sade
              i en tidigare interpellationsdebatt att det finns en avknoppning
              av sådana här metallkonserveringstjänster. Då ligger det nära
              till hands att göra omorganisationen av det skälet.
            </seg>
            <seg n="9061c025">
              Jag skulle vilja koppla till det som Anneli Särnblad tog upp
              när det gäller beredningen av översynen som regeringen ska göra.
              Jag skulle vilja höra om kulturministern kan lova att man i beredningen
              också kommer att ta hänsyn till de mindre institutionernas behov
              av föremålsvårdens tjänster. De som har kommit till tals i översynen
              är de större institutionerna, och jag tror att det är de mindre
              som kommer att förlora mest om man lägger ned Stiftelsen Föremålsvård
              i Grängesberg och Strömsund och kommunaliserar Kirunas Kulturarvs-IT
              till exempel.
            </seg>
            <seg n="7aa67cb9">
              Jag vill också instämma i den kritik som Anneli Särnblad har
              riktat till regeringen när det gäller de regionalpolitiska perspektiven.
              I fråga efter fråga ser man att det som gäller för alliansregeringen
              är storstadsområdena. Men hela landet behövs med de olika resurser
              som finns. Jag är glad att jag kommer från en del av landet som
              har varit med att finansiera till exempel tunnelbanan i Helsingfors.
            </seg>
          </u>
          <note type="speaker" n="cf4b8488">
            Anf. 182 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-74774d1614d9686f-64" n="33399781">
            <seg n="31228a09">
              Herr talman! Jag vet inte hur det ligger till med tunnelbanan.
              Men det är väl nationell finansiering på en hel del, även sådant
              som ligger i Kiruna, föreställer jag mig.
            </seg>
            <seg n="6c3e9a0d">
              Självklart, Annelie Särnblad, är jag väl medveten om att detta
              handlar om personer med ett arbetshandikapp.
            </seg>
            <seg n="7f477bc7">
              När det gäller frågan om vilka delar man väljer att utveckla
              har det antytts att vi bara har ett intresse av att utveckla storstäderna.
              Så är det inte. Kiruna, som är Siv Holmas hemmabas, nämns i rapporten
              från Christina von Arbin som lämpligt att utveckla just detta
              med Kulturarvs-IT.
            </seg>
            <seg n="f16fb721">
              Det finns andra satsningar i alliansens budget på kulturområdet.
              Även om vi inte har hunnit ta del av det som gäller försvarsmusiken
              i Karlskrona så har vi Försvar i förvar , en diskussion vi hade
              förra året, Flygvapenmuseum i Linköping, Rooseum och annat. Det
              är inte bara Helsingfors och möjligen Göteborg som får del av
              detta.
            </seg>
            <seg n="178ba57d">
              Det är trots allt så att det är behoven hos institutionerna som
              är avgörande, det vill säga kulturarvsbehovet och hur det bäst
              kan tillgodoses. När det gäller de mindre institutionernas behov
              föreställer jag mig att också deras önskemål kommer fram i den
              remissrunda som pågår. Det är ett tjugofemtal instanser som har
              fått detta, och det kommer säkert också in spontana remissvar.
            </seg>
            <seg n="7796a309">
              Vad detta så småningom kommer att utmynna i vet jag inte ännu,
              men trots allt måste vi från Kulturdepartementets sida i första
              hand se till behoven hos institutionerna, och då är det kanske
              inte alltid så ändamålsenligt att forsla metallföremål tvärs igenom
              hela landet.
            </seg>
          </u>
          <note type="speaker" n="1a885fe0">
            Anf. 183 ANNELI SÄRNBLAD (s):
          </note>
          <u who="Q4768958" xml:id="i-da57016c93943277-2" n="00333370">
            <seg n="4fddcee4">
              Herr talman! Jag kommer att åka hem till Dalarna efter den här
              veckan och inte ha med mig något riktigt svar. Jag kommer att
              säga att ministern väntar på remissvaren och att vi får avvakta
              hur det kommer att bli.
            </seg>
            <seg n="f5c09bc0">
              Politik är att vilja och visa väg. I kammaren i dag har vi kunnat
              se många skiljelinjer i debatt efter debatt. Det är viktigt att
              det smäller till i talarstolarna ibland så att befolkningen får
              veta var skiljelinjerna går.
            </seg>
            <seg n="61f07f87">
              Jag hoppas ändå att ministern tar till sig det som jag och Siv
              Holma har belyst här i dag. När jag lyssnar på Moderaterna, den
              moderatledda regeringen och de ledamöter som har gått upp i kulturdebatten
              är ekonomiska konsekvenser det enda som blir belyst. Det sades
              inget alls om regionalpolitiskt inflytande, vilket jag kunde känna
              en stark oro över.
            </seg>
            <seg n="97d34ef1">
              Till sist, fru talman, vill jag vända mig till kulturministern
              med ett tack för detta riksdagsår. Vi har av ett överlämnat utredningsförslag
              förstått att vi ska få en ny språklag som slår fast att det är
              svenska vi talar i Sverige. Av den anledningen vill jag överlämna
              en bok där barn förklarar diverse svenska ord och ordspråk. Med
              den vill jag från socialdemokratiska gruppen önska en skön och
              avkopplande sommar. Det kan ministern behöva, för det är inte
              slut på debatterna i kammaren och skiljelinjerna kommer att slå
              hårt under de år som är kvar.
            </seg>
          </u>
          <note type="speaker" n="64c8bf28">
            Anf. 184 Kulturminister LENA ADELSOHN LILJEROTH (m):
          </note>
          <u who="Q297821" xml:id="i-156f181b047e75ae-12" n="33399781">
            <seg n="5ce3c06e">
              Herr talman! Anneli Särnblad sade att hon skulle åka hem utan
              svar. Det framgick redan i hennes första inlägg att hon inte riktigt
              hade väntat sig något svar eftersom det pågår en remissrunda.
              Den vill jag naturligtvis inte föregripa. Det är viktigt att ta
              in de synpunkter som kommer även om de ekonomiska övervägandena
              alltid måste finnas med. Det kan vara tråkigt, men det behöver
              inte vara fel. Det viktiga för mig och för oss alla, för vi har
              ju ett gemensamt ansvar och engagemang, är att kulturpolitiken
              ser till hela landet. Men då handlar det om innehållet och kanske
              inte i första hand om regionalpolitik. När det handlar om föremålsvården
              i Kiruna är frågan hur vi på bästa sätt kan tillgodose de behov
              som institutionerna har.
            </seg>
            <seg n="ae1ad098">
              Även jag får önska Anneli Särnblad en skön sommar med en bok
              på svenska, nämligen Karin Alvtegens bok Saknad som jag varmt
              kan rekommendera.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="a9f220fa">
            31 § Svar på interpellation 2007/08:695 om sanering av havsbotten
            i hamnar
          </note>
          <note n="e7ec6238" type="speaker">
            Anf. 185 TALMANNEN:
          </note>
          <u who="unknown" xml:id="i-7199706fb3b39e0b-12" n="33399781">
            <seg n="beed7a28">
              Jag vill erinra hugade spekulanter i debatten om regeringsformens
              11 kap. 2, 7 och 8 §§ om kompetensfördelning. Man kan ta upp enskilda
              fall som exempel, men man får inte argumentera i de enskilda fallen
              eller försöka sätta enskilda fall till beslut i riksdagen.
            </seg>
          </u>
          <note type="speaker" n="49244fd6">
            Anf. 186 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-65" n="fce85826">
            <seg n="e97c6b2c">
              Herr talman! Désirée Liljevall har frågat mig om jag anser att
              det är rimligt med en handläggningstid som sträcker sig över flera
              år i ärenden som rör sanering av mark och havsbotten, om jag avser
              att ta något initiativ för att motverka sådana långa handläggningstider
              samt om jag kommer att vidta åtgärder i syfte att handläggningstiderna
              i liknande ärenden förkortas i framtiden.
            </seg>
            <seg n="ed2b83c5">
              Inledningsvis vill jag instämma i att föroreningar i mark och
              sediment kan utgöra en risk för människors hälsa. Ett av de delmål
              som riksdagen beslutat om för förorenade områden innebär att samtliga
              förorenade områden som innebär akuta risker vid direktexponering
              och sådana områden som i dag, eller inom en nära framtid, hotar
              betydelsefulla vattentäkter eller värdefulla naturområden ska
              vara utredda och vid behov åtgärdade vid utgången av år 2010.
            </seg>
            <seg n="d409d2dc">
              Jag vill även framhålla att havsmiljön i Östersjön och i Västerhavet
              prioriteras av regeringen. Målet för havsmiljöpolitiken är att
              båda haven ska återupprättas som ekosystem i ekologisk balans.
            </seg>
            <seg n="b0411d03">
              När det gäller finansiering av kostnaderna för att återställa
              förorenade områden är det, enligt miljöbalkens regler, i första
              hand den som har orsakat föroreningen som ska ansvara för åtgärdandet.
              Som Désirée Liljevall mycket riktigt påpekar är sanering av historiska
              föroreningar kostsamt, och vi har ett stort antal förorenade områden
              som behöver saneras i Sverige. Många av dem kommer att återställas
              av ansvariga verksamhetsutövare i enlighet med miljöbalkens regler
              medan andra fordrar statlig finansiering. Regeringen har också
              i budgetpropositionen för innevarande år aviserat intentionen
              att se över förutsättningarna för att nå målen för sanering av
              förorenade områden.
            </seg>
            <seg n="75a82b30">
              Statlig finansiering av efterbehandlingsverksamhet sker genom
              anslag till Naturvårdsverket som är den myndighet som ansvarar
              för prioritering av bidragsprojekt och beslutar om utbetalning
              av bidrag. Statligt bidrag får bara lämnas om det inte finns någon
              ansvarig verksamhetsutövare som kan betala. Därför måste varje
              ansökan om bidrag innehålla en ansvarsutredning som tydligt visar
              om det finns en eller flera verksamhetsutövare som är helt eller
              delvis ansvariga.
            </seg>
            <seg n="e4a92487">
              Ansvarutredningarna är ofta mycket komplicerade. På många områden
              kan det ha funnits flera olika verksamheter som i sin tur har
              bidragit till föroreningarna i olika omfattning. Det kan också
              röra sig om både nedlagda och pågående verksamheter. Naturvårdsverket
              kan begära in kompletteringar till den ansvarsutredning som ingår
              i bidragsansökan om man anser att den innehåller oklarheter eller
              inte är tillräckligt omfattande, vilket kan leda till att beslut
              om bidrag drar ut på tiden.
            </seg>
            <seg n="b1c6759e">
              Detta är fallet med ansökan om bidrag till Oskarshamn för sanering
              av hamnen. Oskarshamns hamn prioriteras av Länsstyrelsen i Kalmar
              län som det viktigaste objektet för efterbehandling i länet, och
              Naturvårdsverket är av den uppfattningen att området är ett prioriterat
              objekt.
            </seg>
            <seg n="b926cc0b">
              I Oskarshamns hamnbassäng finns över 1 000 ton tungmetaller som
              samlats på botten sedan slutet av 1800-talet. Flera verksamheter
              har pågått under den tiden och några pågår än i dag, vilket gör
              att ansvarsutredningen blir mer komplicerad. Länsstyrelsen har
              fått drygt 14 miljoner kronor i statligt bidrag till en omfattande
              huvudstudie. Myndigheterna har under våren haft ett antal möten
              för att diskutera bidragsansökan och den komplettering som Naturvårdsverket
              anser behöver göras av den.
            </seg>
            <seg n="37da74f0">
              Det är naturligtvis olyckligt när ärendehantering drar ut på
              tiden. Samtidigt ska ansvarsutredningen klarlägga olika verksamhetsutövares
              ansvar så att det statliga bidraget kan beviljas på så korrekt
              grund som möjligt, och den kan därmed ta en viss tid.
            </seg>
            <seg n="39359564">
              Jag har tidigare i år besökt Oskarshamn, där företrädare för
              kommunen presenterade föroreningssituationen i hamnen. I tisdags
              träffade jag Naturvårdsverkets generaldirektör för att få information
              om utvecklingen i ärendet. Jag fick då veta att målsättningen
              är att bidrag ska kunna beviljas i början av nästa år och att
              saneringen därmed kan komma i gång under 2009.
            </seg>
          </u>
          <note type="speaker" n="9598f6bc">
            Anf. 187 DÉSIRÉE LILJEVALL (s):
          </note>
          <u who="Q3374619" xml:id="i-8305095be13d3232-0" n="0a47a767">
            <seg n="82cbe830">
              Herr talman! Jag vill börja den här debatten med att tacka miljöministern
              och tillika centerpartisten Andreas Carlgren för svaret.
            </seg>
            <seg n="9cce4def">
              Det är glädjande att höra ministern säga att en sanering av hamnen
              i Oskarshamn, som är mitt exempel på ett förorenat område, kan
              påbörjas nästa år, eller i alla fall är målsättningen den. Äntligen,
              får jag väl lägga till.
            </seg>
            <seg n="4dac895e">
              Fortfarande undrar jag och många, många med mig varför ett sådant
              besked dröjt så länge.
            </seg>
            <seg n="160b8e01">
              Herr talman! I händelse av att de som lyssnar eller tittar på
              den här debatten inte är uppdaterade kring olägenheterna i mitt
              exempel Oskarshamn ber jag att få göra en kortare resumé.
            </seg>
            <seg n="1f8727bb">
              Blickar du ut över hamnen i Oskarshamn ser du ett blått och böljande
              hav. Du ser stora fartyg som rör sig in och ut från hamnen. Du
              ser människor som strosar kring kajen. Det är liv och rörelse,
              precis som det ska vara vid en stor och aktiv hamnplats.
            </seg>
            <seg n="eda3b590">
              Men det man inte ser vid en första anblick är det som ligger
              gömt på hamnbassängens botten. Tittar du närmare, upptäcker du
              att bottenskiktet består av upp till två meter gifter i lager
              på lager. Tonvis av tungmetaller såsom koppar, zink, arsenik och
              kvicksilver, har under över ett århundrade släppts ut från närliggande
              företag och lagt sig till ro på botten som om de kommit hem.
            </seg>
            <seg n="3f78fe74">
              När de stora fartygen angör hamnen rörs miljögifterna upp av
              propellervirvlar. Står du uppe på en större skuta och tittar ner
              kan du se en gulbrunaktig sörja som förorenar vattnet. Det mesta
              av modden sjunker sakta tillbaka till botten när vattnet är lugnt
              igen, men tresex ton av föroreningarna frigör sig från resten
              och sprids ut i Östersjön varje år.
            </seg>
            <seg n="c7fc2c82">
              Att tungmetaller och sannolikt dioxin läcker ut i kustvattnet
              gör hamnbassängen till en värsting bland svenska utsläppskällor
              till Östersjön.
            </seg>
            <seg n="2d354ab6">
              Det är två och ett halvt år sedan Oskarshamns kommun lämnade
              in en ansökan till Naturvårdsverket om behovet av en totalsanering
              av sedimenten i hamnbassängen två och ett halvt år sedan.
            </seg>
            <seg n="d940d781">
              Inget besked har kommit förrän nu, om jag ska tolka ministerns
              ord som ett klart besked. Målsättningen är att bidrag ska kunna
              beviljas i början av nästa år och att saneringen därmed kan komma
              i gång under 2009.
            </seg>
            <seg n="fd21f8ba">
              Under tiden som myndighetshandläggarna vänder papper vid sina
              skrivbord fortsätter föroreningarna att spridas ut i Östersjön.
            </seg>
            <seg n="9a9cdeb8">
              Det är allvar, herr talman. Den förorenade hamnbassängen i Oskarshamn
              är ett kraftigt miljöproblem som bara staten har möjlighet att
              ta hand om. Avser ministern att ta något initiativ för att motverka
              handläggningstider som sträcker sig över flera år i ärenden som
              rör sanering av mark och havsbotten?
            </seg>
          </u>
          <note type="speaker" n="e1f34879">
            Anf. 188 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-66" n="fce85826">
            <seg n="1496e84f">
              Herr talman! Jag tror att det för var och en som liksom jag har
              sett verksamheten i Oskarshamn inte är svårt att vara medveten
              om miljöproblemen i hamnen. Nu är det inte det som Naturvårdsverkets
              utredning och överläggningarna med länsstyrelserna har handlat
              om. Det är att det också finns en ansvarig verksamhet där man
              måste utreda i vilken grad den verksamheten har ett delansvar.
            </seg>
            <seg n="653d586c">
              Désirée Liljevall undrar om man kan lita på mitt besked. Det
              är inte i första hand mitt besked. Det är Naturvårdsverkets beslut.
              Jag har blivit informerad om det, och jag delger riksdagen det
              besked som jag har fått av Naturvårdsverket.
            </seg>
            <seg n="685aa98f">
              Jag följer en strikt myndighetshantering och ska också göra det.
              Det är viktigt att säga att jag värdesätter att de myndigheter
              som lyder under mig inte bara betalar ut skattebetalarnas pengar
              utan också ser till att ansvariga förorenare får spela den roll
              de ska när det gäller att sanera områden.
            </seg>
            <seg n="34356265">
              Så är miljöbalken skriven, och myndigheterna följer den lagen.
              Jag såg i något pressuttalande som hade gjorts just vid Désirée
              Liljevalls och några andra socialdemokratiska ledamöters besök
              att man tyckte att här skulle miljöministern liksom bara öppna
              plånboken. Jag tycker att det är ett lättvindigt sätt att använda
              skattebetalarnas pengar, och det är intressant om det är den nya
              socialdemokratiska linjen så enkelt ska förorenare slippa undan.
              Jag tycker att det är bra att Naturvårdsverket och andra myndigheter
              inte följer den lättvindiga principen.
            </seg>
            <seg n="66e8dfce">
              Interpellationen berör också i vidare mening de mycket stora
              saneringsuppgifter som ligger framför oss i Sverige. Där tar alliansregeringen
              över en stor börda som den tidigare regeringen har lämnat över
              till oss. Men vi kommer att se till att myndigheterna bevakar
              att ansvariga förorenare också får stå för sin del av kostnaden
              så som miljöbalken kräver.
            </seg>
            <seg n="8c6daef6">
              Bland de 38 områden som bedöms akuta har åtminstone fem stycken
              en ansvarig verksamhetsutövare. Vid ytterligare tio ska ansvar
              delvis utkrävas. Detta betyder att i en stor del av de projekt
              som nu prioriteras ska man just slå vakt om att ansvar utkrävs
              samtidigt som sanering genomförs. Då får vi rätt princip: Skydda
              miljön, men se också till att förorenaren får vara med och betala.
            </seg>
            <seg n="bbcfec91">
              Där det inte finns någon förorenare som kan betala tar staten
              också ett ansvar. Det ska gå snabbt att utreda sådant, men framför
              allt är det viktigt att det görs noggrant.
            </seg>
          </u>
          <note type="speaker" n="86f4be06">
            Anf. 189 DÉSIRÉE LILJEVALL (s):
          </note>
          <u who="Q3374619" xml:id="i-8305095be13d3232-1" n="0a47a767">
            <seg n="3eebfe41">
              Herr talman! Precis som ministern säger är Sverige fullt av giftig
              industrimark. Totalt finns 83 000 förorenade områden i landet.
              Länsstyrelserna har alltså fått i uppdrag av Naturvårdsverket
              att försöka identifiera alla potentiellt förorenade områden i
              landet.
            </seg>
            <seg n="22743fe1">
              Bland de områden som länsstyrelserna satt upp på sin värstinglista
              åt Naturvårdsverket återfinns 4 300 i Kalmar län, alltså sydöstra
              Småland och Öland. 95 av dessa tillhör riskklass 1 och 1 250 riskklass
              2.
            </seg>
            <seg n="1969676f">
              Precis som minister Andreas Carlgren säger anser länsstyrelsen
              att hamnen i Oskarshamn är det viktigaste objektet för efterbehandling
              i Kalmar län. Även Naturvårdsverket ska enligt ministern vara
              av samma uppfattning.
            </seg>
            <seg n="2097acc7">
              Det är riktigt att skulden för miljöförstöringen går att lägga
              på flera parter som har varit verksamma i hamnen. Det gör ansvarsfördelningen
              svår. I sin ansvarsutredning som Oskarshamns kommun har gjort
              har man bedömt att alla metaller tillsammans utgör grund för sanering.
            </seg>
            <seg n="a7cb925d">
              Vi kan räkna med att diskussionerna kommer att bli tuffa. Det
              kanske till och med i slutländen blir ett ärende för miljödomstolen
              vem vet. Det skulle betyda ytterligare förseningar av projektet
              och ytterligare föroreningar som sprids ut i Östersjön.
            </seg>
            <seg n="47620875">
              Herr talman! Jag är glad över att ministern tar den här frågan
              på allvar, men när jag läser vårpropositionen ser jag till min
              förvåning att anslaget till sanering och återställning av förorenade
              områden minskas med 50 miljoner kronor. Det rimmar föga med det
              nyvunna miljöintresse som den borgerliga regeringen visat under
              senare tid. 50 miljoner kronor behövs i arbetet med att sanera
              svensk förgiftad mark. För att göra en liten blygsam jämförelse
              behövs det 410 miljoner kronor för att sanera hamnen i Oskarshamn.
            </seg>
            <seg n="26f28422">
              Vilket ansvar känner miljöministern för det här? Kan vi vänta
              oss mer pengar för sanering och återställning av förorenade områden
              i höstbudgeten?
            </seg>
          </u>
          <note type="speaker" n="1d0add73">
            Anf. 190 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-67" n="fce85826">
            <seg n="cd027dc3">
              Herr talman! Det är bra att Désirée Liljevall uppskattar att
              jag tar frågorna på allvar, för det gör jag. Det är också ett
              skäl till varför Sverige har höga nivåer på statsbidragen för
              att kunna se till att mark saneras. Det har vi nu, och jag kommer
              självklart också att arbeta för att vi har det i fortsättningen.
            </seg>
            <seg n="a7d91f7e">
              Dessutom kommer jag att fortsätta att ställa krav på myndigheterna
              att de har hög effektivitet i verksamheten. Det har de hittills
              visat. Faktum är att de gånger där det har dragit ut på tiden
              beror det framför allt på att man fortfarande behöver klarlägga
              vem som är ansvarig. Detta beror på reglerna om efterbehandling
              av förorenade områden som finns i miljöbalken. Där sägs det klart
              och tydligt att det i första hand är verksamhetsutövaren som är
              skyldig att bekosta undersökningar och efterbehandling, och så
              är det just för att man inte ska kunna bedriva en verksamhet och
              sedan lägga ned, smita från notan och lasta över den på skattebetalarna.
              Miljön mer än något annat kräver att vi ser till att använda pengarna
              till rätt saker.
            </seg>
            <seg n="b62477ec">
              Därför tycker jag att det är rätt när vi ställer tuffa krav på
              dem som har förorenat att också vara med och sanera i de fall
              det handlar om. Samtidigt ska vi ha höga anslag för att rädda
              den sanering som annars inte någon betalar för. Det ska inte vara
              för att åstadkomma smitvägar för förorenarna, utan det ska vara
              för att se till att skydda människor, hälsa och miljö. Det är
              precis det vi gör, det är det vi kommer att fortsätta göra, och
              det är därför jag också kommer att fortsätta arbeta för en högre
              anslagsnivå.
            </seg>
          </u>
          <note type="speaker" n="2fd971a1">
            Anf. 191 DÉSIRÉE LILJEVALL (s):
          </note>
          <u who="Q3374619" xml:id="i-8305095be13d3232-2" n="0a47a767">
            <seg n="360ac44a">
              Herr talman! Det här är mitt sista inlägg i debatten.
            </seg>
            <seg n="e93bf95c">
              För mig har det varit viktigt att lyfta problemen med förgiftad
              mark och havsbotten i landet. I mitt exempel, hamnbassängen i
              Oskarshamn, lurar gifter som har sitt ursprung i forna men också
              moderna tiders tanklösa giftutsläpp. Om Moder Natur skulle ta
              hand om avfallet själv skulle det ta ofattbart lång tid i runda
              slängar 200600 år. Men som sagt, jag tycker att vi är överens
              efter dagens debatt om vikten av saneringen.
            </seg>
            <seg n="15a0546b">
              Däremot skiljer vi oss på några punkter. För det första tycker
              jag inte att det går att försvara den långa handläggningstiden.
              Den är mer än bara olycklig, som ministern sade i sitt första
              inlägg den är kass, på ren svenska.
            </seg>
            <seg n="21eeeeef">
              För det andra anser jag att den förorenade hamnbassängen tydligt
              och klart är en fråga för staten, medan ministern svajar något
              i sin uppfattning. Staten borde kunna förskottera hela beloppet
              för saneringen och under tiden förhandla med batterifabriken för
              att på så vis vinna tid.
            </seg>
            <seg n="be27e248">
              Prognosen för Östersjön ser rätt dyster ut. Havet dör långsamt.
              Att lösa havsmiljöns problem är en av de absolut viktigaste uppgifterna
              inom svensk miljöpolitik. Det går inte an att byråkratin utgör
              ett hinder för miljön. Här gäller det att agera snabbt! Ju längre
              tiden går desto mer skada hinner gifterna göra. Bottensedimenten
              i hamnbassängen i Oskarshamn är fulla av koppar, zink, bly, arsenik,
              kadmium och kvicksilver, för att bara tala om några av åtskilliga
              gifter som hotar fiske, natur och djurliv.
            </seg>
            <seg n="2d756fee">
              Herr talman! Jag kan bara säga en sak som avslutning: Det är
              dags att ta tag i problemen och sanera giftig mark i Sverige.
              Agera, miljöminister Carlgren!
            </seg>
          </u>
          <note type="speaker" n="e87f7eff">
            Anf. 192 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-68" n="fce85826">
            <seg n="db699a08">
              Herr talman! Gift ska bort, och människor, djur och natur ska
              skyddas. I själva verket agerar myndigheterna varje dag på den
              här punkten. Det är tur att det inte bara beror av mina handgripliga
              insatser utan att det finns rader av myndigheter, ansvariga länsstyrelser
              och duktiga tjänstemän som hanterar frågorna.
            </seg>
            <seg n="e9b49214">
              Det var viktigt för mig att komma till Oskarshamn. Jag fick en
              tydlig och klar genomgång av den mycket duktiga kommunledningen
              där, och jag har också intrycket att kommunledningen mycket väl
              har insett hur vi arbetar med myndigheterna så att det också kommer
              snabba och handfasta besked.
            </seg>
            <seg n="145d2764">
              Dessutom har det gett mig insikt om Naturvårdsverkets bedömning
              att detta är ett prioriterat projekt. Därför välkomnar jag det
              besked som generaldirektören vid Naturvårdsverket har gett: att
              detta arbete kommer att kunna inledas i början av nästa år.
            </seg>
            <seg n="d29b0c66">
              Tanklösa utsläpp, sade Désirée Liljevall, och jag håller med
              om det. Det är tur att det inte bara är skattebetalarna som ska
              ta den notan! Den tanke som Désirée Liljevall hade, att vi skulle
              kunna ta på oss kostnaderna och sedan förhandla under tiden, skulle
              tyvärr göra att skattebetalarna får betala en orimligt dyr nota
              som behövs för andra viktiga miljöåtgärder.
            </seg>
            <seg n="53e1e9ce">
              På så sätt är det också tur att Désirée Liljevall inte leder
              Naturvårdsverket men däremot är en mycket duktig ledamot som driver
              sina frågor här i riksdagen.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="a94f290b">
            32 § Svar på interpellation 2007/08:718 om översvämningsrisk
            för bebyggelse i Mälardalen
          </note>
          <note type="speaker" n="b6b5fa10">
            Anf. 193 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-69" n="fce85826">
            <seg n="85d7c7ef">
              Herr talman! Mats Berglind har frågat kommun- och bostadsministern
              vilka åtgärder ministern avser att vidta
            </seg>
            <seg n="aa4f823a">
              Interpellationen har överlämnats till mig.
            </seg>
            <seg n="92feac78">
              Till att börja med vill jag säga att jag delar Mats Berglinds
              farhågor när det gäller den ökade risken för översvämningar till
              följd av klimatförändringen. Det gäller inte bara Mälardalen utan
              också på många andra håll i landet. Situationen är redan i dag
              ansträngd. Översvämningar har drabbat Sverige nästan årligen med
              skador på enskilda byggnader och samhällets infrastruktur. Brist
              på förutseende i samhällsplaneringen kan bli mycket kostsamt,
              framför allt på lång sikt men även i ett kortare perspektiv.
            </seg>
            <seg n="942975ed">
              Som Mats Berglind väl känner till gav den tidigare regeringen
              i uppdrag till Klimat- och sårbarhetsutredningen att kartlägga
              det svenska samhällets sårbarhet för klimatförändringar och föreslå
              lämpliga anpassningsåtgärder. I november 2006 redovisade utredningen
              delbetänkandet Översvämningshot Risker och åtgärder för Mälaren,
              Hjälmaren och Vänern (SOU 2996:94). Betänkandet har remissbehandlats.
            </seg>
            <seg n="89262c9d">
              Som en följd av bland annat utredningens delbetänkande beslutade
              regeringen våren 2007 om ändringar i plan- och bygglagen (1987:10)
              i propositionen Ett första steg för en enklare plan- och bygglag
              (prop. 2006/07:122). Ändringarna trädde i kraft vid årsskiftet
              och innebär ett förtydligande av att kommunerna ska ta hänsyn
              till risken för översvämningar vid lokalisering av bebyggelse
              och att det av länsstyrelsernas granskningsyttrande över kommunernas
              översiktsplaner och beslut om detaljplaner ska framgå om en bebyggelse
              blir olämplig med hänsyn bland annat till risken för översvämningar.
            </seg>
            <seg n="0b395a76">
              I oktober 2007 redovisade Klimat- och sårbarhetsutredningen sitt
              slutbetänkande Sverige inför klimatförändringar hot och möjligheter
              (SOU 2007:60). Även detta betänkande har remissbehandlats. Av
              remissvaren på de båda betänkandena framgår att majoriteten av
              remissinstanserna delar utredningens bedömningar angående översvämningsrisker
              och konsekvenser nu och i framtiden. Remissinstanserna ställer
              sig också i huvudsak bakom utredningens förslag till åtgärder.
              Utredningens samlade förslag bereds för närvarande i Regeringskansliet.
            </seg>
            <seg n="f5062d83">
              I sammanhanget kan nämnas att Klimat- och sårbarhetsutredningen
              mot bakgrund av förväntade klimatförändringar och de krav sådana
              ställer på ändrade tillstånd för dammar och markavvattning har
              pekat på behovet av en översyn av bestämmelserna om vattenverksamhet
              i miljöbalkens 11 kap. Regeringen har därför i tilläggsdirektiv
              gett Miljöprocessutredningen (M 2007:04) i uppdrag att göra en
              sådan översyn. Uppdraget i denna del ska redovisas senast den
              31 december 2008.
            </seg>
            <seg n="50d2b846">
              Regeringen kommer att behandla Klimat- och sårbarhetsutredningens
              förslag i den klimat- och energiproposition som planeras att föreläggas
              riksdagen senare i höst. De eventuella författningsändringar som
              rör plan- och bygglagen kommer att presenteras i en proposition
              till riksdagen våren 2009. Eftersom de frågor Mats Berglind ställer
              för närvarande bereds är det för tidigt att uttala sig om den
              närmare utformningen av regeringens förslag. Jag varken vill eller
              kan föregripa den processen.
            </seg>
            <seg n="d00348a2">
              Avslutningsvis vill jag stryka under vikten av att kommunerna
              på ett bättre sätt än i dag beaktar risken för översvämningar,
              ras och skred i sin fysiska planering. Jag delar helt Klimat-
              och sårbarhetsutredningens uppfattning att ökad hänsyn måste tas
              till konsekvenserna av klimatförändringar i översikts- och detaljplaneringen
              och vid prövning av bygglov. Budskapet till kommunerna får redan
              så långt anses rätt tydligt.
            </seg>
          </u>
          <note type="speaker" n="2c627399">
            Anf. 194 MATS BERGLIND (s):
          </note>
          <u who="Q5572296" xml:id="i-80220a3f434b7205-0" n="85bb409e">
            <seg n="c8f1dcb1">
              Herr talman! Jag vill börja med att säga att den här interpellationsdebatten
              kanske inte blir så lång. Jag är väldigt nöjd med ministerns svar.
              Jag inser naturligtvis problematiken med att frågan är ute på
              remiss och att ministern inte nu kan gå ut och bekräfta vilken
              riktlinje vi ska ha. Men bara andemeningen i ministerns svar är
              glädjande. Jag tror ingen kan missuppfatta att det här tas på
              allvar.
            </seg>
            <seg n="c1292838">
              Nu ska jag bara lite kort berätta varför jag ställde den här
              interpellationen. Lite för bråttom kanske jag hade eftersom frågan
              bereds. Det handlar faktiskt om min egen hemkommun, Enköping.
              Där har vi haft vissa problem. Vi har en å som rinner ut i Mälaren
              där det har förekommit vissa ras. Vi vet inte vad det beror på,
              i alla fall inte jag. Jag får vara försiktig så att jag inte säger
              för mycket.
            </seg>
            <seg n="ca4bf741">
              Det är klart att det oroar när man ser att saker och ting händer.
              Dessutom fick vi Klimatutredningens betänkande som väldigt tydligt
              visar på att det finns stora risker. Samtidigt håller Enköpings
              kommun på med en översiktsplan där vi kanske inte alltid är helt
              överens om inriktningen.
            </seg>
            <seg n="bbd5e75e">
              Den borgerliga majoriteten vill gärna ha sjönära boende och sådant.
              Då kommer naturligtvis frågan: Ska vi tulla på strandskyddet?
              Ska vi låta bebygga nära Mälaren samtidigt som vi vet att det
              finns en utredning som klart och tydligt varnar för att göra på
              det sättet? Då känns det bra att ha en minister i ryggen som kan
              komma hem till Enköping och prata med sina partivänner: Varning,
              varning för att allt kanske inte är så lämpligt.
            </seg>
            <seg n="d9cb36fa">
              Det känns bra att vi har samma inriktning, samma varning. Vi
              inser hotet, och vi ska inte sätta i gång någonting som i framtiden
              kan ge stora problem. Då kommer frågan som ministern fick alldeles
              innan: Vem ska då ta ansvaret, och vem är det då som ska betala?
              Det vill vi inte veta.
            </seg>
          </u>
          <note type="speaker" n="89acbf3e">
            Anf. 195 JÖRGEN JOHANSSON (c):
          </note>
          <u who="Q5886707" xml:id="i-7d31137a54de8bf3-2" n="d6b8664e">
            <seg n="de5177b1">
              Herr talman! Det är en intressant fråga som Mats Berglind lyfter
              fram i sin interpellation. Frågan vad klimatförändringarna kommer
              att innebära för hela Mälarens upprinnelseområde tenderar att
              bli något av en ödesfråga. Även om Klimat- och sårbarhetsutredningen
              talar om en ökad tappning av Mälaren är frågan om det är tillräckligt
              i ett långt perspektiv. Kommer vi inte till rätta med klimatförändringen
              kan man fundera över om vattnet kommer att rinna in i Mälaren
              i stället för att rinna ut ur den. Det perspektivet ställer många
              frågor på kant.
            </seg>
            <seg n="14d9573f">
              Det som bekymrar mig är att många kommuner erbjuder vattennära
              boenden för att locka nya kommunmedlemmar, precis som Mats Berglind
              antydde. Få är de som ser rasrisker och översvämningsrisker i
              samband med planläggning av de nya områdena. Det förvånar mig,
              för många av de här områdena i Mälarbygderna är gammal sjöbotten
              och inte det hälleberg som vi normalt ska bygga på. Då är skredrisken
              påtaglig.
            </seg>
            <seg n="319fc2ba">
              Frågan är dessutom vem som har det slutliga ansvaret om en olycka
              uppstår i de här vattennära boendena. Nu nämner miljöministern
              i sitt svar att plan- och bygglagen är ändrad i det här avseendet,
              och det är bra. Kommunerna ska ta hänsyn till det här i sin planläggning.
              Men det finns ändå frågetecken kvar. Tittar vi på byggutvecklingen
              i Mälardalen under de senaste två decennierna ser vi att det inte
              har varit så enormt frekvent byggande i den inre delen av Mälardalen.
            </seg>
            <seg n="db30ece5">
              Många är de detaljplaner som är antagna sedan lång tid tillbaka
              och ligger och väntar på att förverkligas. Många är de detaljplaner
              som egentligen inte skulle leda till bebyggelse just på grund
              av de klimatförändringar som sker. Och få, kan vi konstatera,
              är de politiker som vågar ta i de här svåra frågorna och säga:
              Den här detaljplanen ska inte förverkligas. I stället säger man
              att det här inte är någonting som kommer att ske under de närmaste
              åren så vi kan väl ändå släppa fram den här planen detta i ett
              perspektiv där vi vet att när vi bygger så bygger vi i minst ett
              hundraårsperspektiv.
            </seg>
            <seg n="0e697c70">
              Det är bra att miljöministern stryker under vikten av att kommunerna
              på ett bättre sätt i dag beaktar risken för översvämningar, ras
              och skred i sin fysiska planering. Det är också bra att det tydligt
              framhålls att budskapet som ges till kommunerna ska vara tydligt.
              Men frågan kvarstår ändå: Vad gör vi med de planer som ligger?
              På något sätt måste vi få vårt kommunfolk att komma till insikt
              om att de får tänka om även till det som redan är beslutat.
            </seg>
            <seg n="cc59090a">
              Herr talman! I dagsläget gäller det att ta vara på de möjligheter
              som finns för ökad avtappning av Mälaren. I sin interpellation
              säger Mats Berglind att det kommer att ta lång tid. Jag har förhoppningen
              att den diskussion som förs vad gäller slussens utbyggnad i Södertälje
              kommer att driva på utvecklingen så att vi får fram detta snarast
              möjligt.
            </seg>
            <seg n="fb24e423">
              Den översyn av vattendomen för Mälaren som har Klimat- och sårbarhetsutredningen
              som grund pågår, och det är första steget för att undanröja riskerna.
              Vi kan konstatera att både staten och kommunerna har ett ansvar
              i det arbetet. Förhoppningen är att när diskussionen om finansieringen
              av avtappningen kommer upp detta är ju inte enbart en statlig
              fråga kanske det är dags också för kommunpolitikerna att fundera
              över frågan och verkligen få upp den på bordet och inse att det
              kanske är dags att tänka efter före.
            </seg>
          </u>
          <note type="speaker" n="a705c42d">
            Anf. 196 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-70" n="fce85826">
            <seg n="39078cb6">
              Herr talman! Jag tycker att både Mats Berglind och Jörgen Johansson
              gjort viktiga inlägg i denna debatt. Det är bra att vi är ense
              om så mycket av huvudinriktningen. Jag menar att vi verkligen
              delar mycket av utgångspunkterna och märker också att vi gemensamt
              tar frågorna på allvar.
            </seg>
            <seg n="a2e9c105">
              Mats Berglind tog upp ett exempel från sin hemkommun. Jag möter
              fler exempel på kommuner runt Mälaren, också sådana med samma
              partifärg som Mats Berglind, där man ivrigt bygger ut Mälaren.
              Exempel på det finns alltså på flera håll. Jag är övertygad om
              att klimatförändringarna kommer att behöva sina statsmän och -kvinnor
              både internationellt och nationellt men sannerligen också i kommunerna.
            </seg>
            <seg n="0e797910">
              Jag har ju framhållit den lagändring vi redan gjort, och som
              svar både på det som Mats Berglind antyder och det som Jörgen
              Johansson tar upp vill jag säga att jag är medveten om att Klimat-
              och sårbarhetsutredningen föreslagit ytterligare skärpningar i
              lagen jämfört med dem vi redan mycket snabbt genomfört.
            </seg>
            <seg n="94d829cc">
              Jag utesluter inte att vi ska vidta fler åtgärder även om jag
              vill undvika den typ av väldigt långtgående regleringar genom
              vilka jag tror man också skulle kunna åstadkomma lösningar, via
              samverkan till exempel mellan kommuner och framtida regioner kring
              Mälaren, eller andra kustnära områden där man kan utsättas för
              dessa förändringar.
            </seg>
            <seg n="4924cb44">
              Jag tror att det är mycket viktigt att samverka med utgångspunkt
              från de förändringar som man vet kommer, att i tid förutse dem
              och att gemensamt hitta en inriktning beträffande vattendrag och
              kuster så att man inte spelar schack med varandra för att försöka
              åstadkomma de mest attraktiva kustlägena genom att konkurrera
              ut andra som tar mer ansvar. Också där är jag beredd att ta initiativ
              om det skulle behövas, men i första hand kommer jag att lita på
              att den klokskapen finns lokalt och regionalt.
            </seg>
            <seg n="40ffa6f6">
              Jag delar uppfattningen att det kan vara en ödesfråga hur vattennivån
              i Mälaren utvecklas. Vi kommer i detta arbete att pröva åtgärderna
              när det gäller tappning. Vi följer mycket noga det arbete som
              görs beträffande slussarna i både Södertälje och Helsingfors,
              och vi kommer självklart också att från statens sida vara beredda
              att medverka. Det här är frågor som ska klaras gemensamt, både
              genom ett kommunalt ansvar och genom den roll som staten har.
            </seg>
          </u>
          <note type="speaker" n="c34fdfde">
            Anf. 197 MATS BERGLIND (s):
          </note>
          <u who="Q5572296" xml:id="i-80220a3f434b7205-1" n="85bb409e">
            <seg n="d8124ee8">
              Herr talman! Detta får bli mitt sista inlägg för jag kan ju inte
              stå här och bara berömma ministern rakt av.
            </seg>
            <seg n="30a0b3d2">
              Det är mycket viktigt att vi kan vara överens om sådana här saker.
              Det handlar om stora värden, mycket står på spel och det borde
              inte vara partipolitik med i sådana här frågor.
            </seg>
            <seg n="5ad2b018">
              I interpellationssvaret ges, som sagt, en tydlig bild av hur
              ministern ser på detta och att han också ser allvarligt på det.
              Jag tänkte därför ta mig friheten att bjuda in ministern till
              Enköping för en tvärpolitisk diskussion om dessa frågor så att
              vi verkligen talar om samma sak. Statsmakten i all ära, som ministern
              var inne på, men det finns även mycket kommunalpolitik i detta.
              Jag håller med ministern om beskrivningen att det finns ett intresse
              av att skapa ett boende som är attraktivt. Det vill ju varje kommun;
              det är inget snack om saken. Men var drar vi gränserna, och hur
              ska det se ut?
            </seg>
            <seg n="5c2f8c8e">
              Andreas Carlgren är således välkommen till Enköping för att diskutera
              dessa frågor tvärpolitiskt både utifrån ett Enköpingsperspektiv
              och utifrån ett riksperspektiv och Mälaren i stort. Opinionsmässigt
              tror jag inte att det skulle vara helt fel. Politiskt skulle det
              vara helt korrekt att försöka lösa saker och ting i samförstånd.
            </seg>
          </u>
          <note type="speaker" n="f5d80084">
            Anf. 198 JÖRGEN JOHANSSON (c):
          </note>
          <u who="Q5886707" xml:id="i-7d31137a54de8bf3-3" n="d6b8664e">
            <seg n="be344397">
              Herr talman! Det är sällan vi har så målinriktade och raka interpellationsdebatter
              i kammaren som i detta fall. Även jag måste säga att det varit
              en mycket givande debatt, och vi har fått ett mycket tydligt besked
              från ministern. Dessutom tycker jag att det är ett bra besked.
            </seg>
            <seg n="d3a74a0a">
              Jag håller med om att fler åtgärder krävs för att komma åt den
              byggnation som trots allt sker i dag. Jag håller med ministern
              om att det vore olyckligt om vi skulle behöva lagstifta på det
              här området. I stället gäller det att få kommunfolket att inse
              att de har ett ansvar för sitt område.
            </seg>
          </u>
          <note type="speaker" n="b9cac01a">
            Anf. 199 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-71" n="fce85826">
            <seg n="52107c28">
              Herr talman! Också jag vill tacka för debatten. Jag besöker gärna
              både Enköping och andra kommuner runt Mälaren. Även jag ser att
              vi kommer att behöva skapa förutsättningar för ett konkret samarbete
              över partigränserna liksom över gränsen mellan kommun, region
              och stat. Låt mig som gammal kommunpolitiker säga att jag gillar
              de tonerna eftersom det ofta gäller konkreta, tydliga frågor som
              sedan ska ge lösningar på stora, principiella problem, såsom det
              här rör sig om. Det utgör därmed en del av det nationella samarbete
              som vi vill åstadkomma när det gäller klimatfrågorna. Vi kan se
              det mycket tydligt när det gäller området kring Mälaren.
            </seg>
            <seg n="8b9c882b">
              Tack så mycket till er båda!
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="0789b07e">
            33 § Svar på interpellation 2007/08:736 om möjligheterna till
            försäkringsskydd i bostadssektorn
          </note>
          <note type="speaker" n="906ff6b9">
            Anf. 200 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-72" n="fce85826">
            <seg n="fbfcc66c">
              Herr talman! Jan Lindholm har frågat statsrådet Mats Odell vilka
              åtgärder han avser att vidta när boende drabbas av fukt och mögelskador
              och inte har något skydd. I anslutning till detta aktualiseras
              frågor om förändring av lagen om byggfelsförsäkring.
            </seg>
            <seg n="d356fb8b">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="e2b3e766">
              Jag besvarade i slutet av april i år en interpellation av Jan
              Lindholm om ansvarsfrågor kring mögelskadade hus. De frågorna
              är nära besläktade med de spörsmål Jan Lindholm nu tar upp. Jag
              har därför redan besvarat bland annat den allmänna frågan om försäkringsskydd
              vid fukt- och mögelskador.
            </seg>
            <seg n="51d39033">
              Plan- och bygglagstiftningen är tydlig när det gäller byggherrens
              ansvar för att de tekniska egenskapskraven uppfylls. Byggherren
              är också ansvarig för att valet av material bidrar till att kraven
              uppfylls. Detta innebär att byggherren måste ha eller skaffa sig
              tillräcklig kunskap för att undvika att icke-etablerade tekniska
              lösningar upphandlas. Byggherren tecknar vanligtvis civilrättsliga
              avtal med en eller flera entreprenörer. Avtalen baseras i allmänhet
              på de allmänna bestämmelser som branschen har kommit överens om
              och reglerar bland annat de garantier och garantitider som gäller
              mellan de avtalsslutande parterna. Entreprenören är enligt branschens
              allmänna bestämmelser skyldig att avråda byggherren i det fall
              en föreslagen teknisk lösning inte är förenlig med gängse praxis.
            </seg>
            <seg n="0fe90e04">
              Vid byggande i egen regi för försäljning är det dock inte lika
              entydigt vem som har byggherreansvaret i plan- och bygglagens
              mening. Vi utreder därför denna fråga inom ramen för den pågående
              översynen av lagstiftningen.
            </seg>
            <seg n="0168cdbe">
              Lagen om byggfelsförsäkring trädde i kraft 1993. Huvudsyftet
              med lagen är att fel och skador ska rättas till snabbt, utan långvariga
              rättstvister om vems ansvaret är. Ytterst ska lagen vara ett skydd
              för de boende mot byggfel och skador som skulle kunna bidra till
              ohälsa. De tecknade försäkringsavtalen avser en period på tio
              år, och premien betalas som ett engångsbelopp innan byggstart.
              Försäkringen följer byggobjektet och gäller oberoende av vem som
              äger huset. Vid försäkringsfel och skador går försäkringsbolaget
              in och åtgärdar problemen och har därefter i sin tur skyldighet
              att återkräva entreprenören.
            </seg>
            <seg n="aa98227f">
              När det gäller frågan om så kallade utvecklingsfel ska ingå i
              byggfelsförsäkringen eller inte vill jag rent allmänt betona det
              olämpliga i att obeprövade material och konstruktioner används
              i full skala. Teknisk utveckling är självfallet angelägen vid
              ny- och ombyggnad för att möta nya utmaningar som till exempel
              klimatförändringarna. Nya tekniska lösningar måste dock testas
              i liten skala och följas upp. Erfarenheter måste återföras innan
              de används i produktionen. Att i försäkringssystemet föra in andra
              fel än sådana som avviker från fackmässigt godtagbar standard
              vid den tid då arbetena utfördes skulle kräva nya gränsdragningar
              mellan utveckling och forskning. Dessutom skulle utvecklingsfelen
              leda till avsevärt högre försäkringspremier som uttryck för en
              högre risk. Dessa förhållanden låg också till grund för den nuvarande
              utformningen av bestämmelserna i lagen.
            </seg>
            <seg n="46e7a575">
              I en hållbar utveckling av samhället, där bygg- och fastighetssektorn
              väger tungt, är ett kvalitetssäkrat fackmässigt utförande avgörande.
              I detta ingår en långsiktigt effektiv användning av resurser,
              bland annat material och energi, och att säkerställa en god inomhusmiljö.
              Att tvingas göra omfattande ingrepp för att rätta till relativt
              nybyggda hus är inte förenligt med detta. Klimatförändringarna
              med högre temperaturer och luftfuktighet kommer att kräva en professionell
              hantering inom bygg- och fastighetssektorn vad gäller materialval
              och konstruktioner liksom behovet av kylning.
            </seg>
            <seg n="570e6dbe">
              Avslutningsvis vill jag dock betona att regeringen ser allvarligt
              på ökande allergier med mera och därför har gett Boverket i uppdrag
              att ta fram ett underlag om brister med mera i byggnadsbeståndet.
              Förhoppningsvis kommer kopplingen mellan brister i inomhusmiljön
              och upplevd ohälsa att kunna belysas.
            </seg>
          </u>
          <note type="speaker" n="75f74961">
            Anf. 201 JAN LINDHOLM (mp):
          </note>
          <u who="Q5956750" xml:id="i-d780ea422eee01c7-0" n="207273d4">
            <seg n="d4000fa4">
              Herr talman! Jag vill börja med att tacka ministern för svaret
              på interpellationen.
            </seg>
            <seg n="60370563">
              Vi andas alla in cirka en och en halv kubikmeter luft per timme
              och vistas i snitt ungefär 21 ½ timmar per dygn inomhus. Av dygnets
              totala 36 kubikmeter luft som vi andas in är det alltså bara 4
              kubikmeter som är utomhusluft.
            </seg>
            <seg n="ac35bd7a">
              Att många nya sjukdomstillstånd kan antas ha sin grund i ökad
              inomhusvistelse i lokaler med dålig inomhusluft är därför inte
              så konstigt. Jag har uppfattat att forskningen är säker på att
              så är fallet.
            </seg>
            <seg n="30477eb9">
              Det man fortfarande saknar kunskap om är emellertid alla de mekanismer
              som kan tänkas ligga bakom detta. Förmodligen finns det inte bara
              en förklaring, utan orsakssambanden kan vara många. Grunden kan
              vara användning av undermåliga byggmaterial, felaktig hantering,
              även av bra byggmaterial, rena byggfel samt naturligtvis skador
              uppkomna under själva byggprocessen eller senare under användningen.
              Fukt har ofta en stor betydelse i detta.
            </seg>
            <seg n="c0803df3">
              Eftersom ministern inledde sitt svar med att påpeka att han i
              slutet av april besvarade en interpellation från mig om ansvarsfrågor
              kring mögelskadade hus vill jag börja debatten med att påminna
              om vad ministern sade den gången. Jag citerar ministern direkt
              ur riksdagens protokoll: Om huset är nytt kan fortfarande en garanti
              från entreprenören vara aktuell. Om huset är yngre än tio år torde
              möjlighet finnas att skadorna täcks av befintliga försäkringssystem.
            </seg>
            <seg n="954ddde8">
              Det svaret har upprört många av de drabbade. Det är nämligen
              så, vilket ministern säkert känner till, att byggbolagen enligt
              svensk lagstiftning inte är ansvariga för utvecklingsfel när man
              har byggt på ett sätt som när det byggdes, när det utfördes, ansågs
              vara fackmässigt, men som sedermera har visat sig vara olämpligt.
              Så tillämpar man nämligen lagen och tolkningen av den inom byggsektorn,
              och så kommer det kanske även att gå för dem som drabbats exempelvis
              av putsning av fasader med enstegsmetoden.
            </seg>
            <seg n="d8537f17">
              Som konsument är det lätt att tro att skadorna på bostaden vid
              ett sådant tillfälle ska täckas av byggfelsförsäkringen, men så
              är det tyvärr inte. Byggfelsförsäkringen behöver enligt 2 § i
              byggfelsförsäkringslagen inte omfatta utvecklingsfel. När försäkringen
              behövs som allra bäst täcker den som allra minst.
            </seg>
            <seg n="d5019dd3">
              Enbart vad gäller enstegsmetoden kan det vara så mycket som 25
              000 bostäder där de boende sitter på både en hälsobomb och en
              ekonomisk katastrof. De här familjerna, herr talman, vill gärna
              ha ett bättre svar, eftersom det ofta tar ett antal år innan byggfelen
              visar sig och sedan ytterligare ett antal år innan kunskapen sprider
              sig och man inser att det inte handlar om något enstaka problemhus
              här och var, utan om byggfel. Därför har många hört av sig med
              synpunkter om att byggherrens ansvar borde utsträckas till tio
              år. Jag undrar vad ministern tycker om ett sådant förslag.
            </seg>
            <seg n="28ec5c3b">
              Kravet på att byggfelsförsäkringen även ska omfatta utvecklingsfel
              avfärdar ministern i sitt svar med att försäkringspremien då skulle
              bli avsevärt mycket högre. Jag får helt andra signaler. En sådan
              lagändring skulle förmodligen betyda att byggherrarna inte tog
              de risker med nya och oprövade material som man så ofta tar i
              dag. Då skulle det uppstå färre fel, vilket ganska snart skulle
              leda till behov av lägre försäkringspremier. Det är åtminstone
              vad jag har hört. Är det inte värt en snabbutredning, Andreas
              Carlgren?
            </seg>
          </u>
          <note type="speaker" n="35bff4ef">
            Anf. 202 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-73" n="fce85826">
            <seg n="c1b779ba">
              Herr talman! Jan Lindholm och jag börjar bli ett strävsamt par
              här i riksdagens talarstolar, där vi diskuterar olika byggfrågor.
              Det känns helt stilenligt och hemtrevligt på något sätt att vi
              nu ägnar också en av försommarens allra vackraste kvällar till
              att diskutera detta. Det hindrar dock möjligen vår chans att ta
              del av lite av den utomhusluft vi skulle må så bra av.
            </seg>
            <seg n="aff0b995">
              För att komma till Jan Lindholms frågor kan jag konstatera att
              Jan Lindholm om igen pekar på det vi kan anta, medan jag menar
              att det som ligger till grund för ansvarsfrågor och försäkringsfrågor
              gäller mer än bara det som kan antas och som måste klarläggas
              ytterligare genom forskning. Jag konstaterar att Jan Lindholms
              eget inlägg bekräftar riktigheten av mitt svar.
            </seg>
            <seg n="e24257d0">
              När det gäller frågan om utvecklingsfel konstaterar jag att jag
              utförligt har förklarat regeringens och lagstiftningens syn på
              detta i interpellationssvaret. Jag tycker inte att det föranleder
              en ny snabbutredning. Det jag hänvisade till var inte bara de
              höga premierna, som de berörda skulle riskera, utan också att
              det skulle innebära att man ändrade själva den grundläggande synen
              på ansvarsförhållandena, nämligen att nya tekniska lösningar först
              ska testas i liten skala. Det kan inte räknas som fackmässigt
              användande att gå över till inte prövat material eller materialanvändning.
              Det är den fackmässigt godtagbara standarden vid den tid då arbetet
              utfördes som är utgångspunkten för lagstiftningen och för reglerna
              när det gäller försäkringspremierna. Det är därför som vi avvisar
              detta och inte har utvecklingsfel som en del av byggfelsförsäkringen.
              Jag har gett de svaren också i interpellationssvaret.
            </seg>
          </u>
          <note type="speaker" n="f58e9812">
            Anf. 203 JAN LINDHOLM (mp):
          </note>
          <u who="Q5956750" xml:id="i-d780ea422eee01c7-1" n="207273d4">
            <seg n="02459c9e">
              Herr talman! Ministern säger i sitt svar: Att i försäkringssystemet
              föra in andra fel än sådana som avviker från fackmässigt godtagbar
              standard vid den tid då arbetena utfördes skulle kräva nya gränsdragningar
              mellan utveckling och forskning. Det är helt korrekt.
            </seg>
            <seg n="b9e8ae83">
              Men situationen är inte den. Jag tror att ministern är lite dåligt
              informerad. Situationen är den att det är just precis det som
              sker på byggmarknaden. När sedan problemen uppstår betraktas inte
              längre byggmetoderna som fackmässigt godtagbar standard, och då
              gäller inte försäkringen. Jag kräver inte att det här området
              skulle hanteras annorlunda än andra områden, utan att det ska
              vara lika på andra områden. Det borde vara det avtal man har ingått
              som gäller. Det borde inte vara så att man från byggherrarnas
              sida kan säga: De villkor som gällde när vi byggde gäller inte
              längre.
            </seg>
            <seg n="8f903d53">
              Det är det som gör att just det här området skiljer sig från
              andra områden. Om jag försäkrar en bil är det reglerna för den
              bil som jag har köpt som gäller. Det är till och med så att om
              man har en veteranbil är man inte tvungen att sätta ett säkerhetsbälte
              på den i dag, för de lagarna fanns inte när bilen byggdes.
            </seg>
            <seg n="5170525c">
              Det är just det faktum att man efteråt ändrar villkoren till
              nackdel för dem som äger husen och de boende som gör det så udda.
              Det är vad man vänder sig emot.
            </seg>
            <seg n="ace0f376">
              Jag brukar klaga på att jag får fel minister att diskutera med.
              Jag undrar om det är problemet här. Om vi fick fram bostadsministern
              på arenan kanske vi skulle få en annan diskussion.
            </seg>
            <seg n="2547401a">
              Det finns ingen som hävdar att det skulle vara något problem
              att ändra på villkoren och i byggfelsförsäkringen baka in utvecklingsfelen.
              Alla jag har talat med under de månader jag har ägnat åt detta
              säger att vi skulle få precis den effekten.
            </seg>
            <seg n="3ae93f29">
              Vi skulle först höja premien. Men ganska snart skulle det visa
              sig effekter för ansvaret, som är oerhört stort. Det handlar om
              hundratusentals kronor som husägaren får stå för om det är en
              villa som är drabbad. Det skulle hamna på försäkringsbolaget och
              indirekt på byggherren. Det gör det inte i dag. Där har ministern
              återigen fel.
            </seg>
            <seg n="daf2f121">
              Det skulle leda till att man inte gjorde det man gör. Man konstaterar
              alldeles för snabbt att det är en fackmässigt godtagbar produktionsteknik.
              Det är vad man gör i dag eftersom man kan använda lagen på det
              sättet att man några år senare konstaterar: Det var inte någon
              fackmässigt godtagbar produktionsteknik eller metod, och därför
              gäller inte försäkringen.
            </seg>
            <seg n="7f39c9d0">
              Kommer man ifrån det skulle metoderna inte användas så snabbt
              utan de långa tester som behövs inom byggsektorn. Det kanske handlar
              om att en ny metod måste prövas längre. Jag tror att fem år är
              för kort och att tio år är det minsta. Därför är kravet på tio
              år inte orimligt. Jag tror jag stannar där.
            </seg>
          </u>
          <note type="speaker" n="000f826d">
            Anf. 204 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-74" n="fce85826">
            <seg n="f4ecb800">
              Fru talman! Jag beklagar att Jan Lindholm egentligen aldrig är
              nöjd med den minister han får debattera med i de här frågorna.
              Jag känner också igen att vi brukar hamna i detta att problemen
              i grunden beror på att jag är dåligt informerad. Det handlar aldrig
              om att det skulle kunna vara någonting i de egna tankegångarna
              som brister.
            </seg>
            <seg n="bbc7cd0a">
              Vad jag konstaterar är att lagstiftningen gicks igenom väldigt
              noga när den genomfördes. Det var ett omfattande övervägande som
              låg till grund för den lagstiftningen. Den samlade bedömningen
              var att man inte skulle skapa felaktigheter i själva konstruktionen.
              Av interpellationssvaret framgår att regeringen och vi som är
              ansvariga för detta tycker att det skulle leda till detta om man
              gjorde de förändringar som Jan Lindholm efterfrågar.
            </seg>
            <seg n="1b9b8687">
              Jag kan också konstatera att vi nu systematiskt går igenom ett
              antal av de frågor som gäller brister med mera i byggnadsbeståndet
              genom det mycket stora uppdrag som Boverket har fått. Det ska
              i samverkan med ett antal andra myndigheter gå igenom hur läget
              ser ut i byggbeståndet och vilka åtgärder som det kan föranleda.
            </seg>
            <seg n="b33264ee">
              Jag ska inte utesluta att vi också den vägen kan komma fram till
              kloka förändringar som kan behövas för att åtgärda problemen.
              Därför tycker jag också att en sådan här ljus sommardag ska Jan
              Lindholm inte bara se helt mörkt på tillvaron och inte heller
              på det här området.
            </seg>
            <seg n="4558e551">
              Han ska också räkna med att det mycket väl kan komma kloka förslag
              som leder till förbättringar på det här området även om det inte
              helt kommer att vara exakt de åtgärder som Jan Lindholm just nu
              föreslår.
            </seg>
          </u>
          <note type="speaker" n="bbf17e59">
            Anf. 205 JAN LINDHOLM (mp):
          </note>
          <u who="Q5956750" xml:id="i-d780ea422eee01c7-2" n="207273d4">
            <seg n="ed6d7da6">
              Fru talman! Det är märkligt att det är så att de parter som finns
              på marknaden på både byggarnas och konsumenternas sida delar min
              uppfattning och inte ministerns uppfattning. Jag hoppas ändå att
              ministern på något sätt tar till sig den del av problematiken
              som de boende och fastighetsägarna brottas med och där lagstiftningen
              är problemet.
            </seg>
            <seg n="de228301">
              Det uppdrag som regeringen gav till Boverket i december 2006
              ska enligt ministern redovisas, som han sade förra gången, i slutet
              på året. Det kommer förhoppningsvis att leda en bit på väg mot
              en lösning. Men det är bråttom.
            </seg>
            <seg n="fa9c9732">
              Även om byggande nu har gått ned är det ändå ungefär 14 000 nya
              egnahemsägare som varje år riskerar hälsa och ekonomi när de bygger
              eller köper ett hus med dagens rättsosäkerhet. Så är läget enligt
              alla parter på marknaden.
            </seg>
            <seg n="b6a86536">
              Ministern inledde sitt svar med att peka på Boverket och gör
              det även nu. Mot bakgrund av det vill jag uppmana ministern att
              tala med sina sakkunniga på departementet och Boverket och uppmana
              dem att besöka riksdagen nu på onsdag den här veckan då Nordens
              främsta experter på detta är samlade här för att uppdatera oss
              i frågan.
            </seg>
            <seg n="e3b53e86">
              Eftersom regeringens egna sakkunniga har visat så stort ointresse
              för frågan tänkte jag efter debatten lämna över ett program plus
              en lista på alla de prominenta personer som kommer att delta i
              seminariet. När ministern upptäcker att där finns representanter
              för alla de stora intresseorganisationerna, forskning, villaägare,
              konsultföretag med mera, kanske ministern skulle kunna försöka
              få sina egna experter att våga sig över till riksdagen och lyssna.
            </seg>
            <seg n="75831378">
              De kan då skaffa sig kunskaper utan att behöva vänta på Boverkets
              rapport. De finns i dag och kommer att serveras här i riksdagen
              på onsdag. Välkommen själv, förresten!
            </seg>
          </u>
          <note type="speaker" n="9b3c5c2b">
            Anf. 206 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-75" n="fce85826">
            <seg n="441d5e55">
              Fru talman! Jag förstår att Jan Lindholm har många kontakter.
              Efter att jag nu har haft ett antal debatter med Jan Lindholm
              är det sista jag misstror kapaciteten att ringa många och stå
              till tjänst med att lyssna på många synpunkter. Att den finns
              är jag övertygad om.
            </seg>
            <seg n="420b7610">
              Nu kommer också Boverket att följa frågorna och dessutom ha ett
              mycket omfattande utredningsarbete att genomföra tillsammans med
              en rad andra myndigheter. Det betyder också att man utöver den
              engagerade genomgång som Jan Lindholm står för också kan ha en
              systematisk, omfattande och bred genomgång som kräver myndigheternas
              kapacitet.
            </seg>
            <seg n="b53cac41">
              Det innebär också att det finns tillgång till den sakkunskap
              och den expertis som kommer att behövas för att kunna redovisa
              bra och kloka förslag. Om det kommer fram sådana förslag också
              här i riksdagen till exempel på det kommande mötet på onsdag välkomnar
              jag det. Det är självklart att det också är alldeles utmärkt i
              det arbete som ska göras.
            </seg>
            <seg n="a3e7e766">
              Jag svarar på de frågor som Jan Lindholm har ställt till mig
              i dag. De tycker jag att jag har gett ett hederligt och rakt svar
              på i interpellationssvaret. Nu ska vi se till att jobba vidare
              med frågorna. Det kommer att kunna ge bra lösningar framöver.
              Det räknar jag med. Där kommer jag också att välkomna Jan Lindholms
              insatser.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="9d68b314">
            34 § Svar på interpellation 2007/08:792 om sophanteringen
          </note>
          <note type="speaker" n="20d5f6fc">
            Anf. 207 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-76" n="fce85826">
            <seg n="a18ac328">
              Fru talman! Aleksander Gabelic har frågat mig om jag är beredd
              att förtydliga avsikten med uppdraget till Naturvårdsverket att
              beskriva konsekvenserna av att ta bort det jämförliga avfallet
              från den kommunala sophanteringen.
            </seg>
            <seg n="7e74244e">
              Regeringen gav i regleringsbrevet för 2008 Naturvårdsverket i
              uppdrag att göra en konsekvensbedömning av att begränsa definitionen
              av hushållsavfall till avfall som uteslutande kommer från hushåll.
              I uppdraget ingår att se till vilka miljömässiga och hygieniska
              effekter som kan uppkomma samt att analysera vilka förändringar
              som kan följa av att flera aktörer får tillgång till marknaden.
              I uppdraget ingår vidare att göra en samhällsekonomisk bedömning
              såväl som en bedömning för enskilda aktörer. I regleringsbrevet
              framgår att uppdraget ska redovisas senast den 31 maj 2008, men
              Naturvårdsverket har fått förlängd tid till den 14 juni.
            </seg>
            <seg n="ec3cbd56">
              Avfallshanteringen i Sverige har under de senaste åren genomgått
              en positiv utveckling, och en rad viktiga och lyckade åtgärder
              har genomförts med syfte att minska deponeringen av avfall och
              i stället öka återvinningen och resursutnyttjandet av avfallet.
            </seg>
            <seg n="1312596d">
              Utvecklingen inom avfallsområdet har medfört att det är självklart
              att i dag betrakta avfall som en resurs och inte längre som enbart
              ett problem. I dag råder konkurrens om avfallet på liknande sätt
              såsom för andra varor och tjänster. Regeringen ser positivt på
              denna utveckling och ser behov av att flera aktörer kan få tillgång
              till marknaden så att konkurrensen därigenom ökar. Regeringen
              har en ambition att förtydliga dagens ansvar för avfallet och
              att renodla de roller som dagens avfallsaktörer besitter för att
              få till stånd en ökad konkurrens.
            </seg>
            <seg n="4a01be34">
              Definitionen av hushållsavfall har varit omdebatterad sedan en
              lång tid tillbaka. Gränsen för vad som ingår i begreppet och därmed
              jämförligt avfall är otydlig, vilket skapar en oklar legal situation
              både för företag och för kommuner. I regeringens arbete med regelförenkling
              ingår också att skapa tydliga regler för företagen.
            </seg>
            <seg n="22e1c6e7">
              Det var utifrån dessa utgångspunkter som regeringen gav Naturvårdsverket
              i uppdrag att utreda konsekvenserna av en förändrad hushållsavfallsdefinition.
            </seg>
            <seg n="3c244a7a">
              Miljödepartementet avser att som en första åtgärd skicka uppdraget
              på remiss.
            </seg>
          </u>
          <note type="speaker" n="baff890d">
            Anf. 208 ALEKSANDER GABELIC (s):
          </note>
          <u who="Q5863217" xml:id="i-9e76d6c6b9a1f02b-0" n="615300c7">
            <seg n="0b006ecb">
              Fru talman! Jag vill börja med att tacka ministern för svaret.
              Vi fick besked här om att det hela blir fördröjt från den 31 maj
              till den 14 juni. Egentligen vet jag alltså inte vad som kommer
              att sägas, men jag vill ändå till ministern framföra min utgångspunkt
              för den här interpellationsdebatten.
            </seg>
            <seg n="a34314b2">
              Definitionen av ordet hushållsavfall styr det avfall som omfattar
              kommunernas renhållningsansvar. Hittills har begreppet inneburit
              matrester, sopor och jämförligt avfall från verksamheter som till
              exempel restauranger, butiker, kiosker, kontor, daghem, skolor,
              sjukhus med mera.
            </seg>
            <seg n="33d20229">
              Regeringen vill nu utan att nämna ordet avreglering ta bort det
              jämförliga avfallet från den kommunala sophanteringen. Det är
              mycket omfattande förändringar av svensk miljöpolitik som rör
              såväl kommunerna som deras invånare och verksamhetsutövare. De
              svenska kommunerna har tillsammans med producenterna under en
              lång tid haft ansvaret för avfallshanteringen och återvinningen.
              Kritik och misshälligheter har förekommit, men kommunerna har
              samtidigt genom god planering och en långsiktig omställning bidragit
              till att i princip allt hushållsavfall, även från verksamheter,
              omvandlas till material, gödsel, fjärrvärme och biogas.
            </seg>
            <seg n="c5864af9">
              Det är en utveckling som bör få fortsätta enligt min mening.
              Kommunerna bör få chansen att ytterligare förbättra sin kollektivtrafik
              för hushållsavfall, om man får säga så, samtidigt som de kan satsa
              på alternativa drivmedel och ny miljöteknik.
            </seg>
            <seg n="16c249ed">
              Uppdraget till Naturvårdsverket ger dock oroande signaler. Är
              avregleringen av svensk sophantering redan på gång? Naturvårdsverket
              ska bara beskriva effekterna först. Min fråga är: Tänker den borgerliga
              regeringen återigen privatisera av ideologiska skäl? Nu när svaret
              dröjer, fru talman, undrar man vad förtydligandet kommer att innebära.
              Jag undrar om statsrådet på något sätt ändå kan ge en övergripande
              indikation som kan lugna alla de oroade aktörer som under decennier
              har arbetat med de här frågorna på ett föredömligt sätt.
            </seg>
          </u>
          <note type="speaker" n="a5845bff">
            Anf. 209 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-77" n="fce85826">
            <seg n="7a52d5ec">
              Fru talman! Jag tycker att Aleksander Gabelic i allmänhet brukar
              vara rätt klok och sansad. Därför är jag lite förvånad över hela
              utgångspunkten för frågan. Är det någonting som verkar vara ideologiskt
              motiverat är det Aleksander Gabelics självklara försvar för kommunalt
              monopol på just det här området. Det gäller i och för sig en inte
              helt oviktig del av soporna, men det rubbar inte på något sätt
              några viktiga principer för svensk miljöpolitik. Detta skulle
              bara ytterligare öka möjligheterna till konkurrens om avfall från
              till exempel restauranger eller andra anläggningar. Många kommuner
              har redan börjat den förändringen, men andra kommuner vill slå
              vakt om ett eget monopol.
            </seg>
            <seg n="e4ba3c27">
              Jag tycker att det vore klokt att titta på det här. Jag tror
              att miljöpolitiken kan gagnas av det därför att det kan leda till
              effektivare hantering av avfall. Det kan leda till att vi använder
              avfall på ett ännu bättre sätt än i dag. Det kan öppna för konkurrens,
              och skulle kunna öppna också för större möjligheter att åstadkomma
              teknikutveckling och pröva nya lösningar.
            </seg>
            <seg n="0dca9cfe">
              Samtidigt rubbar det inte själva grunden ett dugg: Det avfall
              som jag, Aleksander Gabelic och andra svenskar ger upphov till
              i sina hushåll kommer också i fortsättningen att tas hand om av
              kommuner när det gäller det som är viktigt, det vill säga att
              se till att hålla undan så att avfall inte samlas på hög och inte
              tas om hand och att städningen inte sköts. Det ska också i fortsättningen
              klaras.
            </seg>
            <seg n="29583e1d">
              En annan viktig uppgift som vi vet kommer att kunna klaras är
              försörjningen av råvara, resurs, för till exempel biogas. I själva
              verket kommer redan i dag uppemot fyra femtedelar av avfall och
              resurser till rötning av biogas från andra resurser än just det
              avfall som Aleksander Gabelics interpellation gäller.
            </seg>
            <seg n="2226b33a">
              Var lite mer modig! Våga lite mer! Vi har till och med redan
              hittills i enighet beslutat i riksdagen om att upphöra med det
              kommunala monopolet för det farliga avfallet. Varför skulle vi
              inte kunna upphäva också kommunalt monopol om det här vore klokt
              ur miljösynpunkt? Det handlar då inte om ideologiska skäl, utan
              bara om att det vore ett klokt sätt att hantera frågorna. Då ska
              vi inte försvara kommunala monopol av ideologiska skäl.
            </seg>
          </u>
          <note type="speaker" n="829fd95d">
            Anf. 210 ALEKSANDER GABELIC (s):
          </note>
          <u who="Q5863217" xml:id="i-9e76d6c6b9a1f02b-1" n="615300c7">
            <seg n="ce0e346a">
              Fru talman! Jag vill ändå säga att det är viktigt att veta vad
              man gör. Jag vill också understryka i det här sammanhanget att
              jag som person inte alls är emot privata lösningar. Jag tycker
              att det är bra att det finns konkurrens och att det finns möjligheter
              för flera aktörer inom flera sektorer.
            </seg>
            <seg n="f806ad2c">
              Men det finns naturligtvis områden som måste ha förutsättningar
              att hantera konkurrens. Jag menar att man måste vara lite mer
              försiktig just när det gäller sophantering eftersom det är så
              stora intressen inblandade.
            </seg>
            <seg n="fcdf0537">
              Man måste också komma ihåg historien utan ideologiska utgångspunkter.
              Jag vill understryka att det finns en viktig utgångspunkt, nämligen
              miljöaspekten. Många kommuner har gjort stora investeringar under
              många år, men det finns självfallet varianter på det också. Skattebetalarna
              har varit med och finansierat detta. Jag tycker att det är viktigt
              att man sätter in det i sammanhanget när man diskuterar det här.
            </seg>
            <seg n="92dcb035">
              Inte minst ska man tänka på att det är ett helt annat intresse
              i dag eftersom det finns pengar att tjäna. Det är inget generellt
              fel i att det finns aktörer som vill tjäna pengar; det vill jag
              återigen understryka. Det finns ingen ideologisk problematik i
              det. Men det här är ändå ett område där jag tycker att man bör
              vara försiktig. Man bör inte förhasta sig och göra saker som faktiskt
              skadar det som i många avseenden på de flesta håll fungerar bra
              och som naturligtvis kan fungera ännu bättre. Man ska säkerställa
              att sophanteringen sker i samverkan med andra privata aktörer
              på området. Det är ju inte ett totalt monopol det är också viktigt
              att säga till ministern. Det finns flera aktörer.
            </seg>
            <seg n="25960c14">
              Men jag varnar som sagt för det här. Man ska veta vad man gör
              så att det inte blir en privatisering för privatiseringens skull.
              Vi har sett det på andra områden, där vi i dag får diskutera vad
              det egentligen är vi har fått. Vi kanske inte fick det vi ville,
              även om vi ställde oss positiva. Jag har ju själv ställt mig positiv.
              Jag ska inte gå in på det, men jag vill ändå säga det som en utgångspunkt
              utan att precisera. Ministern vet säkert vad jag talar om när
              det gäller offentlig sektor och service. Jag tycker att det är
              viktigt att lägga in det i diskussionen.
            </seg>
          </u>
          <note type="speaker" n="57a1723f">
            Anf. 211 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-78" n="fce85826">
            <seg n="975b9a70">
              Fru talman! Jag tycker nu att Aleksander Gabelic närmar sig den
              uppfattning som jag och regeringen har, det vill säga att det
              är självklart att vi inte på det här området ska hålla på och
              genomföra förändringar och skapa konkurrens bara av ideologiska
              skäl. Vi ska göra det därför att det kan bli bättre sophantering
              av det. Vi ska göra det därför att det kan bli bättre för miljön.
            </seg>
            <seg n="f14abeea">
              Självfallet ska man också veta vad man gör när man genomför förändringarna.
              Det är därför vi nu har lagt utredningsuppdraget på Naturvårdsverket.
              Vi kommer att gå igenom svaret ordentligt och se vad det ger för
              underlag för att vidta åtgärder.
            </seg>
            <seg n="65dbcf6a">
              Därför värdesätter jag vad Aleksander Gabelic säger när han försäkrar
              att han inte är emot privat verksamhet på det här området heller.
              Det tycker jag är en bra grund. Då ska vi nog kunna bli ense också
              om det visar sig att Naturvårdsverkets förslag ger en bra grund
              för det.
            </seg>
            <seg n="fe096f6f">
              Jag såg på något håll att Svenskt Avfalls vd hamnade lite i spagat
              när han å ena sidan var mycket ilsken över regeringens uppdrag
              till Naturvårdsverket, å andra sidan i samma pressmeddelande om
              jag förstod det rätt så småningom var tvungen att säga att det
              i själva verket var ganska bra att man prövar det här. Jag tycker
              att det är bra att Aleksander Gabelic inte hamnar i spagat på
              det sättet.
            </seg>
            <seg n="1db62a77">
              Men var inte fullt så räddhågad! Titta nu på utredningen och
              granska förslagen när de kommer! Försvara inte kommunala monopol
              av princip. När det gäller kommunernas investeringar till exempel
              i biogasanläggningar har jag varit noga med att försäkra mig om
              att en stor del av de resurser som behövs för rötningen i själva
              verket kommer från annat avfall. Den delen hotas inte.
            </seg>
            <seg n="9c39e118">
              Jag är också övertygad om att en sådan här relativt begränsad
              förändring skulle kunna fungera mycket väl med att kommunerna
              också klarar sina egna investeringar.
            </seg>
            <seg n="0545e994">
              Lägg märke till, som en uppmuntran, att den socialdemokratiska
              regeringen i Norge har genomfört en liknande avreglering och förändring.
              Också där har man gjort den för miljöns skull och för sophanteringens
              skull, precis som vi tänker här.
            </seg>
            <seg n="b06dbc6a">
              Vi ska vara eftertänksamma och kloka. Men vi ska också våga agera,
              och jag är beredd att göra det om det visar sig att det finns
              en bra grund när Naturvårdsverkets förslag kommer.
            </seg>
          </u>
          <note type="speaker" n="f5f3fb41">
            Anf. 212 ALEKSANDER GABELIC (s):
          </note>
          <u who="Q5863217" xml:id="i-9e76d6c6b9a1f02b-2" n="615300c7">
            <seg n="1c0ece5b">
              Fru talman! Jag tackar statsrådet för svaret. Men min utgångspunkt
              är ändå att det som fungerar bra ska man också se att det är bra.
              Det är utgångspunkten.
            </seg>
            <seg n="4c3939d7">
              Jag är lite rädd för att man lägger in en ideologisk utgångspunkt,
              i alla fall mjukt sett, och sedan blandar ihop korten.
            </seg>
            <seg n="705ae165">
              Om den kommunala verksamheten visar sig fungera bra om jag går
              tillbaka till det i denna diskussion där vi båda säger att vi
              är positiva till privata aktörer kan vi väl också säga att vi
              inte av princip är mot kommunal verksamhet? Det är också väldigt
              viktigt. Det gäller i skolan och allt annat. Det blir en märklig
              debatt som jag tror att många medborgare tycker är väldigt förvirrande.
              Jag vill bara lägga in det i denna diskussion, alltså att jag
              själv tycker att det är bra med privata aktörer. Men när det gäller
              sophanteringen tror jag att det är viktigt att också vara försiktig
              och också ha en positiv utgångspunkt. Det som är bra inom denna
              verksamhet ska man också ta vara på och inte släppa så att vissa
              saker kanske hamnar mellan stolarna.
            </seg>
            <seg n="9599aaaf">
              Jag vill skicka med till statsrådet att jag tycker att kommunala
              bolag och kommuner i många avseenden har skött detta på ett bra
              sätt och att det har varit till stor samhällsnytta. Det är också
              till stor nytta för att man faktiskt driver på teknikutvecklingen
              tillsammans med privata aktörer, men där kommunerna med skattemedel
              och aktörerna inom sophanteringen bland annat har spelat en väldigt
              viktig och positiv roll. Ta med också det.
            </seg>
          </u>
          <note type="speaker" n="5a7e0487">
            Anf. 213 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-79" n="fce85826">
            <seg n="69c1f8ab">
              Fru talman! Jag tycker att det är viktigt att inte ha som utgångspunkt
              att förändringar av ett system skulle vara till för att man måste
              kritisera dem som har haft ansvaret i det tidigare systemet absolut
              inte utan det är bara ett uttryck för att vi hittar bättre möjligheter
              att organisera verksamheten så att det blir ännu bättre sophantering
              och ännu bättre miljökonsekvenser för medborgarna. Det är trots
              allt medborgarna som det handlar om.
            </seg>
            <seg n="11e03a25">
              Det var möjligen också det som förvånade mig när jag läste Aleksander
              Gabelics interpellation, nämligen att den handlade mycket om att
              slå vakt om kommunernas rättigheter men att det egentligen inte
              fanns några ord om att utgångspunkten är att skydda miljön, klara
              sophanteringen och göra det för medborgarnas och hushållens skull.
            </seg>
            <seg n="2ff0a084">
              Men det är säkert så det är tänkt, och det är också därför som
              jag hoppas att vi av princip inte ska fastna för att försvara
              ett kommunalt monopol och låta ett kommunalt monopol vara den
              ideologiska utgångspunkten utan nu fördomsfritt och förutsättningslöst
              pröva vad man kommer fram till i Naturvårdsverkets förslag och
              också se om det finns goda förslag att ta vara på. I så fall är
              jag beredd att göra det, inte därför att jag på något sätt i princip
              är emot kommunal verksamhet det är inte heller alliansregeringen
              utan tvärtom därför att vi vill utveckla bra verksamhet och också
              kunna bli bättre, ibland med andra utövare.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="53dbdd4e">
            35 § Svar på interpellation 2007/08:795 om förbjudet miljögift
          </note>
          <note type="speaker" n="44abefe1">
            Anf. 214 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-80" n="fce85826">
            <seg n="03ca1c66">
              Fru talman! Carina Ohlsson har frågat mig, med anledning av regeringens
              beslut om det bromerade flamskyddsmedlet deka-BDE, om jag ska
              se till att regeringens miljöarbete präglas av försiktighetsprincipen,
              om den svenska regeringen avser att vara pådrivande i EU:s kemikaliearbete
              och vilka åtgärder jag avser att vidta för att minska riskerna
              med deka-BDE.
            </seg>
            <seg n="3a2ef6ba">
              Försiktighetsprincipen finns inskriven i nuvarande fördrag. Enligt
              artikel 174 (2) ska gemenskapens miljöpolitik syfta till en hög
              miljöskyddsnivå och bland annat bygga på försiktighetsprincipen.
              Sverige är drivande vad gäller tillämpningen av försiktighetsprincipen
              inom EU. Ett exempel på det är förhandlingen om revidering av
              växtskyddsmedelsdirektivet. Regeringen har varit aktiv för att
              introducera försiktighetsprincipen och substitutionsprincipen
              i detta regelverk. Vi ordnade bland annat ett seminarium i Bryssel
              för medlemsländer, kommissionen, industrin och frivilligorganisationer
              i syfte att nå en ökad förståelse i frågan.
            </seg>
            <seg n="21b2d382">
              Regeringen är även pådrivande på andra områden inom EU:s kemikaliearbete.
              Vi har exempelvis tagit på oss en ledande roll i den grupp av
              medlemsstater som verkar för en kraftfull tillämpning av bestämmelserna
              om varuinformation inom Reach, vilket är av stor betydelse för
              uppfyllelsen av det svenska miljökvalitetsmålet Giftfri miljö.
            </seg>
            <seg n="bcacd3cc">
              När det gäller det bromerade flamskyddsmedlet deka-BDE vill jag
              börja med att säga att från den 30 juni i år kommer fyra femtedelar
              av all användning av deka-BDE att vara förbjuden inom hela EU.
              Den svenska regeringen har varit en aktiv part i förhandlingarna
              i EG-domstolen om Europeiska kommissionens beslut att undanta
              deka-BDE från förbudet i direktivet som begränsar farliga ämnen
              i elektriska produkter. Regeringen har argumenterat för att kommissionen
              överskred sina befogenheter och åsidosatte sin motiveringsskyldighet
              och att kommissionens beslut därför var ogiltigt. EG-domstolens
              dom under våren 2008 ogiltigförklarade kommissionens beslut, och
              domstolen gick därmed på samma linje som den svenska regeringen.
            </seg>
            <seg n="2c0c8af0">
              Regeringen avser att arbeta för att förbjuda den återstående
              användningen av deka-BDE inom hela EU. Ett förbud på EU-nivå får
              ur miljö- och hälsoperspektiv betydligt större effekt än ett nationellt
              förbud och bidrar samtidigt till den fria rörligheten för varor
              och tjänster på EU:s inre marknad. Det svenska förbudet mot deka-BDE
              har ifrågasatts av bland annat kommissionen, som inledde ett överträdelseförfarande
              mot Sverige. Regeringen har gjort bedömningen att risken är alltför
              stor att vi fälls i EG-domstolen. Det skulle inte bara innebära
              att det svenska förbudet upphävs utan också att vi skulle få svårare
              att agera i EU för ett heltäckande förbud. Avgörande för om förbudet
              skulle hålla vid en rättslig prövning är det vetenskapliga underlag
              som motiverar åtgärden ur miljö- eller hälsoskyddssynpunkt. Slutsatserna
              i den senast uppdaterade riskbedömningen är att det behövs mer
              information för att fastställa riskerna med deka-BDE.
            </seg>
            <seg n="96a57e38">
              Carina Ohlsson drar paralleller med EG-domstolens behandling
              av växtskyddsmedlet parakvat. Den svenska framgången i målet om
              parakvat är inte någon lämplig parallell till de nu aktuella frågeställningarna
              rörande deka-BDE. I parakvatmålet var det Sverige som stämde kommissionen
              efter det att kommissionen godkänt det akut toxiska ämnet parakvat
              för användning i bekämpningsmedel inom unionen. Sverige menade
              att kommissionen på ett flertal punkter hade åsidosatt EG-rätten
              och sekundärrätten på sådant sätt att beslutet skulle ogiltigförklaras.
              EG-domstolen delade Sveriges bedömning och konstaterade dels att
              det förelåg processuella felaktigheter, dels att kommissionen
              saknat ett tillräckligt vetenskapligt underlag för sin bedömning
              att godkänna parakvat. Parakvatmålet betonar snarast hur viktigt
              det är att ha ett fullgott vetenskapligt underlag.
            </seg>
            <seg n="ba04ab11">
              Regeringen anser att det finns risker med deka-BDE som ytterligare
              måste belysas för att vi ska kunna nå ett heltäckande förbud på
              EU-nivå. Vi stärker därför arbetet med riskbedömningen av deka-BDE.
              Kemikalieinspektionen har fått i uppdrag att sammanställa den
              senaste forskningen om miljö- och hälsorisker med deka-BDE, vilket
              bland annat omfattar att följa upp och granska resultaten från
              den miljöövervakning och den neurotoxikologiska studie som pågår
              inom EU. Kemikalieinspektionen ska också, med beaktande av den
              senaste vetenskapliga forskningen, granska EU:s riskbedömning
              av deka-BDE och lämna relevanta synpunkter till medlemsstaterna
              och kommissionen. Regeringen kommer med det uppdaterade vetenskapliga
              underlaget att verka för en heltäckande reglering av deka-BDE
              inom hela EU.
            </seg>
            <seg n="00e30508">
              I Sverige har industrin ersatt användning av deka-BDE redan innan
              det svenska förbudet. Kemikalieinspektionen har i regeringsuppdraget
              fått i uppgift att ha en dialog med berörda branscher och offentlig
              sektor om alternativ till deka-BDE och användningen av dessa.
              Det är en viktig åtgärd för att säkerställa att företag och offentlig
              sektor fortsätter använda lämpliga alternativ till deka-BDE.
            </seg>
          </u>
          <note n="5fb844b1">
            Då Carina Ohlsson, som framställt interpellationen, anmält att
            hon var förhindrad att närvara vid sammanträdet medgav andre vice
            talmannen att Aleksander Gabelic i stället fick delta i överläggningen.
          </note>
          <note type="speaker" n="39c607cb">
            Anf. 215 ALEKSANDER GABELIC (s):
          </note>
          <u who="Q5863217" xml:id="i-9e76d6c6b9a1f02b-3" n="615300c7">
            <seg n="e0ba7013">
              Fru talman! Jag får å min riksdagskollega Carina Ohlssons vägnar
              tacka statsrådet för svaret. Som en inledning vill jag understryka
              vad som är utgångspunkten för interpellationen.
            </seg>
            <seg n="8c73bbeb">
              Det bromerade flamskyddsmedlet deka-BDE hittar vi i dag hos såväl
              människor som djur. Det finns till exempel i rovfåglar. Det finns
              studier som tyder på att ämnet kan störa den mänskliga hjärnans
              utveckling och på att det kan brytas ned till ännu farligare ämnen.
            </seg>
            <seg n="892adf00">
              För snart två år sedan, i augusti 2006, valde därför den dåvarande
              socialdemokratiska regeringen att gå före övriga länder inom EU
              och införa ett nationellt förbud med deka-BDE. Medlet finns bland
              annat i nya textilier, i möbelstoppningar och i kablar och bidrar
              till att göra produkterna brandsäkra.
            </seg>
            <seg n="180981ba">
              Den socialdemokratiska regeringen ansåg att det fanns tillräckligt
              med underlag för att konstatera att deka-BDE är skadligt för hälsan
              och miljön. Man ville tillämpa försiktighetsprincipen och inte
              använda de ytterligare studier som EU-kommissionen krävde.
            </seg>
            <seg n="3b50b4a9">
              EU:s egen vetenskapliga kommitté stödde också indirekt det svenska
              beslutet genom att motsätta sig nya studier i väntan på riskbegränsande
              åtgärder. Sveriges förbud började gälla den 1 januari 2007.
            </seg>
            <seg n="a1514cd6">
              För ett par veckor sedan upphävde den borgerliga regeringen detta
              nationella förbud på mycket märkliga grunder. Regeringen anser
              att det svenska förbudet mot ett mycket farligt flamskyddsmedel
              riskerar att fällas i EG-domstolen. Man citerar EU-kommissionen
              som har ifrågasatt förbudet och inlett ett överträdelseförfarande,
              som statsrådet nämnde. Därmed försvåras, tror den borgerliga regeringen,
              möjligheterna till en heltäckande reglering av deka-BDE på EU-nivå.
            </seg>
            <seg n="a33ce285">
              Regeringen ger alltså upp innan frågan ens har prövats i Bryssel
              och Luxemburg trots att EG-domstolen så sent som förra sommaren
              gav Sverige rätt i ett liknande fall. I juli 2006 fick nämligen
              Sverige enligt domstolens utsago rätt att behålla sitt förbud
              sedan 1983 mot växtskyddsmedlet parakvat.
            </seg>
            <seg n="a9168f1d">
              Ett nationellt förbud kan vara en första åtgärd på vägen mot
              ett heltäckande EU-förbud vad gäller miljögifter och kemikalier.
              Men den borgerliga regeringen vill inte ta strid. I stället skjuter
              man över frågan till Kemikalieinspektionen som aktivt ska delta
              i den fortsatta riskbedömningen och vänta på vad EU säger. Detta
              är en märklig politik, fru talman!
            </seg>
          </u>
          <note type="speaker" n="2cc8b097">
            Anf. 216 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-81" n="fce85826">
            <seg n="7cd01573">
              Fru talman! Först och främst ska det göras klart att det här
              är ett förbud som, precis som Aleksander Gabelic sade, beslutades
              i augusti 2006 mitt i brinnande valrörelse av den socialdemokratiska
              regeringen. När sedan alliansregeringen hade tillträtt valde vi
              att inte riva upp beslutet. I stället lät vi det träda i kraft
              för att se om det var så som Carina Ohlsson nu påstår i sin interpellation
              och som Aleksander Gabelic här har fört fram. Tyvärr visade det
              sig att det inte var så.
            </seg>
            <seg n="9986ac05">
              Tvärtom visade de vetenskapliga bedömningar som då presenterades
              att man ännu inte hade tillräcklig information för att Sverige
              helt och hållet och med säkerhet skulle kunna upprätthålla det
              här nationella förbudet också i EG-domstolen samt att vi inte
              hade så starka argument på vår sida som vi hade när det gällde
              ämnet parakvat. Därför inledde kommissionen sitt granskningsförfarande.
            </seg>
            <seg n="0a30606c">
              Sanningen är alltså att det här inte alls är ett exempel på att
              svensk kemikaliepolitik läggs om eller på att vi börjar nedrusta
              svensk kemikaliepolitik. Det är tyvärr enbart ett exempel på att
              den socialdemokratiska regeringen inte hade skaffat sig ett tillräckligt
              starkt underlag när den mitt i brinnande valrörelse fattade det
              här beslutet.
            </seg>
            <seg n="da85b917">
              Nu beskrivs den svenska framgång som vi det här året har åstadkommit
              EU förbjuder ju fyra femtedelar av deka-BDE i hela EU som ett
              slags bakslag. Det blir väldigt konstigt. Hade vi genomfört förbudet
              bara här i Sverige skulle det ha berört nio miljoner människor.
              Nu får vi ett beslut som gäller fyra femtedelar av deka-BDE inom
              EU, något som kommer att beröra 450 miljoner människor. Det är
              klart att det från miljösynpunkt och för att skydda inte minst
              barns hälsa betyder oerhört mycket mer än om vi bara går den nationella
              vägen.
            </seg>
            <seg n="fad1b90f">
              Jag menar att vi just för miljöns skull, för människornas hälsa
              och, inte minst, för att skydda barnen ska se till att framför
              allt gå EU-vägen. Det gör mycket större nytta än om vi väljer
              att bara för egen skull och lite nationellt egoistiskt skydda
              våra egna här.
            </seg>
            <seg n="0a01dc95">
              Vi vet också att vi i det arbetet har framgångar att vänta framöver.
              Det är därför som vi ser till att Kemikalieinspektionen fortsätter
              dialogen med berörda branscher. Det är trots allt så att ingen
              i Sverige använder deka-BDE vid tillverkning. Mycket lite deka-BDE
              används vid sidan av det som nu förbjuds.
            </seg>
            <seg n="a9aa3c08">
              Det finns alternativa medel. Kemikalieinspektionen kommer att
              kunna upprätthålla dialogen med handeln och branscherna om att
              se till att undvika dessa detta samtidigt som vi skaffar oss ett
              mycket bättre vetenskapligt underlag för att också kunna förbjuda
              den återstående delen av deka-BDE inom EU. Det visar på möjligheterna
              att klara miljön genom att arbeta i EU och att använda EU som
              plattform och inte bara ensidigt inrikta sig på den nationella
              vägen.
            </seg>
          </u>
          <note type="speaker" n="b7360706">
            Anf. 217 ALEKSANDER GABELIC (s):
          </note>
          <u who="Q5863217" xml:id="i-9e76d6c6b9a1f02b-4" n="615300c7">
            <seg n="5a8b1ec5">
              Fru talman! Jag är icke expert på dessa frågor. Statsrådet har
              tidigare talat om den vackra sommarkvällen. Jag får kanske, fru
              talman, tillåta mig att säga följande. Om jag skulle gå ut på
              Drottninggatan och prata med barnfamiljer och säga att jag precis
              har diskuterat med Sveriges miljöminister om fyra femtedelars
              förbud i EU skulle man det lovar jag med största sannolikhet säga:
              Det var ett märkligt svar. Jag förstår ingenting.
            </seg>
            <seg n="bb2a3c51">
              Jag förstår icke detta. Hur kan det vara bra att förbjuda fyra
              femtedelar? Sedan säger man att ett land vill förbjuda den sista
              femtedelen före de andra. Andreas Carlgren, du har sagt att jag
              brukar vara en klok person. Jag tycker att också du i många avseenden
              är en klok person. Men i det här läget måste jag med tillägget
              att jag inte är någon expert utan att jag bara använder mitt vanliga
              sunda förnuft när jag kommunicerar med medborgarna de siffror
              som vi diskuterar säga att jag tror att detta är väldigt svårt.
            </seg>
            <seg n="caee4fbc">
              Samtidigt har vi ju en debatt som jag följer också som förälder
              och där det sägs att andra organisationer konstaterar vad vi har
              i badhanddukar, lakan och så vidare inte Kemikalieinspektionen.
              Vi ska dock inte diskutera det nu. Men resurserna är också en
              ganska viktig fråga också för den vanliga medborgaren. Vem är
              det som har koll på detta? Vi diskuterar också att vi inte har
              tillräckliga underlag.
            </seg>
            <seg n="6a9e8a4c">
              Om det finns en stark oro kring de fyra femtedelar som det uppenbarligen
              är viktigt att förbjuda finns det därmed, tycker jag, ett tillräckligt
              bra underlag för att kunna hävda linjen att också den sista femtedelen
              bör förbjudas detta i stället för att använda den lite märkliga
              retoriken om att den socialdemokratiska regeringen mitt i brinnande
              valrörelse gick före. Jag tycker faktiskt att det är lite osakligt.
            </seg>
            <seg n="bfcf7bc4">
              Och om det finns en klar tendens till att vilja förbjuda detta
              medel till fyra femtedelar måste statsrådet i alla fall försöka
              redogöra för det lite bättre än som tidigare varit fallet så att
              vi båda en vacker sommarkväll kan gå ut på Drottninggatan och
              prata med medborgarna och säga: Självfallet ska medel som till
              fyra femtedelar är farliga förbjudas till hundra procent. Det
              tror jag om jag får använda det uttrycket är bondförnuft.
            </seg>
          </u>
          <note type="speaker" n="1afa151c">
            Anf. 218 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-82" n="fce85826">
            <seg n="3acff951">
              Fru talman! Jag tycker att det är bra med sunt bondförnuft både
              när man talar med barnfamiljer på Drottninggatan och när man fattar
              egna beslut. Men försök inte vilseleda barnfamiljen!
            </seg>
            <seg n="a9943612">
              Tala i stället om att orsaken till att kommissionen ifrågasatte
              Sveriges förbud och påbörjade ett förfarande som, om det hade
              fått
            </seg>
            <seg n="5c19ab12">
              fortsätta, hade dragit frågan till EG-domstolen!
            </seg>
            <seg n="a0a25275">
              Tala också om att risken fanns att Sverige skulle fällas i EG-domstolen
              och att vi då skulle få mycket större svårigheter med att förbjuda
              deka-BDE både i Sverige och i hela EU, vilket vi vill åstadkomma!
            </seg>
            <seg n="9eb59d89">
              Tala dessutom om för barnfamiljen att orsaken till att risken
              var stor att vi inte skulle kunna klara ett förbud och försvara
              ett nationellt förbud i EG-domstolen var just att den socialdemokratiska
              regeringen inte hade skaffat sig ett tillräckligt bra underlag,
              helt enkelt inte hade gjort sitt jobb ordentligt!
            </seg>
            <seg n="bae95486">
              Förklara också för den här barnfamiljen att det inte är så att
              de här medlen nu väller in i landet igen! De finns i stort sett
              inte i Sverige. Fyra femtedelar är nu förbjudna i hela Europa.
              Återstoden, som ännu inte är förbjuden, används i stort sett inte
              i Sverige. Dessutom har Kemikalieinspektionen fått i uppgift att
              ha en mycket nära dialog med branschen, att visa att alternativen
              finns och blir bättre och att se till att den vägen försöka undvika
              användning i Sverige i avvaktan på vad jag hoppas ska bli ett
              genomgripande förbud i hela EU.
            </seg>
            <seg n="d23544b6">
              Den reträtt Sverige nu tvingas göra, på grund av att man inte
              hade förberett det här tillräckligt och inte hade tillräckligt
              starka kort på hand, gör vi för att inte förlora möjligheten att
              agera starkt i EU och åstadkomma ett klart förbud också för den
              sista återstoden.
            </seg>
            <seg n="d8c8750c">
              Vi gör det därför att vi vill att Sverige ska fortsätta att spela
              en ledande roll när det gäller kemikaliepolitiken både i Sverige
              och i EU. Det är därför vi jobbar så hårt för att ha en kraftfull
              tillämpning av bestämmelserna om varuinformation inom Reach, där
              Sverige är så pådrivande för att försiktighetsprincipen och substitutionsprincipen
              ska tillämpas inom EU.
            </seg>
            <seg n="36f674cd">
              Sverige är också mycket pådrivande inom EU när det gäller kvicksilverarbetet.
              Vi har bland annat legat bakom det omfattande exportförbud för
              kvicksilver som nu är på väg fram och att kvicksilver ska slutförvaras
              på ett säkert sätt. Regeringen är pådrivande för att Sverige ska
              införa miljökrav för kosmetiska produkter och hygienprodukter.
              Vi har också inom ramen för den globala kemikaliesäkerhetsstrategin
              tagit initiativ till internationellt arbete för information om
              farliga ämnen i varor. Inom ramen för Uneps arbete med tungmetaller
              har Sverige en ledande roll för att få till stånd globalt bindande
              instrument för kvicksilver.
            </seg>
            <seg n="f49598b9">
              Vad det här innebär är alltså att vi undviker att skaffa oss
              egna nackdelar i det fortsatta arbetet och skapar ett viktigt
              förbud i hela EU. Det ska också barnfamiljen veta, samtidigt som
              man ska veta att den svenska regeringen och Sverige som land fortsätter
              att ha en mycket aktiv, framåtsyftande och offensiv kemikaliepolitik
              här hemma och i EU som helhet.
            </seg>
          </u>
          <note type="speaker" n="99173ed2">
            Anf. 219 ALEKSANDER GABELIC (s):
          </note>
          <u who="Q5863217" xml:id="i-9e76d6c6b9a1f02b-5" n="615300c7">
            <seg n="3689b28b">
              Fru talman! Tack, statsrådet, för svaret! Men jag måste ändock
              säga i denna vackra sommarkväll att jag inte blir riktigt klok
              på det här att jag inte skulle kunna kommunicera med barnfamiljen
              med trovärdighet. Det är möjligt att du skulle kunna övertyga
              dem på ett enkelt sätt, men du övertygar inte mig.
            </seg>
            <seg n="28cb2245">
              Jag tror att politik handlar om att gå före i många sammanhang.
              Vi har diskuterat Bali och annat, och man kan diskutera taktik.
              Jag tycker självfallet att Sverige ska våga stå upp i vissa frågor
              som man tycker är viktiga. När vi har haft en regering som har
              fattat ett beslut tycker jag att denna regering borde vara lojal
              och se det här andra fallet som en möjlighet, att det till och
              med hade gått att få igenom det. Det finns krafter i EU-kommissionen
              som ser att det inte är helt fel.
            </seg>
            <seg n="9fcb2333">
              Om vi säger att den sista femtedelen är ett argument för att
              man skulle kunna stjälpa de fyra femtedelarna tror jag att vi
              överskattar Sveriges roll i EU. Det är jättebra att vi har en
              roll i EU, men jag tycker att det är märkligt om vi skulle stjälpa
              de fyra femtedelarna med ett nationellt förbud för den sista femtedelen.
              Det är möjligt att det finns ett svar på det, men jag tycker att
              utgångspunkten för barnfamiljen är att Sverige ska vara pådrivande.
              Man ska inte ge sig innan. Det är hela rättsstatstänkandet, att
              man ska pröva, att det måste finnas en möjlighet att pröva.
            </seg>
            <seg n="264b3057">
              Jag uppfattar ändå att statsrådet egentligen tycker att det är
              fel med den sista femtedelen jag har inte hört att han är positiv
              till den, även om han försöker säga att ämnet inte finns i så
              många saker. Men vi kanske inte ska fördjupa oss i var det finns
              och inte finns det är uppenbart att det finns organisationer som
              har uttryckt att man är orolig.
            </seg>
            <seg n="5e354d02">
              Jag ska inte säga att jag vet exakt om det finns i min fjärrkontroll
              eller något annat, men jag tycker att det är tillräckligt oroande
              att Sverige inte är mer pådrivande och att vi lägger oss innan
              man har prövat det och inte ens har fått ett yttrande från EU-kommissionen.
              Jag tycker att statsrådet och regeringen borde vara mer pådrivande
              och inte anklaga oss för att ha varit för snabba. Det borde vara
              utgångspunkten för oss båda två när vi kommunicerar med barnfamiljen.
            </seg>
          </u>
          <note type="speaker" n="248e0fe7">
            Anf. 220 Miljöminister ANDREAS CARLGREN (c):
          </note>
          <u who="Q496604" xml:id="i-74774d1614d9686f-83" n="fce85826">
            <seg n="063e3725">
              Fru talman! Aleksander Gabelic kan försäkra var och en, inte
              minst med den lista jag nyss räknade upp, att Sverige inte bara
              ska vara pådrivande när det gäller kemikaliefrågorna och deka-BDE-frågorna
              i EU utan också är det.
            </seg>
            <seg n="a5ce4b94">
              Nej, det är verkligen inte fråga om taktik. Det är helt enkelt
              fråga om att i EU liksom i Sverige gäller lag och ordning. Kan
              du inte ge tillräckliga vetenskapliga bevis för att upprätthålla
              ett undantag, som ett nationellt förbud är, tvingas du ta bort
              det. Det problem vi hade här var just att vi inte ville tappa
              den sista femtedelen. Vi vill att också den sista femtedelen ska
              vara förbjuden.
            </seg>
            <seg n="906dd4b8">
              För att inte riskera att tvingas avskaffa förbudet här i Sverige
              och sedan inte ha möjlighet att återinföra det går vi nu i stället
              vägen att ta den lilla reträtt det här innebär och erkänna att
              ni inte hade förberett underlaget ordentligt. Vi kan inte ge tillräckligt
              starka bevis för att vara säkra att det håller i EG-domstolen.
              I stället går vi omvägen och tar fram det underlaget och ser till
              att Kemikalieinspektionen får fram rätt underlag, att andra vetenskapliga
              experter i Europa också kan bidra till det och att vi på så sätt
              kan förbjuda den sista återstående femtedelen, och då inte bara
              i Sverige utan i hela Europa.
            </seg>
            <seg n="3d929504">
              Det är det jag menar: Precis som det är bättre att ha åstadkommit
              ett förbud för fyra femtedelar av deka-BDE inte bara i Sverige
              utan i hela Europa betyder det mycket mer för miljö och för människor,
              och inte minst för alla barnfamiljer i Europa, att vi lyckas stoppa
              den återstående delen av användningen i hela Europa. Då ska vi
              inte av nationella egoistiska intressen missbruka den möjligheten
              genom att riskera att bli fällda i EG-domstolen. Då ska vi av
              EU-solidaritet och av miljöskäl i stället välja att ta den europeiska
              vägen också för den sista återstående femtedelen. Det är det regeringen
              har valt.
            </seg>
          </u>
          <note n="62af7292">
            Överläggningen var härmed avslutad.
          </note>
          <note n="a5d07972">
            36 § Hänvisning av ärenden till utskott
          </note>
          <note n="57598e50">
            Föredrogs och hänvisades
          </note>
          <note n="1f45b712">
            37 § Bordläggning och beslut om motionsrätt
          </note>
          <note n="359b0d58">
            Anmäldes och bordlades
          </note>
          <note n="e1f83209">
            Kammaren biföll talmannens förslag att motioner fick väckas på
            denna skrivelse.
          </note>
          <note n="1fe110a8">
            38 § Anmälan om frågor för skriftliga svar
          </note>
          <note n="ab731b93">
            Anmäldes att följande frågor för skriftliga svar framställts
          </note>
          <note n="f733b3ba">
            den 29 maj
          </note>
          <note n="dbbb23e3">
            Birgitta Ohlsson
          </note>
          <note n="117247b9">
            Eliza Roszkowska Öberg
          </note>
          <note n="01a1efe3">
            Marina Pettersson
          </note>
          <note n="51a2ce76">
            Siv Holma
          </note>
          <note n="95ecbaeb">
            Torbjörn Björlund
          </note>
          <note n="85bbf96a">
            Allan Widman
          </note>
          <note n="a324126f">
            den 30 maj
          </note>
          <note n="6046443b">
            Anne Ludvigsson
          </note>
          <note n="6046443b">
            Anne Ludvigsson
          </note>
          <note n="52632f25">
            Krister Örnfjäder
          </note>
          <note n="eed90290">
            den 2 juni
          </note>
          <note n="dcd583bb">
            Ylva Johansson
          </note>
          <note n="01a1efe3">
            Marina Pettersson
          </note>
          <note n="9197c5e3">
            Frågorna 2007/08:12791287 redovisas i bilaga som fogats till
            riksdagens snabbprotokoll tisdagen den 3 juni.
          </note>
          <note n="b16fed08">
            Frågorna 2007/08:12881289 redovisas i bilaga som fogats till
            riksdagens snabbprotokoll tisdagen den 10 juni.
          </note>
          <note n="76305fbc">
            39 § Anmälan om skriftliga svar på frågor
          </note>
          <note n="c00ca7fd">
            Anmäldes att skriftliga svar på följande frågor inkommit
          </note>
          <note n="158abc1d">
            den 28 maj
          </note>
          <note n="8be1d757">
            Birgitta Eriksson
          </note>
          <note n="a421b3b9">
            Ameer Sachet
          </note>
          <note n="ddec93dd">
            Carina Moberg
          </note>
          <note n="51a2ce76">
            Siv Holma
          </note>
          <note n="dbbb23e3">
            Birgitta Ohlsson
          </note>
          <note n="6046443b">
            Anne Ludvigsson
          </note>
          <note n="a421b3b9">
            Ameer Sachet
          </note>
          <note n="dc1e6a3a">
            Fredrik Olovsson
          </note>
          <note n="e656ac3a">
            Wiwi-Anne Johansson
          </note>
          <note n="fff76f0e">
            Hans Hoff
          </note>
          <note n="fef5c0e1">
            Emma Henriksson
          </note>
          <note n="08b2ee70">
            Raimo Pärssinen
          </note>
          <note n="08b2ee70">
            Raimo Pärssinen
          </note>
          <note n="44a44d9b">
            Karin Svensson Smith
          </note>
          <note n="ddec93dd">
            Carina Moberg
          </note>
          <note n="7ded3cc7">
            Marie Nordén
          </note>
          <note n="9a18158b">
            Camilla Lindberg
          </note>
          <note n="773c9dcb">
            Michael Hagberg
          </note>
          <note n="e9d9764d">
            Jan Ericson
          </note>
          <note n="38506ae9">
            Lars Hjälmered
          </note>
          <note n="71cf0d1c">
            Peter Pedersen
          </note>
          <note n="36418f4d">
            Louise Malmström
          </note>
          <note n="0485122e">
            Inger Jarl Beck
          </note>
          <note n="36418f4d">
            Louise Malmström
          </note>
          <note n="c567d1e2">
            Claes-Göran Brandin
          </note>
          <note n="f733b3ba">
            den 29 maj
          </note>
          <note n="d54dd8ec">
            Thomas Bodström
          </note>
          <note n="394a6b4a">
            Lennart Sacrédeus
          </note>
          <note n="3b0d59fe">
            Ronny Olander
          </note>
          <note n="f8753061">
            Johan Pehrson
          </note>
          <note n="c567d1e2">
            Claes-Göran Brandin
          </note>
          <note n="13ea1720">
            Marie Engström
          </note>
          <note n="908ce65f">
            Elina Linna
          </note>
          <note n="eed90290">
            den 2 juni
          </note>
          <note n="dc1e6a3a">
            Fredrik Olovsson
          </note>
          <note n="e7319516">
            Inger Davidson
          </note>
          <note n="c567d1e2">
            Claes-Göran Brandin
          </note>
          <note n="032ddcfa">
            Svar inkomna den 28 och 29 maj redovisas i bilaga som fogats
            till riksdagens snabbprotokoll tisdagen den 3 juni.
          </note>
          <note n="bb3a667b">
            Svar inkomna den 2 juni redovisas i bilaga som fogats till riksdagens
            snabbprotokoll tisdagen den 10 juni.
          </note>
          <note n="729dc1f0">
            40 § Kammaren åtskildes kl. 20.46.
          </note>
          <note n="f2be1a03">
            Förhandlingarna leddes
          </note>
          <note n="976a6381">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
