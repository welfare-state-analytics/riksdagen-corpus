<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200708</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200708</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--101</head>
          <docDate when="2008-04-23 00:00:00">2008-04-23 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2007/08:101
          </note>
          <note>
            Onsdagen den 23 april
          </note>
          <note>
            Kl. 09:00 - 16:11
          </note>
          <note>
            1 § Justering av protokoll
          </note>
          <note>
            Justerades protokollet för den 17 april.
          </note>
          <note>
            2 § Meddelande om ändringar i kammarens sammanträdesplan
          </note>
          <note>
            Förste vice talmannen meddelade
          </note>
          <note>
            att torsdagen den 24 april kl. 12.00 skulle voteringen utgå,
            voteringen efter debattens slut skulle kvarstå,
          </note>
          <note>
            att fredagen den 2 maj kl. 12.00 skulle bordläggningsplenum utgå
            och
          </note>
          <note>
            att måndagen den 19 maj kl. 15.00 skulle arbetsplenum äga rum.
          </note>
          <note>
            Meddelandet hade delats ut till riksdagens ledamöter.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2007/08:574
          </note>
          <note>
            Interpellation 2007/08:574 Svenska soldaters bevittnande av tortyr
          </note>
          <note>
            Interpellationen kommer att besvaras fredagen den 25 april 2008.
          </note>
          <note>
            Skälet till dröjsmålet är att interpellationsdebatten är fulltecknad
            den 22 april då försvarsministern hade för avsikt att besvara
            interpellationen. Vid svarstillfällena före den 22 april befinner
            sig försvarsministern på resa till USA.
          </note>
          <note>
            Maria Hedegård
          </note>
          <note>
            Interpellation 2007/08:579
          </note>
          <note>
            Interpellation 2007/08:579 Regeringens satsning Lärarlyftet
          </note>
          <note>
            Interpellationen kommer att besvaras tisdagen den 13 maj 2008.
          </note>
          <note>
            Skälet till dröjsmålet är sedan tidigare inbokade engagemang
            och resor.
          </note>
          <note>
            Jan Björklund
          </note>
          <note>
            Interpellation 2007/08:580
          </note>
          <note>
            Interpellation 2007/08:580 Regeringens utbildningspaket för obehöriga
            lärare
          </note>
          <note>
            Interpellationen kommer att besvaras fredagen den 16 maj 2008.
          </note>
          <note>
            Skälet till dröjsmålet är att jag vid tidigare svarstillfällen
            har redan inbokade engagemang och resor.
          </note>
          <note>
            Lars Leijonborg
          </note>
          <note>
            Interpellation 2007/08:581
          </note>
          <note>
            Interpellation 2007/08:581 Luftföroreningarna och hot mot folkhälsan
          </note>
          <note>
            Interpellationen kommer att besvaras fredagen den 25 april 2008.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            Interpellation 2007/08:582
          </note>
          <note>
            Interpellation 2007/08:582 Social klausul i EU-fördraget
          </note>
          <note>
            Interpellationen kommer att besvaras tisdagen den 13 maj 2008.
          </note>
          <note>
            Skälet till dröjsmålet är tjänsteresa.
          </note>
          <note>
            Karin Renman
          </note>
          <note>
            Interpellation 2007/08:584
          </note>
          <note>
            Interpellation 2007/08:584 Folkomröstning i Burma
          </note>
          <note>
            Interpellationen kommer att besvaras fredagen den 9 maj 2008.
          </note>
          <note>
            Skälet till dröjsmålet är utländska besök samt utlandsresor.
          </note>
          <note>
            Carl Bildt
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Samordningsnummer och anmälan av dödfödd m.m.
          </note>
          <note>
            Föredrogs
          </note>
          <note type="speaker">
            Anf. 1 MARIE ENGSTRÖM (v):
          </note>
          <note>
            Herr talman! Jag tänker prata om min reservation som handlar
            om skyddade identiteter.
          </note>
          <note>
            Det är allt fler människor som skaffar sig skyddade personuppgifter.
            Det har vi sett statistik från Skatteverket som visar på. År 1993
            var det drygt 4 700 personer det handlade om. Fram till år 2007
            har siffran vuxit till över 11 000. Då handlar det både om sekretessmarkering
            och om människor som har kvarskrivning. I vissa fall handlar det
            också om fingerade personuppgifter, fast de är väldigt få. En
            stor del av ökningen består i första hand av kvinnor som förföljs
            och trakasseras av män, men också antalet kvinnor som behöver
            skydd på grund av hedersrelaterat våld uppvisar en viss ökning.
          </note>
          <note>
            Det som är det stora problemet är att det är allt fler identiteter
            som röjs. Det är inte alls ovanligt att det är myndigheter som
            bär skulden till att det ser ut som det gör. Det är många som,
            trots att de vidtar väldigt många försiktighetsmått och -steg,
            hamnar i offentliga register eller i register hos olika företag.
            Man kan spekulera i vad det beror på, men som jag sade förut kanske
            det är så att kunskapen i de här frågorna inte är tillräckligt
            stor till exempel ute hos många av våra myndigheter.
          </note>
          <note>
            Vi lever som rättslösa flyktingar i vårt eget land, säger en
            kvinna i en intervju och menar att vardagsproblemen kan bli oändliga.
            Någon vittnar om att barn har vägrats läkarvård för att något
            personnummer inte har kunnat uppges. Någon annan säger att det
            är väldigt lätt att röjas av obetänksamma myndigheter. Någon berättar
            om en son som inte har kunnat söka till gymnasiet eftersom man
            inte vet vilket namn man ska skriva på betyget. Många drar sig
            för att skaffa busskort, bibliotekskort och annat. Någon säger
            att det är svårt att flytta till en annan kommun och söka ett
            jobb, för hur ska man kunna söka ett jobb om man inte kan tala
            om vad man heter och var man bor?
          </note>
          <note>
            Som det står i betänkandet tog Skatteverket 2004 i samråd med
            en del andra myndigheter CSN, Polisen, Socialstyrelsen, Domstolsverket
            med flera fram en vägledning för hur man ska hantera den här typen
            av uppgifter ute hos myndigheterna. Det är en lång rad bra saker
            som tas upp. Det handlar om hur man ska hantera sekretessmarkeringar
            när man utvecklar IT-stöd. Det handlar om vilka som ska ha behörighet.
            Det handlar om hur man utformar rutiner och om att det är väldigt
            viktigt att den enskilda myndigheten gör en egen riskbedömning.
            Det handlar också om att man regelbundet bör följa upp och kontrollera
            att de här reglerna efterlevs.
          </note>
          <note>
            Jag vet att det pågår utredningar Folkbokföringsutredningen och
            Stalkningsutredningen som har att se över frågor som berör människor
            som lever med skyddade identiteter.
          </note>
          <note>
            I morgon är det en stor debatt här i kammaren som rör handlingsplanen
            för att bekämpa mäns våld mot kvinnor. Där har man också tagit
            upp ett antal så kallade insatsområden. Det kommer att bli en
            lång debatt.
          </note>
          <note>
            Anledningen till att jag har en reservation är att jag tycker
            att frågan om utbildningsinsatser och informationsinsatser för
            människor som finns i myndigheter inte har uppmärksammats tillräckligt
            mycket.
          </note>
          <note>
            Jag kanske har fått en viss kritik för att jag har reserverat
            mig. Många tycker att vi är så överens i den här frågan, och det
            tror jag faktiskt att vi är. Men jag yrkar ändå bifall till min
            reservation just för att markera att jag tror att det är bra att
            vi gör en översyn av lagstiftning och regelverk men att vi också
            måste se till att vi ger tillräckliga resurser för att detta också
            efterlevs ute på våra myndigheter.
          </note>
          <note type="speaker">
            Anf. 2 BIRGITTA ERIKSSON (s):
          </note>
          <note>
            Herr talman! Vi har i detta läge lämnat ett särskilt yttrande.
            Anledningen är naturligtvis att vi ser att det finns stora problem
            här och att man måste ta frågan om människor som är på flykt på
            större allvar.
          </note>
          <note>
            Personuppgifterna har en väldigt viktig funktion i samhället.
            De används i många olika sammanhang och har stor praktisk betydelse
            för att man ska kunna leva ett normalt liv.
          </note>
          <note>
            Vi vet också att i Sverige befinner sig flera tusen kvinnor på
            flykt. De har flytt efter ett antal år av misshandel, våldtäkt
            och hot. Många flyr med sina barn. Behovet av skydd för dessa
            kvinnor och deras barn är stort, särskilt då de ofta förföljs
            och hotas till livet av sin före detta partner. En växande grupp
            är också de som behöver skydd för att de utsätts för hedersrelaterat
            våld och även vittnen som behöver skydd.
          </note>
          <note>
            De möjligheter som finns i dag att skydda personuppgifter är
            bland annat sekretessmarkeringen. Det är ingen absolut sekretess.
            Det finns ingen reglering i lag, utan det är en bedömning som
            görs om man kan lämna ut eller om man ska sekretessbelägga uppgiften.
            Det bedöms från fall till fall. Den pågående utredningen Folkbokföringen
            i framtiden ska se över om de skyddade personuppgifterna ska lagregleras.
            Det är klokt.
          </note>
          <note>
            Det finns också ett lagreglerat skydd genom kvarskrivning. Det
            finns också en lag som reglerar fingerade personuppgifter. Det
            är sällsynt att personer tilldelas fingerade personuppgifter.
            Det beslutas av Stockholms tingsrätt efter beredning hos Rikspolisstyrelsen.
            Vad jag vet är det ett fyrtiotal personer i Sverige i dag som
            har fingerade personuppgifter.
          </note>
          <note>
            Man kan säga att dessa tre möjligheter bedöms i en fallande skala.
            Det är naturligtvis mycket svårt att få fingerade personuppgifter
            även om det kan anses som det absolut säkraste sättet för utsatta
            kvinnor och barn. Man ska också komma ihåg att det är svårt och
            ett stort ingrepp för personen själv att leva med fingerade personuppgifter.
          </note>
          <note>
            Herr talman! Skyddet för personuppgifter är långt ifrån enkelt
            och okomplicerat. Som jag sade tidigare är skyddsbeslutet ofta
            ett stort ingrepp i den personliga integriteten och friheten.
            Något så odramatiskt som att gå med i en bokklubb kan innebära
            att den skyddade identiteten röjs. Det var också Marie Engström
            inne på.
          </note>
          <note>
            Dessutom försvåras kontakten med myndigheter då endast ett fåtal
            tjänstemän har tillgång till personuppgifterna. Upptäcktsrisken
            gör också att den som försöker skydda sig på detta sätt befinner
            sig i en stressituation. Vi vet också att personer som lever under
            den här typen av skyddad identitet har ett stort behov av att
            ha kontakt med myndigheter. Det är därför oerhört viktigt att
            myndigheterna förstår allvaret i om man skulle röja en uppgift.
          </note>
          <note>
            Tyvärr är det så, som Marie Engström också tog upp, att personuppgifterna
            röjs alltför lätt. Det drabbar framför allt kvinnor som vill bryta
            kontakten med män som utsätter dem för hot och våld men naturligtvis
            även andra människor som utsätts för hot och våld i sitt vardagsliv.
          </note>
          <note>
            Sedan ett år tillbaka bedrivs ett arbete som syftar till att
            säkra skyddet för dem som är utsatta för hot. Det har resulterat
            i en förstärkning av sekretessen och en utvidgning av ansvaret
            för att sekretessen inte bryts till samtliga myndigheter. Skyddet
            för vittnen har också fått en ny reglering. Tyvärr är dessa åtgärder
            inte tillräckliga. Personer med behov av skydd ökar hela tiden.
            Från 1994 och fram till 2007 har antalet personer med sekretessmarkering
            ökat från 5 540 till 11 047. 1994 var 68 kvarskrivna; i dag är
            det 1 294. Det är bekymmersamt att det ökar på detta sätt.
          </note>
          <note>
            Stalkningsutredningen pågår och har fått direktiv att utreda
            vilka skyddsåtgärder som är lämpligast för att förstärka personsäkerheten
            för personer som utsatts för hot eller förföljelse. Skatteverket
            arbetar med de tekniska förutsättningarna för ett säkert skydd.
          </note>
          <note>
            Det pågår också en utredning under rubriken Folkbokföring i framtiden
            där man också tittar på frågan om skyddade personuppgifter eftersom
            det i dag, som jag sade tidigare, inte är lagreglerat.
          </note>
          <note>
            När det gäller personsäkerheten kan vi generellt konstatera att
            det läggs ett oerhört stort ansvar på offret. Det är därför viktigt
            att man i pågående utredningar tar fasta på och föreslår åtgärder
            som lägger ett betydligt större ansvar på förövarna.
          </note>
          <note>
            Herr talman! Socialdemokraterna har genom några reservationer
            i betänkandet 2007/08:JuSoU1 påtalat ett antal brister i regeringens
            handlingsplan. Dessa handlar till exempel om tillämpningen av
            besöksförbud, att besöksförbud ska kunna kompletteras med elektrisk
            fotboja, att tillhörigheter ska kunna hämtas med skydd av polis
            med mera.
          </note>
          <note>
            Att allt fler kvinnor får skaffa skyddad identitet på grund av
            förföljelse och trakasserier visar att regeringens handlingsplan
            inte är tillfyllest. För närvarande vill vi dock avvakta med våra
            yrkanden i ärendet eftersom Stalkningsutredningen ska redovisa
            sina förslag redan den 30 september i år. Vi tycker att det vore
            fel att föregripa detta, även om vår uppfattning är att betydligt
            mer måste göras. Men vi anser att det finns anledning att avvakta
            resultatet av pågående utredningar. Därför har vi inte något yrkande.
          </note>
          <note type="speaker">
            Anf. 3 ULF BERG (m):
          </note>
          <note>
            Herr talman! Jag börjar med att yrka bifall till förslaget i
            SkU26, gällande samordningsnummer och anmälan av dödfödd m.m.,
            och avslag på samtliga motioner.
          </note>
          <note>
            Betänkandet berör en fråga som tidigare talare inte har varit
            inne på, och det är när ett barn är dött vid födseln. Vi har i
            dag regler om att det är den 28 havandeskapsveckan som utgör en
            gräns. Den har blivit lite stötande i och med att man i dag kan
            klara livet på barn som föds i den 22 havandeskapsveckan.
          </note>
          <note>
            Redan 1976 föreslog Världshälsoorganisationen, WHO, att man skulle
            göra en förändring och räkna från den 22 veckan. Även vid en översyn
            1989 behöll vi rekommendationen. Det är därför hög tid att vi
            genomför förändringen, för om till exempel en tvilling föds i
            den 27 havandeskapsveckan och lever så är det ett barn, medan
            om den andra tvillingen avlider strax före födseln så är det ett
            foster. Det känns onekligen lite konstigt. Därför är detta en
            bra förändring och att det, inte minst när det gäller tvillingar,
            blir en samsyn. Då blir det en naturlig följd att ändra begravningslagens
            regler så att det är den 22 havandeskapsveckan som även gäller
            där.
          </note>
          <note>
            Herr talman! Vad gäller samordningsnummer har det länge funnits
            en kritik mot det systemet. De som har fått ett samordningsnummer
            har länge känt att det har varit svårt att använda sig av det
            därför att man på banken eller på andra ställen inte har tagit
            det på speciellt stort allvar. Nu föreslås att om identiteten
            är känd när man får ett samordningsnummer ska det läggas in i
            det statliga personregistret, Spar. Bedömningen görs, vilken jag
            helt delar, att det då blir lättare för banker och andra som ska
            kontrollera uppgifterna och att det blir mer legitimt med samordningsnumren.
          </note>
          <note>
            Marie Engström bad nästan om ursäkt för att hon reserverade sig,
            men det tillhör väl det politiska spelet även om man nästan är
            överens. Birgitta Eriksson hade ett särskilt yttrande, men vi
            är, som sagt, väldigt överens. Folkbokföringsutredningen ser ju
            över detta. Det är helt riktigt att sekretessuppgifterna som man
            i dag har löst problemen med är frivilliga.
          </note>
          <note>
            Men här har JO inte heller haft någon invändning. Men det är
            en sådan fråga som man tittar på i denna utredning.
          </note>
          <note>
            Man ska också titta på ett antal andra saker. En sådan sak är
            om det finns skäl att andra myndigheter och organisationer ska
            kunna hämta uppgifter hos Skatteverket. I dag finns det en risk.
            Ju fler som ska lagra dessa personuppgifter, desto större är naturligtvis
            risken att göra misstag än om uppgifterna finns på bara ett ställe.
          </note>
          <note>
            Avslutningsvis vill jag ta upp frågan om skyddad identitet. Det
            är naturligtvis väldigt bra om det blir ännu bättre i fråga om
            detta och att färre misstag begås. Jag tror att det var Marie
            Engström som sade att det naturligtvis är väldigt beklagligt när
            statliga myndigheter begår misstag och röjer en skyddad identitet.
          </note>
          <note>
            Men jag tycker att det finns skäl att påminna om den handlingsplan
            som vi i alliansen har tagit fram på just detta område. Det är
            56 åtgärder. Det bästa måste ändå vara att man ser till att kvinnor
            kan leva vidare utan att hamna i den situationen att de måste
            skydda sig med hemlig identitet och liknande. Men det finns sådana
            fall. Men oavsett vilka handlingsplaner vi har och vad vi gör
            kommer detta problem att leva kvar. Men det är ändå bra om så
            få som möjligt måste tillgripa den här sortens skydd. Det är naturligtvis,
            precis som tidigare talare har sagt, ett stort bekymmer för dem
            som måste vidta dessa åtgärder.
          </note>
          <note>
            Än en gång yrkar jag med glädje bifall till förslaget i skatteutskottets
            betänkande.
          </note>
          <note type="speaker">
            Anf. 4 BIRGITTA ERIKSSON (s) replik:
          </note>
          <note>
            Herr talman! Jag tror att Ulf Berg och jag är överens om att
            det innebär väldigt stora svårigheter och problem att leva med
            skyddad identitet, både praktiskt i kontakter med myndigheter
            och när det gäller personsäkerheten.
          </note>
          <note>
            Samtidigt är det oerhört viktigt att man fokuserar på denna fråga
            och debatterar den därför att det finns en väldigt stor okunskap
            ute bland myndigheter och i samhället i stort.
          </note>
          <note>
            Både Ulf Berg och jag deltog i ett seminarium som skatteutskottet
            anordnade för att lära oss lite mer och få belyst hur reglerna
            om skyddad identitet är utformade och hur de ska tillämpas. Där
            framkom det hur stora problemen är och hur lätt en person med
            skyddad identitet röjs. Därför tycker jag att det är viktigt att
            vi poängterar det. Från vår sida är det viktigt att man skickar
            med detta till Stalkningsutredningen.
          </note>
          <note>
            Som det är i dag ligger bevisbördan när det gäller att ha skyddad
            identitet helt och hållet på kvinnan. Det ligger också på kvinnan
            att hela tiden skydda sig och sina barn. Jag tycker att man måste
            fundera på om det är rimligt att det är så. Det kanske är rimligare
            att man undersöker om ett större ansvar kan läggas på förövaren.
            Jag vet att den här utredningen också har ett uppdrag att titta
            på hur man kan begränsa livsutrymmet för förövaren i stället för
            kvinnorna och barnen eftersom de har en i stort sett omöjlig situation
            när det gäller att röra sig och fungera i vårt samhälle.
          </note>
          <note type="speaker">
            Anf. 5 ULF BERG (m) replik:
          </note>
          <note>
            Herr talman! Ja, Birgitta Eriksson, jag tror att vi är väldigt
            överens. Nu handlar detta inte enbart om kvinnor, men det är mest
            kvinnor. Det kan också finnas personer som har blivit vittne till
            ett brott och annat och hamnar i en hotsituation. Det är tack
            och lov väldigt sällsynt. Men dessa personer måste vidta olika
            åtgärder för att skydda sig.
          </note>
          <note>
            När det gäller det sista som Birgitta Eriksson tog upp är det
            naturligtvis otroligt svårt att göra avvägningar. Man måste verkligen
            fundera på hur man löser frågan om att ha ett livstidsstraff för
            en person som har trakasserat en kvinna. Det kan finnas aggressioner
            kvar. Precis som Birgitta Eriksson säger är det naturligtvis ofta
            fråga om män. Detta bekymmer kan finnas under väldigt många år
            och kanske i vissa fall under resten av livet eftersom det finns
            svartsjuka och annat som ligger bakom.
          </note>
          <note>
            Herr talman! Detta är otroligt komplicerade frågor, men jag tror
            att vi har en samsyn i denna kammare om att det här gäller att
            vi gör allt som går att göra för att de som är offer i görligaste
            mån ska kunna leva vidare utan stora bekymmer. Men nu är det tyvärr
            som det är i dag, men vi får hjälpas åt för att försöka hitta
            ännu bättre regler för att minimera de skador som uppstår.
          </note>
          <note type="speaker">
            Anf. 6 BIRGITTA ERIKSSON (s) replik:
          </note>
          <note>
            Herr talman! Det är det som det handlar om för oss. Jag tror
            att Ulf Berg håller med mig om att det inte är rimligt att man
            lägger ett så stort ansvar på offret. Man måste också hitta ett
            system där man lägger ett större ansvar på förövaren. Man kan
            tänka sig att man begränsar livsutrymmet för förövaren genom fotboja
            eller på annat sätt. Man kan också tänka sig ett skadeståndsansvar
            för förövaren. I dag kostar det oerhört mycket för offret, den
            som har blivit utsatt för våld, att kanske fly snabbt och byta
            bostad. Jag träffade en kvinna som lever under dessa omständigheter
            och som tillsammans med sina barn hade bytt bostad åtta gånger
            under fyra år. Det kostar en massa pengar. Då kan man fundera
            på om det inte skulle kunna läggas fram ett förslag om skadeståndsansvar
            för förövaren.
          </note>
          <note>
            En annan sak som jag tycker att man ska fundera på och som jag
            skulle vilja skicka med till Stalkningsutredningen är naturligtvis
            att det är så lätt att röja en skyddad identitet. Som en brottsförebyggande
            åtgärd skulle man kunna fundera på om röjandet skulle kunna leda
            till skadeståndsansvar för att verkligen trycka på allvaret i
            att röja en identitet och de enorma konsekvenser som det får för
            enskilda personer.
          </note>
          <note>
            Det finns alltså betydligt fler åtgärder som man kanske skulle
            börja fundera på, och man kanske skulle ha ett annat synsätt och
            mer titta på hur förövarens livsutrymme ska begränsas och inte
            offrets.
          </note>
          <note>
            Jag hoppas att man tar till sig detta i den pågående utredningen.
          </note>
          <note type="speaker">
            Anf. 7 ULF BERG (m) replik:
          </note>
          <note>
            Herr talman! Låt mig vinkla den här frågan något eftersom jag
            till professionen är polis och har ägnat en hel del tid åt att
            försöka få kvinnor att erkänna hur saker och ting har varit.
          </note>
          <note>
            Jag kommer ihåg ett fall då jag säkert stod minst en halvtimme
            och försökte få en kvinna att berätta. Jag förstod precis hur
            det var, men hon förnekade att det fanns problem och att mannen
            slog henne. Precis när jag hade gett upp och vi var på väg därifrån
            sade kvinnan: Något slag får man väl tåla. Och då fick jag öppningen.
          </note>
          <note>
            Men det finns alltså en fara i om kvinnor tycker att det blir
            på tok för stränga straff. Många gånger när kvinnorna börjar denna
            resa kan de tänka att det får så stora konsekvenser att de hellre
            är tysta.
          </note>
          <note>
            För att kunna hjälpa måste vi först se till att kvinnan vill
            ha denna hjälp. Jag tror därför att det är otroligt viktigt att
            man också har detta synsätt. Det är en sak som man måste ta med
            i vågskålen. Det är just den här förnekelsen som är så otroligt
            stark.
          </note>
          <note>
            Många gånger när det har gått för långt kan man med läkarundersökningar
            och annat leda detta i bevis. Men det är min uppfattning att det
            många gånger då har pågått på tok för länge.
          </note>
          <note>
            Vi är då tillbaka till den handlingsplan som omfattar 56 åtgärder
            som alliansregeringen har lagt fram. Jag tror att det är otroligt
            viktigt att vi fokuserar på hela kedjan. Då handlar det om den
            svagaste länken. Då måste detta hela tiden passa ihop för att
            kedjan ska hålla.
          </note>
          <note>
            Detta är otroligt komplexa frågor. Det är klart att vi kan fatta
            beslut här som ser bättre ut. Men om vi har otur kan det slå tillbaka
            om vi inte har tänkt oss för. Det är därför svåra frågor.
          </note>
          <note type="speaker">
            Anf. 8 MARIE ENGSTRÖM (v) replik:
          </note>
          <note>
            Herr talman! Jag begärde replik när Ulf Berg sade att det lät
            som att jag bad om ursäkt för att jag yrkade bifall till min reservation.
            Det är mycket möjligt att det lät så. Därför är det på sin plats
            att jag försöker förklara mina motiv lite grann.
          </note>
          <note>
            Både Folkbokföringsutredningen och Skatteverkets arbete handlar
            om frågor kring överföring av personuppgifter. Det ska ske på
            ett korrekt sätt. Stalkningsutredningen handlar om både skyddsåtgärder
            och ekonomiskt stöd. I morgon ska det antas en handlingsplan.
            Där har även Vänsterpartiet en hel del reservationer och förslag
            till förbättringar utifrån regeringens förslag.
          </note>
          <note>
            Vad jag vill säga med det är att vi gör väldigt mycket, och vi
            är väldigt bekymrade, för det här är ett stort problem. Trots
            det växer antalet människor som är i behov av skyddade personuppgifter.
            Med det ökar också risken och växer antalet människor vars uppgifter
            röjs. Det är precis det jag vill komma åt med min reservation.
            Jag kan inte riktigt hitta någonstans exakt problemet hur myndigheterna
            i sin verksamhet ska hantera ett växande antal personer med skyddade
            personuppgifter utan att risken för att dessa röjs höjs successivt.
            Det är precis det vi upplever just nu.
          </note>
          <note>
            Vi är så jätteöverens och hänvisar till allt möjligt som händer.
            Men om den här frågan hör hemma vid morgondagens handlingsplan,
            varför är inte min motion skickad till det utskott som handhar
            frågan? Den här frågan ska behandlas inom ramen för skatteutskottets
            ansvarsområde.
          </note>
          <note type="speaker">
            Anf. 9 ULF BERG (m) replik:
          </note>
          <note>
            Herr talman! Jag förstår att jag inte skulle ha sagt så där,
            men nu sade jag så i alla fall. Det gör att vi får ett litet replikskifte.
          </note>
          <note>
            Regeringen har givit en utredning som heter Folkbokföringsutredningen
            i uppdrag att göra en översyn. Det finns. Sedan är nästa fråga:
            Är det betydligt fler fall? Det vet jag inte. Däremot är det förhoppningsvis
            så att det är flera som upptäcks i dag och får hjälp. Jag tror
            att det historiskt varit och fortfarande tyvärr är ett otroligt
            stort mörkertal. Det är många som lever i det dolda, som jag var
            inne på i replikskiftet med Birgitta Eriksson.
          </note>
          <note>
            Låt oss ta det lite lugnt, se till att genomföra utredningen
            och titta på om det finns anledning att se över det här med sekretessen
            och om det finns anledning att se över detta att andra myndigheter
            får hämta sina uppgifter hos Skatteverket. Kan det vara ett sätt?
            Det är bland annat det som regeringen har bett utredningen att
            titta på.
          </note>
          <note>
            När det gäller att röja uppgifter är det naturligtvis olyckligt
            när myndigheter gör det. Som sagt är det väldigt svårt med dagens
            Internet och liknande. Barnen kanske finns med i idrottsföreningar,
            man vill ta kort, och namnen finns med. Det är lätt sökbart. Det
            är otroligt viktigt att även stora delar av det civila samhället
            har kunskap om de lagar som finns om att man måste lämna tillstånd.
            När jag tar ett kort på en för mig relativt okänd församling ställer
            jag alltid frågan: Finns det någon här som är emot att det här
            fotografiet publiceras? Jag kanske inte alls har någon aning om
            att det finns människor i min närhet som har skyddad identitet.
          </note>
          <note type="speaker">
            Anf. 10 MARIE ENGSTRÖM (v) replik:
          </note>
          <note>
            Herr talman! Det är precis som Ulf Berg säger, att det här är
            ett väldigt svårt och komplicerat område. Det är just därför jag
            i min reservation säger att det behövs mer information och utbildning
            i de här frågorna så att inte fler människor med skyddad identitet
            får sina uppgifter röjda.
          </note>
          <note>
            Jag tror att det är viktigt att vi återkommer med någon typ av
            utvärdering och ser om det har blivit någon förbättring efter
            alla förändringar och efter de utredningar som nu ligger. Jag
            tror att den här debatten kommer upp om ett år igen.
          </note>
          <note type="speaker">
            Anf. 11 ULF BERG (m) replik:
          </note>
          <note>
            Herr talman! Jag kan bara uttrycka min glädje att Marie Engström
            och Vänsterpartiet är med på det här jobbet. Ju fler som kan bidra
            med bra lösningar desto bättre är det naturligtvis. Det här är
            ett otroligt komplext problem.
          </note>
          <note>
            Låt oss avsluta replikskiftet och försöka gå till handling och
            göra det här ännu bättre.
          </note>
          <note type="speaker">
            Anf. 12 JÖRGEN JOHANSSON (c):
          </note>
          <note>
            Herr talman! Betänkandet om samordningsnummer och anmälan om
            dödfödd behandlar såväl en proposition som ett antal motioner.
            Jag konstaterar att enigheten i den här frågan är tämligen stor.
            Det är givetvis bra. Jag säger det trots att det finns en reservation
            i ärendet och ett särskilt yttrande. Reservationen från Vänsterpartiet
            kan jag instämma i men komplettera den med att våldet i nära relationer
            finns inom alla grupper, inte enbart mellan kvinna och man. I
            dagens samhälle behöver vi benämna de här problemen som våld och
            trakasserier i nära relationer också i andra relationer, även
            om våldet är störst i relationen kvinnaman.
          </note>
          <note>
            När man studerar utvecklingen av behovet av skyddad identitet
            kommer ett antal frågor upp. Ökningen är närmare en fördubbling
            på tio år. Har hoten i Sverige ökat? Har trösklarna sänkts för
            vad som ryms inom begreppet hot, eller har våldet i samhället
            ökat i allmänhet? I mitt hemlän är ökningen vad gäller sekretess
            och kvarskrivning 317 procent under åtta år, alltså en enorm ökning.
          </note>
          <note>
            De här frågorna är berättigade, och förhoppningen är att vi får
            svar och förslag till åtgärdsprogram i samband med att de utredningar
            som nu sker på det här området blir färdiga i höst. Det är också
            i samband med dem som jag har förhoppningen att de svar ges som
            Vänsterpartiet efterlyser i sin reservation. Det är frågor som
            är berättigade att ställa.
          </note>
          <note>
            Vi vet att sekretessbelagda uppgifter ibland läcker från våra
            myndigheter. Det är helt oacceptabelt. Här behövs en uppstramning.
            De åtgärder som i dag används för att skydda utsatta individer
            i form av sekretessmarkering, kvarskrivning och fingerade personuppgifter
            bör ses över utifrån den utsattes situation, som alltså nu görs.
            Det måste bli lättare att leva ett vanligt liv även om man känner
            sig hotad, och så är det inte i dag.
          </note>
          <note>
            Man behöver pröva möjligheten att i större utsträckning använda
            modellen med tillfälligt fingerade personuppgifter. Samtidigt
            är det beklagligt att behöva diskutera sådana här passiva åtgärder,
            som jag ser det, när det tveklöst borde vara den som orsakat förhållandet
            och utgör hotet som skulle vara skadeståndsskyldig i sådana här
            fall. Det visar att den här frågan rymmer mängder med frågetecken.
            Som jag ser det kommer de här frågorna förhoppningsvis att lösas
            i samband med att utredarna presenterar sina förslag. Intill dess
            får vi avvakta.
          </note>
          <note>
            Det är med viss förvåning jag noterar att Socialdemokraterna
            i sitt särskilda yttrande skriver att regeringens handlingsplan
            inte fungerar. När man skriver så från Socialdemokraterna förmodar
            jag att man i det påståendet inrymmer regering oavsett färg, eftersom
            den stora negativa utvecklingen faktiskt skett under en regering
            med en annan färg än vad den nuvarande har. Den nuvarande har
            ju suttit bara 18 månader.
          </note>
          <note>
            Frågan om anmälan av dödfödd är en fråga som tangerar oss dramatiskt
            eller endast ses om en naturlig utveckling av de medicinska framstegen.
            Sverige är i dag ett av de länder som inte har genomfört WHO:s
            rekommendation att anmälan av dödfödd ska ske efter 22 hela havandeskapsveckor.
            Det kan ses som underligt att den här förändringen inte har skett
            tidigare, då praxis inom vården har varit 22 veckor. Efter den
            tidpunkten kan en nyfödd överleva med hjälp av vårdinsats. Vi
            bör alltså se den här förändringen som en administrativ förändring
            inom folkbokföringen och inte som en direkt vårdetisk fråga.
          </note>
          <note>
            Nu kommer det här givetvis att påverka våra jämförelsetal i förhållande
            till övriga länder. Sverige har i dag världens lägsta barndödlighet.
            Givetvis är det lättare att få lägre siffror när den nyfödde är
            sex veckor äldre än vad som nu är fallet.
          </note>
          <note>
            Nu kommer en korrigering att ske, och förhoppningen är givetvis
            att vi i jämförelse med vår omvärld även i fortsättningen kommer
            att ha låga dödstal på det här området.
          </note>
          <note>
            Herr talman! Som jag nämnde inledningsvis är utskottet tämligen
            överens om betänkandet även om det finns nyansskillnader i form
            av en reservation och ett särskilt yttrande. Jag yrkar dock avslag
            på reservationen och bifall till utskottets förslag till beslut.
          </note>
          <note type="speaker">
            Anf. 13 BIRGITTA ERIKSSON (s) replik:
          </note>
          <note>
            Herr talman! Jag tror att vi är överens om att det som finns
            i dag inte är tillfyllest. Jörgen Johansson var inne på att sekretessmarkering
            och kvarskrivning inte fungerat tillräckligt väl eftersom de ökar
            kraftigt. Det måste vi naturligtvis gemensamt försöka ändra på.
          </note>
          <note>
            Handlingsplanen är inte tillfyllest. Så uttryckte vi det i vårt
            särskilda yttrande. Det är givetvis så. Den situation som de hotade
            lever under är alldeles för komplicerad, och därför måste vi fundera
            på om de åtgärder som vidtas är tillräckliga. Vi hoppas att utredningarna
            ska komma med förslag som innebär att de får en drägligare tillvaro.
          </note>
          <note>
            Vid det seminarium som skatteutskottet anordnade kom det fram
            en del förslag på hur man kunde förbättra situationen för människor
            som lever med skyddad identitet. I dag finns till exempel inte
            möjligheter till snabb advokathjälp för dem som befinner sig i
            en sådan situation. Kanske skulle telefonrådgivning och särskilda
            skyddshandläggare vara ett sätt att underlätta och hjälpa dem
            i den svåra situation de befinner sig.
          </note>
          <note>
            Omprövningen är också ett problem. Man omprövas alltså efter
            två eller tre år. Kanske bör man fundera på om det i stället vore
            lämpligare att låta det löpa tills man vet att hotet är avvärjt.
            Omprövningen innebär en stor press på kvinnorna eftersom det ligger
            på dem att bevisa att det fortfarande föreligger ett hot. Det
            finns således mer att göra.
          </note>
          <note type="speaker">
            Anf. 14 JÖRGEN JOHANSSON (c) replik:
          </note>
          <note>
            Herr talman! Det här är en oerhört svår fråga. Den berör enskilda
            individer, och det är mycket känslor inblandade. Det var därför
            jag reagerade när jag läste Socialdemokraternas särskilda yttrande
            om handlingsplanen, för det är tveklöst så att vi, oavsett regering,
            haft en kraftig utveckling; den kraftigaste utvecklingen skedde
            kanske under den tidigare regeringen. Det är ett problem som vi
            måste lösa gemensamt, alltså den formen av värderingar i samhället.
          </note>
          <note>
            Det seminarium vi hade i riksdagen var mycket bra. Där framkom
            en del infallsvinklar som är väl värda att ta med sig i den fortsatta
            behandlingen av ärendet.
          </note>
          <note>
            Diskussionen, debatten, om hur vi går vidare och löser frågan
            på bästa sätt får vi, som sagt, ta efter att utredaren lagt fram
            sitt förslag.
          </note>
          <note type="speaker">
            Anf. 15 BIRGITTA ERIKSSON (s) replik:
          </note>
          <note>
            Herr talman! Så långt är vi överens. Vi kommer att vänta på förslaget
            som läggs fram den 30 september. Det är dock viktigt att redan
            nu vara med i diskussionen och peka på den allvarliga situation
            som dessa människor lever under. Jag skulle vilja skicka med att
            jag hoppas att man i Stalkningsutredningen verkligen belyser varför
            hot och våld i nära relationer ökat så kraftigt. Jag hoppas alltså
            att det görs en noggrann bakgrundsanalys av vad ökningen beror
            på så att vi kan vidta adekvata åtgärder.
          </note>
          <note>
            Vidare hoppas jag, och utgår från, att utredningen har en nära
            dialog med de berörda, utsatta, hotade människorna så att de förslag
            som läggs fram ger ett fullgott personligt skydd för dessa människor.
          </note>
          <note type="speaker">
            Anf. 16 JÖRGEN JOHANSSON (c) replik:
          </note>
          <note>
            Herr talman! Givetvis reagerar även jag när jag ser utvecklingen
            i mitt hemlän, som är i storleksordningen 317 procent. Det är
            en häpnadsväckande utveckling. Man måste självklart analysera
            vad det beror på. Det är helt oacceptabelt att det finns en sådan
            utveckling.
          </note>
          <note>
            Att vi har denna diskussion i dag, att vi är överens i kammaren
            om åtgärderna, åtminstone i stort sett, tycker jag är ett första
            steg för att vi ska kunna lösa problemet på sikt.
          </note>
          <note type="speaker">
            Anf. 17 HELENA LEANDER (mp):
          </note>
          <note>
            Herr talman! Allt fler människor lever i dag med någon form av
            skyddade personuppgifter. Jag tror att varenda talare hittills
            rapat upp någon sorts statistik, och jag ska därför skona er från
            det. Vi kan dock konstatera att de allra flesta av dessa människor
            är kvinnor som flyr från en man som de tidigare haft en nära relation
            med och som utsatt dem för våld och hot. Men det förekommer också
            vittnen, politiska flyktingar och personer med utsatta yrken,
            som åklagare och polis, samt en del andra personer.
          </note>
          <note>
            De allra flesta har den lägsta skyddsgraden, sekretessmarkering.
            Den kan man få om man har en konkret hotbild mot sig. Det är helt
            enkelt en varningssignal om att det ska göras en noggrann kontroll
            innan personuppgifterna lämnas ut. Sekretessmarkeringen omprövas
            i regel årligen.
          </note>
          <note>
            Något färre har den starkare skyddsgraden, kvarskrivning. Det
            innebär att de fortsätter att vara folkbokförda på den tidigare
            orten trots att de flyttat. De har kvar den gamla adressen, och
            all post går via Skatteverket. Kvarskrivning beviljas för högst
            tre år men kan därefter omprövas.
          </note>
          <note>
            Jag tror att det är svårt att föreställa sig alla de praktiska
            hinder som kan möta dessa människor. Särskilt de som har kvarskrivning
            vittnar om problem med allt från att övertyga den nya kommunen
            om att barnen ska få rätt att gå i skola, trots att de inte är
            skrivna där, till räkningar som hinner förfalla innan de kommer
            från skattekontoret. Även sekretessmarkering kan innebära problem
            och en ständig rädsla för att röjas.
          </note>
          <note>
            Kunskapen om hur man hanterar personer med skyddad identitet
            varierar även om den blivit bättre på senare år. Skatteverket
            har i samråd med en rad andra myndigheter tagit fram en vägledning
            för hantering av skyddade personuppgifter i offentlig förvaltning
            i syfte att skapa enhetliga rutiner och inte röja uppgifterna
            av misstag. Trots det förekommer det att dessa personer vid varje
            ny myndighetskontakt måste förklara sin situation, hur de ska
            bli bemötta, och göra allt för att inte uppgifterna ska röjas.
            Det kan handla om så enkla saker som att man på vårdcentralen
            får sitt namn uppropat trots att man har sekretessmarkering.
          </note>
          <note>
            Det finns alltså fortfarande en hel del att göra inom vård, skola,
            socialtjänst och andra instanser som kommer i kontakt med dessa
            personer. Men det krävs inte bara bättre kunskap och rutiner utan
            också en översyn av lagstiftningen. Som tidigare talare varit
            inne på är det mycket som egentligen ligger utanför skatteutskottets
            område. Vi hanterar endast folkbokföringen. Den grundläggande
            fråga man måste ställa sig är hur rimligt det är att hela tiden
            kringskära den drabbade personens liv och i vilken utsträckning
            mer ansvar måste läggas på förövaren. Jag tycker att det är fullt
            rimligt att en person som överträder besöksförbudet exempelvis
            ska ha elektronisk fotboja. Men det är alltså inte en fråga om
            folkbokföring och hanteras därmed inte av oss i skatteutskottet.
          </note>
          <note>
            Om vi håller oss till den har vi frågorna om sekretessmarkering,
            kvarskrivning och rutiner för detta. Det har kommit kritik från
            brottsofferjourer och kvinnojourer som anser att man är alldeles
            för restriktiv när det gäller omprövning. Om skyddet fungerat
            som det var avsett och personen därmed inte kunnat bli uppspårad
            och hotad igen har man ibland gjort bedömningen att det inte längre
            finns någon aktuell hotbild och tagit bort skyddet. När skyddet
            inte längre finns kvar kommer förövaren fram och offret utsätts
            för nya övergrepp. Det är förstås inte rimligt.
          </note>
          <note>
            Självklart måste myndigheterna lita på dessa personer så pass
            mycket att de inte gör de restriktiva bedömningarna som försätter
            personerna i fara. Samtidigt är det naturligtvis rimligt att ompröva
            skyddsbehovet så att det inte slentrianmässigt fortsätter att
            finnas kvar om det inte finns en aktuell hotbild. Däremot är det
            inte rimligt att konsekvensen kan bli att personer måste röjas
            var tredje år och utsättas för nya hot för att sedan åter kunna
            få skydd. Det hela blir knappast lättare av att man inte kan överklaga
            Skatteverkets beslut om att inte förlänga skyddet.
          </note>
          <note>
            I stället har det föreslagits att skyddet ska förlängas automatiskt
            om det inte framkommer nya skäl som talar mot det, och då ska
            inte det faktum att skyddet fungerat ses som ett skäl till att
            det inte behövs. Vi måste trots allt komma ihåg att det finns
            stora praktiska problem med att ha skyddad identitet. Det är knappast
            något man utsätter sig för bara för att det är kul, om man inte
            upplever att det finns en konkret hotbild.
          </note>
          <note>
            Frågan om rutinerna kring sekretessmarkering och kvarskrivning
            är en av de frågor som bereds av Stalkningsutredningen som presenteras
            i september. Det är rimligt att ge dem en chans att slutföra sitt
            arbete, särskilt som jag upplever att det finns en stor samsyn
            om att det är ett angeläget problem som vi verkligen måste göra
            någonting åt. Därför har jag inget yrkande i den delen i dag.
            Jag har heller inga invändningar mot frågan om samordningsnummer
            eller anmälan om dödfödd. Ni får helt enkelt leva med att det
            blir mycket prat och lite yrkanden i dag.
          </note>
          <note type="speaker">
            Anf. 18 AGNETA BERLINER (fp):
          </note>
          <note>
            Herr talman! Jag yrkar bifall till förslaget i betänkandet SkU26.
            Även jag ska uppehålla mig vid punkt 3, skyddet av personuppgifter
            inom folkbokföringen. Jag tänkte först sätta in den i sitt sammanhang.
          </note>
          <note>
            Ungefär 25 000 fall av misshandel av kvinnor och drygt 4 000
            våldtäkter anmäls varje år. Nästan åtta av tio av de drabbade
            kvinnorna har utsatts för våld av en man som står henne nära.
            Vi kan tänka oss den rädsla som många kvinnor lever i och den
            frihet som många kvinnor berövas, förutom de kränkningar som de
            har utsatts för. För att toppa den känslan vet vi dessutom att
            16 kvinnor mördas varje år i Sverige av en man som de har eller
            har haft en nära relation med.
          </note>
          <note>
            Som många har nämnt är det allt fler i dag som lever med skyddad
            identitet. Det har givetvis den här bakgrunden. Det är över 11
            000 personer i Sverige, där merparten är kvinnor som har hotats
            och utsatts för våld och förföljelse av sina män eller tidigare
            män. Ungefär 4 000 barn lever med denna typ av skydd. Det här
            är kvinnor och barn som har tvingats till flykt, ofta efter åratal
            av misshandel och ständiga hot.
          </note>
          <note>
            I dag medger den svenska lagstiftningen tre skyddsmöjligheter.
            Gemensamt för dem är att det är offren, det vill säga oftast kvinnan
            och barnet, som drabbas hårt. De här kvinnorna och barnen är oerhört
            utsatta och sårbara. De kan aldrig räkna med att få stanna kvar
            där de bor för tillfället. De lever ofta isolerade i ett ständigt
            spänningstillstånd.
          </note>
          <note>
            Jag håller med alla dem som har talat tidigare om att det behövs
            ett ändrat synsätt. Det är alltför sällan det görs något för att
            begränsa förövarnas utrymme. I stället är det kvinnorna som ofta
            tvingas fly från hus och hem och helt bryta sina livsmönster.
            Det samhället gör när vi har denna typ av regleringar är egentligen
            att vi lägger skulden på offret, som får ta konsekvenserna av
            att leva ensam på en ny ort, kanske utan kontakter med familj
            och anhöriga och i ständig rädsla och skräck för att bli upptäckta.
          </note>
          <note>
            Många har nämnt att den som har kvarskrivning har en väldigt
            svår vardag, både praktiskt och ekonomiskt. Man har svårt att
            få arbete, man kan inte använda sitt högkostnadsskydd för medicin,
            man kan inte använda bibliotekskort och så vidare. Även om de
            skyddade självklart har rätt till skola, vård, förskola och socialhjälp
            finns de officiellt inte på den plats där de befinner sig. Därför
            blir den konkreta vardagssituationen väldigt svår. Och som alltid
            under svåra förhållanden är det barnen som drabbas allra svårast.
          </note>
          <note>
            Herr talman! Detta är en bild av verkligheten. Jag vill också
            ge en annan bild.
          </note>
          <note>
            Alla människor är födda fria och lika i värde och rättigheter.
            Var och en har rätt till liv, frihet och personlig säkerhet. Var
            och en har rätt att fritt förflytta sig och välja bostadsort inom
            varje stats gränser. Var och en har rätt till social trygghet.
          </note>
          <note>
            Det var några av de mänskliga rättigheterna i FN:s deklaration.
          </note>
          <note>
            För mig verkar det som att det är med mänskliga rättigheter ungefär
            som med demokrati. Man kan aldrig ta dem för givna. De måste alltid
            försvaras. Det rätt tänkta är inte alltid så lätt att åstadkomma
            i realiteten, och det självklara genomförs inte alltid bara för
            att det är självklart. Ändå får vi inte förtröttas vare sig det
            gäller att värna demokratin eller att stå upp för att de mänskliga
            rättigheterna ska respekteras i vardagen. Det är det jag egentligen
            tycker att detta betänkande handlar om, precis som handlingsplanen,
            som många har nämnt.
          </note>
          <note>
            Överläggningen var härmed avslutad.
          </note>
          <note>
            7 § Beskattning av flygbränsle för privat ändamål
          </note>
          <note>
            Föredrogs
          </note>
          <note type="speaker">
            Anf. 19 PETER PEDERSEN (v):
          </note>
          <note>
            Herr talman! Som förste talare kanske jag får göra en tillbakablick
            och beskriva ärendet för att göra det begripligt för eftervärlden
            genom protokollet.
          </note>
          <note>
            Förslaget till proposition 2007/08:122 om beskattning av flygbränsle
            som förbrukas i luftfartyg när de används för privata ändamål
            är föranlett av att Sverige på området har haft ett EG-rättsligt
            undantag som upphörde att gälla från och med den 1 januari 2007.
            Huvudregeln i det aktuella direktivet har varit att flygbränsle
            som används för kommersiellt ändamål ska vara skattefritt, medan
            flygbränsle som används för privat ändamål ska beskattas. Medlemsstaterna
            får dock begränsa tillämpningsområdet för skattebefrielsen för
            flygbränsle till att enbart gälla flygfotogen. Det innebär att
            det är möjligt att beskatta flygbränslet även när bränslet används
            yrkesmässigt, eller kommersiellt om man vill uttrycka det så.
          </note>
          <note>
            Sverige har alltså sedan EU-inträdet haft ett undantag från gemenskapsrättens
            regler om beskattning av flygbränsle som används för privat nöjesflygning.
            Allt flygbränsle har således varit skattebefriat oavsett användningsområde.
            Detta upphörde att gälla vid utgången av år 2006.
          </note>
          <note>
            Nu föreslås alltså att vi i den förändrade verkligheten ska upprätthålla
            en ordning som går ut på att det privata flyget ska beskattas,
            medan det kommersiella flyget inte ska drabbas av någon typ av
            beskattning. Vi i Vänsterpartiet vill i detta sammanhang betona
            att vi i andra motioner i andra sammanhang väldigt tydligt talar
            om att vi anser att alla transportslag, även flyget, rimligtvis
            ska bära sina samhällsekonomiska kostnader på kort och lång sikt.
            Det är alltså angeläget att luftfarten bidrar till att utsläppsminskningar
            genomförs, så att de mål som vi satt upp här i riksdagen, till
            exempel vad gäller miljökvalitet, kan uppnås.
          </note>
          <note>
            Det kan också konstateras att flyget räknat per passagerarkilometer
            är det transportsätt som påverkar miljön mest i negativ bemärkelse.
            Vi finner att det är en orimlig ordning att just flyget ska vara
            något slags skattefri zon. Vi är medvetna om att det finns ålderdomliga
            regler, system och internationella överenskommelser som i dag
            omöjliggör att vi går in och beskattar till exempel flygfotogen
            inom internationell luftfart. Men det är en väg som vi måste gå.
            Vi har föreslagit andra åtgärder för att se till att även flyget
            betalar sina samhällsekonomiska kostnader, till exempel en start-
            och landningsskatt för inrikesflyget.
          </note>
          <note>
            Herr talman! Vi vill därför välkomna att regeringen lägger fram
            detta förslag. Vi ser det som ett första steg mot en beskattning
            av allt flygbränsle. Det första steget är alltså att man beskattar
            flygbränsle för privat ändamål. Det är rimligt att man nu går
            vidare och tittar över möjligheten att beskatta det bränsle som
            används för kommersiellt flyg. Det är fullt möjligt att delvis
            tillgodose det vad gäller flygbensin som används kommersiellt.
            Vi tycker att det ska utnyttjas.
          </note>
          <note>
            Med anledning av detta har vi en gemensam reservation tillsammans
            med Miljöpartiet, som jag härmed yrkar bifall till.
          </note>
          <note type="speaker">
            Anf. 20 HELENA LEANDER (mp):
          </note>
          <note>
            Herr talman! Att flyget, det mest klimatskadliga av alla transportslag,
            inte betalar några som helst klimatskatter är rent ut sagt knäppt.
            Vi vet att skatter är ett kostnadseffektivt sätt att styra för
            att minska utsläppen. Det borde förstås också gälla flyget. Självklart
            borde också flyget vara med och betala för sin miljöpåverkan,
            precis som alla andra transportslag. Att det inte är så får vi
            skylla på EU och den borgerliga regeringen.
          </note>
          <note>
            Peter Pedersen har gjort ett hedervärt försök att bringa lite
            ordning i de snåriga EU-reglerna. Jag ska försöka göra det snäppet
            ännu mer pedagogiskt, om det går.
          </note>
          <note>
            EU:s energiskattedirektiv talar om vilka flygbränslen som man
            får beskatta, vilka man inte får beskatta och vilka man måste
            beskatta. Till att börja med måste vi skilja mellan å ena sidan
            flygfotogen, som nästan uteslutande används i kommersiellt flyg,
            å andra sidan flygbensin, dieselolja och gasol, som används i
            mindre flygplan respektive i luftballonger jag vet inte hur stort
            det är i sammanhanget, men de finns i alla fall för antingen privata
            eller kommersiella ändamål.
          </note>
          <note>
            Flygfotogen för kommersiellt bruk får vi inte beskatta. Flygbränsle
            för privat bruk måste vi beskatta oavsett sort. Hur vi gör med
            flygbensin, dieselolja och gasol för kommersiellt bruk får vi
            välja själva.
          </note>
          <note>
            Hittills har Sverige haft ett undantag från beskattningen av
            privat flygbensin, men det har gått ut, precis som Peter Pedersen
            sade. Det är därför regeringen nu kommer med ett förslag om att
            anpassa lagstiftningen till detta. Det handlar alltså inte om
            att den regering om tidigare har varit med och rivit upp den flygskatt
            som den förra regeringen försökte införa plötsligt har ändrat
            sig i klimatdebattens spår, utan det är ren EU-anpassning. Följaktligen
            går man inte heller en millimeter längre än man måste enligt EU-direktivet.
          </note>
          <note>
            Flygfotogen för kommersiellt bruk får vi som sagt inte beskatta.
            Däremot skulle vi mycket väl kunna beskatta andra flygbränslen
            än fotogen. Det skulle inte bara ha miljöfördelar. Det skulle
            också underlätta administrationen väsentligt.
          </note>
          <note>
            Att man ändå inte gör det förklarar man med att det skulle kräva
            att man notifierar det till kommissionen för statsstödsgodkännande.
            Det skulle ta lite tid och fördröja ärendet som redan har blivit
            försenat.
          </note>
          <note>
            Det är klart att man kan fråga sig varför det har dröjt så länge
            med anpassningen. Men helt bortsett från den frågan förstår jag
            att man vill ta det lite lugnt och få i gång det här så fort som
            möjligt.
          </note>
          <note>
            Varför då inte när man har fått en beskattning av flygbränslet
            gå vidare och åtminstone se till att man så fort som möjligt kan
            beskatta det kommersiella flygbränsle som vi har möjlighet att
            beskatta?
          </note>
          <note>
            Det bästa och rakaste vore om vi kunde beskatta allt flygbränsle
            oavsett var det används. Det vore det mest effektiva sättet att
            bryta den oroväckande ökningen av flygtrafiken. Men det kräver
            att Sverige verkar internationellt för att allt flygbränsle ska
            kunna beskattas.
          </note>
          <note>
            I stället för att göra det sätter regeringen sitt hopp till att
            flyget ska inlemmas i EU:s handel med utsläppsrätter. Det låter
            fint i teorin. I teorin är handel med utsläppsrätter absolut ett
            bra verktyg. Men i praktiken skulle det inte hjälpa långt.
          </note>
          <note>
            Om flyg och konkurrensutsatt industri ska tävla om samma utsläppsrätter
            är risken uppenbar att det slutar med att det köpstarka flyget
            köper upp industrins utsläppsrätter och fortsätter att öka mer
            eller mindre ohejdat medan industrin flyttar utomlands. Då har
            vi inte vunnit jättemycket för miljön.
          </note>
          <note>
            Vill man på allvar minska flygets klimatpåverkan är det svårt
            att komma runt det. Det krävs klimatskatter på flyget. Därför
            yrkar jag bifall till reservationen.
          </note>
          <note type="speaker">
            Anf. 21 CHRISTIN HAGBERG (s):
          </note>
          <note>
            Herr talman! Jag kan i princip instämma i vad de två föregående
            talarna sagt. Flyget måste debatteras mycket mer när det gäller
            klimatfrågan och också stå för sina utsläpp. Det här betänkandet
            är en liten början på det. Vi har ingenting emot att man ändrar
            det.
          </note>
          <note>
            En tanke som slog mig när jag läste detta första gången var att
            man kanske borde ta en diskussion i regeringen och i EU om vad
            som är kommersiellt flyg. Förutom de viktiga transporterna inte
            minst i glesbygd där man har ett behov av att ha den här typen
            flyg räknas här upp flygfotografering och reklamflyg.
          </note>
          <note>
            Vad skönt det skulle vara att slippa flygplanen som kommer med
            en lång remsa efter sig när man ligger på badstranden på sommaren.
            Det finns inget skäl för att vi ska undanta dem från att betala
            skatt. Det är en sådan fråga som vi borde kunna ta upp och diskutera.
          </note>
          <note>
            En annan fråga som kanske är ännu mer allvarlig är att vi behöver
            piloter och utbildning. Vi har alla blivit uppvaktade av dem som
            tycker att det är oklart. De behöver flygtimmarna för att gå vidare
            i sin utbildning. Räknas det som kommersiellt eller räknas det
            som privat flygning?
          </note>
          <note>
            Man har överlåtit till Skatteverket att tolka det. Jag hoppas
            att man tolkar det på ett bra sätt så att man som enskild inte
            blir drabbad för att man valt att utbilda sig till pilot. Även
            om vi tycker att man ska beskatta flyget mer lär vi aldrig kunna
            ta bort det. Vi behöver också kommunikation globalt i den här
            frågan.
          </note>
          <note>
            En ytterligare fråga som vi gärna vill lyfta upp är att Skatteverket
            återigen får nya pålagor att hantera. Man har beräknat en driftskostnad
            på 11 ½ miljon om året som man inte får någon kompensation för.
            Återigen tas utrymme till den här typen av frågor i stället för
            att jaga skattefusket, som vi har efterlyst från oppositionen.
          </note>
          <note>
            Jag stannar där. Jag har inga yrkanden.
          </note>
          <note type="speaker">
            Anf. 22 LENA ASPLUND (m):
          </note>
          <note>
            Herr talman! Som de föregående talarna har varit inne på har
            vi sedan EU-inträdet 1994 haft ett undantag från direktivens regler
            om beskattning av flygbränsle som används för privat nöjesflygning
            som man kallar det. Det svenska undantaget från bestämmelsen upphörde
            januari år 2007.
          </note>
          <note>
            Regeringen ansökte under hösten 2006 om förlängning av undantaget
            med skattefrihet för privatflygets bränsle. Det godkändes dock
            inte. Det gällde inte bara Sverige utan alla andra medlemsstater
            som hade haft undantag. Betänkande SkU28 handlar om att införa
            skatt på flygbränsle för privat bruk.
          </note>
          <note>
            När det gäller flygbränsle för privat bruk är det i huvudsak
            flygbensin och inte flygfotogen som används. För att lösa frågan
            så att inte all flygbensin ska vara beskattningsbar har regeringen
            valt att ta ut skatt på all flygbensin som säljs. Sedan får de
            som använder flygbensinen för kommersiellt ändamål, till exempel
            skolflyg, segelflygsbogsering, brandflyg med mera, ansöka om återbetalning
            av skatten. Ett sådant system finns redan i Sverige när det gäller
            skatt på bränsle som förbrukas i fiskebåtar och taxibåtar när
            förbrukningen sker för annat än privata ändamål.
          </note>
          <note>
            Herr talman! I motionen från Miljöpartiet skriver man att man
            vill att allt flygbränsle ska beskattas oavsett om det är privat
            eller kommersiellt bruk. Det är möjligt när det gäller flygbensin
            men inte flygfotogen av praktiska skäl. Det är en väldigt liten
            del av all flygfotogen som används för privat bruk. Den mesta
            delen av flygfotogenet används kommersiellt. Där vet vi att vi
            inte kan beskatta det. Att då beskatta flygbensin även för kommersiellt
            bruk skulle kunna leda till en konkurrenssnedvridning. Därför
            har regeringen valt att gå den här vägen.
          </note>
          <note>
            Jag håller med om att det är fel att flyget inte på något sätt
            får betala för att det är med och smutsar ned. Men frågan är mycket
            mer komplicerad än vad Vänsterpartiet och Miljöpartiet skriver
            i sin reservation. Vi kan inte bara rakt av beskatta flygbränslet.
            Vi har dels konkurrenssynpunkten att tänka på, dels förbjuder
            oss Chicagokonventionen att göra det.
          </note>
          <note>
            Vi kan beskatta allt flygbränsle inom landet. Men det inser vi
            nog alla att det inte kommer att göra något annat än att slå ut
            det svenska flyget gentemot konkurrens från andra länder. Vi kan
            sluta bilaterala avtal med andra länder. Men det är krångligt
            och inte ett speciellt effektivt sätt att gå till väga. Det är
            betydligt bättre att ta med flyget i systemet med utsläppshandel
            som EU har planerat.
          </note>
          <note>
            Herr talman! Jag vill med detta yrka bifall till utskottets förslag
            i skatteutskottets betänkande SkU28 Beskattning av flygbränsle
            för privat ändamål.
          </note>
          <note type="speaker">
            Anf. 23 HELENA LEANDER (mp) replik:
          </note>
          <note>
            Herr talman! Vi är från Miljöpartiets och också från Vänsterpartiets
            sida, inbillar jag mig, mycket väl medvetna om att frågan inte
            på något sätt är okomplicerad. Precis som Lena Asplund säger finns
            det internationella konventioner som har åsikter om man får beskatta
            flygbränsle i internationella sammanhang eller inte. Vad jag tycker
            är lite tråkigt är att man från regeringens sida inte ens har
            någon viljeinriktning att påverka konventionen och göra det möjligt.
          </note>
          <note>
            Från Storbritanniens sida har man gått ut och sagt att man faktiskt
            vill ha någon form av beskattning av flygbränsle och bjudit in
            de länder som vill ha bilaterala överenskommelser. Det vore alldeles
            utmärkt om vi kunde ha en bilateral överenskommelse med Storbritannien
            så att vi i varje fall beskattar den flygtrafik som går däremellan
            och för den delen att vi beskattar flyget inom Sverige.
          </note>
          <note>
            Det är inte så att om vi beskattar flyget i Sverige kommer på
            något sätt andra att ta över. Flygsträckor inom Sverige är inom
            Sverige. De kan inte gärna flytta på sig och gå genom Malaysia
            om människor vill flyga från Lenas hemort till riksdagen.
          </note>
          <note>
            Jag tycker att det skulle vara trevligt med lite viljeinriktning.
            Det är inte det optimala att bara beskatta flygbensinen och flygfotogenet
            för ett kommersiellt ändamål; det fattar jag också. Men det är
            i alla fall ett steg på vägen.
          </note>
          <note>
            Ärligt talat vet jag inte riktigt hur stort problemet med konkurrenssnedvridning
            skulle bli. Det är ändå olika sorters plan vi talar om. Om det
            skulle bli så att planen går över från flygbensin till flygfotogen
            finns det de som hävdar att det bara skulle ha miljöfördelar.
            Jag är inte säker på att det egentligen skulle vara en så stor
            katastrof. Jag tycker i alla fall att vi bör göra vad vi kan för
            att så långt som möjligt kunna beskatta flygbränsle och dess klimatpåverkan.
            Om det skulle vara nödvändigt kan vi göra det steg för steg.
          </note>
          <note type="speaker">
            Anf. 24 LENA ASPLUND (m) replik:
          </note>
          <note>
            Herr talman! Det vi gör är att arbeta inom ICAO för att ändra
            i Chicagokonventionen. Man kan göra tillägg där så kallade annex.
            Det finns ett urval som man ska arbeta med nu. Jag läser ur Luftfartsstyrelsens
            papper, där det står så här: Att minska flygets miljöpåverkan
            genom att införa skärpta krav för buller och avgaser och utveckla
            principer för nyttjande av miljörelaterade ekonomiska styrmedel
            för flyget.
          </note>
          <note>
            Jag tycker att det är den vägen vi ska gå för att få med oss
            Europa, till att börja med, och även resten av världen när det
            gäller att få bukt med flygets utsläpp. Det som jag hoppas mest
            på är stor forskning framöver så att vi kanske får andra flygbränslen
            kanske fossilfria sådana. Jag vet inte; jag är inte lika insatt
            i den bit som gäller bränsle för flyget som när det gäller bilar.
            Men det borde kunna gå, det också, framöver.
          </note>
          <note>
            Vi inser att det åtminstone skulle slå ut Sturup som flygplats
            om man skulle beskatta allt flygbränsle och flygfotogen inom Sverige.
            Det är helt klart. Det är en av orsakerna. Då skulle människor
            välja Köpenhamn i stället. Då är det mycket bättre att vi får
            in en handel med utsläppssystem och kan göra folk medvetna om
            att man kanske inte ska välja flyget alltid. Man kan åka tåg.
            Det går jättebra. Även upp till Sollefteå går det att åka tåg.
          </note>
          <note type="speaker">
            Anf. 25 HELENA LEANDER (mp) replik:
          </note>
          <note>
            Herr talman! Det blir tydligt när Lena Asplund varnar för att
            om vi beskattar flyget finns det risk att vi slår ut flygplatser.
            Om vi däremot inför handel med utsläppsrätter finns inte den risken.
            Priset på utsläppsrätterna skulle bli så löjligt lågt att det
            inte skulle påverka flygresandet. Alltså skulle vi kunna hålla
            våra flygplatser vid liv.
          </note>
          <note>
            Jag vet förresten inte om Lena Asplund såg reportaget i söndags
            om vilka enorma subventioner som går till kommunala flygplatser.
            På Torsby flygplats ger man 4 700 kronor eller något sådant per
            passagerare. Jag hoppas att det inte är den melodin vi ska ha
            för att med alla medel hålla våra lokala flygplatser vid liv.
            Vi ska kanske snarare satsa på en utbyggd spårinfrastruktur så
            att människor kan ta tåget.
          </note>
          <note>
            Det är positivt att Lena Asplund ändå tycks vara öppen för att
            kunna verka inom ICAO för att få till stånd en förändring. Det
            borde trots allt inte vara omöjligt. ICAO bildades efter andra
            världskriget, då situationen var helt annorlunda. Man ville främja
            flyget för någon sorts fredligt utbyte mellan människor. Det är
            en aspekt som förvisso fortfarande finns kvar, men sedan dess
            har klimataspekten tillkommit. Jag tror inte att vi kan ha regler
            som förbjuder beskattning av flygbränsle, som trots allt står
            för så stor klimatpåverkan. Det rimliga är att flyget precis som
            andra transportslag får vara med och betala för sin klimatpåverkan
            för att på så sätt kunna få ned den.
          </note>
          <note>
            Ärligt talat tror jag inte att det hjälper med nya bränslen,
            för det är så otroligt mycket mer energikrävande att flyga jämfört
            med att rulla fram på en räls eller till och med på en väg. Även
            om vi skulle få fram biobränslen som funkar för flyg skulle det
            gå åt så enormt mycket. Det handlar nog helt krasst om att minska
            flyget. Där tror jag att en beskattning är nödvändig.
          </note>
          <note type="speaker">
            Anf. 26 LENA ASPLUND (m) replik:
          </note>
          <note>
            Herr talman! Jag håller helt och hållet med Helena Leander om
            att vi ska arbeta för att minska flyget. Men det finns ju vissa
            sträckor som vi kanske måste flyga för att vi ska kunna ta oss
            fram och om vi inte ska gå bakåt i tiden.
          </note>
          <note>
            Vi ratificerade ICAO 1946. Man började 1944. Det är klart att
            det krävs förändringar. Det är på det planet vi måste jobba. Vi
            kommer ingen vart med att beskatta allt flygbränsle i Sverige.
            Då har man fortfarande den lilla vinkeln där man bara tittar på
            Sverige och inte globalt när det gäller miljöförstöringen. Det
            är alltid så när Miljöpartiet är i gång. Man tittar på Sverige
            som om man skulle ha satt en liten bubbla över Sverige. Det har
            vi inte gjort, utan vi har ett jordklot där all koldioxid går
            upp och fördelar sig. Vi måste titta på hela världen i stort,
            och inte bara på Sverige. Det hjälper inte. Detta kommer att slå
            ut det svenska flyget.
          </note>
          <note>
            Helena Leander tog upp subventionerna av de små flygplatserna.
            Jag såg också programmet, och tyckte väl att det var lite galet.
            Men det är egentligen ingenting som hör hemma på riksdagens bord,
            för mycket av det här är kommunala subventioner.
          </note>
          <note type="speaker">
            Anf. 27 ÅKE SANDSTRÖM (c):
          </note>
          <note>
            Herr talman! Förslaget i betänkandet är som sagt en följd av
            EG:s energiskattedirektiv. Det innebär en administrativ börda
            både för enskilda och för Skatteverket; det ska vi vara helt på
            det klara med.
          </note>
          <note>
            Vi kan konstatera att berörda branscher har deltagit i processen
            med arbetet med propositionen fram till detta resultat. Förändringar
            är dock alltid ifrågasatta. Ett stort antal undantag är exemplifierade
            i betänkandet. Det kan möjligen vara bra ur tillämpningssynpunkt.
            Men jag delar Christin Hagbergs synpunkter att det måste utvärderas
            och följas noga vilka undantag man ska ge.
          </note>
          <note>
            Ett sådant undantag som är rätt handfast är frågan om skogsplantsbevakning.
            Det är en angelägen fråga där regeringen i fjol tog initiativ
            till statligt ansvar.
          </note>
          <note>
            Systemet med återbetalning av aktuell skatt liknar det som i
            dag tillämpas på lantbrukets område och som där fungerar hyggligt
            väl.
          </note>
          <note>
            Beskattningen av den långväga kommersiella flygtrafiken tas upp
            i Vänsterpartiets reservation. Det är en annan fråga, och en principiellt
            mycket viktig sådan till vilken vi får återkomma i ett annat sammanhang.
          </note>
          <note>
            Jag vill med detta, herr talman, yrka bifall till utskottets
            förslag och avslag på motionen.
          </note>
          <note type="speaker">
            Anf. 28 GUNNAR ANDRÉN (fp):
          </note>
          <note>
            Herr talman! Det handlar om beskattningen av de bränslen som
            olika luftfartyg drivs fram med. Det är angeläget att se till
            att det överallt blir så att flyget betalar sina verkliga utsläppskostnader.
            Därför är det viktigt att inlemma all flygtrafik i endera utsläppssystemet
            eller på så sätt att man har en särskild beskattning av det överallt
            om inte det första är tillräckligt effektivt.
          </note>
          <note>
            Man kan naturligtvis, som Helena Leander gör, diskutera om utsläppsrättigheterna
            är tillräckliga för att flyget verkligen ska betala sin egen kostnad.
            Det får man se framöver.
          </note>
          <note>
            Herr talman! Man upphör aldrig att förvånas över hur Miljöpartiet
            och Vänsterpartiet hanterar en del skattefrågor. Jag har läst
            reservationen från dessa två partier. Jag förvånades redan över
            att de tänkte reservera sig. Men jag var helt övertygad om att
            de nu skulle föra fram det som de gick till val på förra gången,
            nämligen att det var flygstolarna man åter skulle satsa på. Det
            är ju det de har stått fast vid hela tiden principen att man ska
            beskatta flygstolar i Sverige men inte någon annanstans. Det är
            lika begåvat som om man skulle beskatta antalet sitsar i bilar,
            och inte utsläppen.
          </note>
          <note>
            Nu vill emellertid Miljöpartiet och Vänsterpartiet någonting
            helt annat. I sin reservation har de en utmärkt mening. Jag ska
            läsa upp den så att den blir förd till protokollet: Regeringen
            bör därför inom EU och internationellt verka för att även flygbränsle
            som förbrukas av det kommersiella flyget ska beskattas.
          </note>
          <note>
            Detta är ju regeringens politik. Däremot är det inte er politik.
            Ni vill ju gå ur EU. Just de två partier som vill att vi ska verka
            starkare för detta vill att vi ska gå ur EU. Så länge vi är kvar
            i EU håller jag med er. Nu vet vi inte hur länge Miljöpartiet
            står kvar vid sin åsikt att vi ska gå ur EU, men fram till dess
            får vi väl tro att det är på det sätt som ni skriver.
          </note>
          <note>
            Det blir väldigt konstigt att man reserverar sig för en linje
            som i själva verket är regeringens politik. Jag vill gärna fråga
            Peter Pedersen om man med denna mening vill markera att vi ska
            ha lite större bokstäver eller lite högre röst. Jag vet inte riktigt
            om jag ska rösta för reservationen, för det är ju regeringens
            politik i huvudfrågan, eller om jag ska rösta för utskottets förslag.
            Detta är exakt regeringens politik. Alla partier vill ju detta,
            precis som Lena Asplund och Åke Sandström har talat om tidigare.
            Detta är regeringens politik, och Socialdemokraterna har också
            anslutit sig till detta. Det är huvudlinjen. Ni har haft en annan
            huvudlinje tidigare, men nu går ni in för något helt annat. Det
            är väldigt konstigt.
          </note>
          <note>
            Det blir ännu konstigare när ni föreslår att vi ska vara kvar
            i EU under den här betingelsen och samtidigt bryta mot de regler
            som EU ställer upp. Man kan inte inta hur många positioner som
            helst samtidigt. Det går inte. Därför hamnar jag på att jag ändå
            kommer att rösta på utskottets förslag i betänkandet. Det är logiskt
            uppbyggt. Så länge vi är kvar i EU ska vi arbeta inom EU för att
            få de saker som ni skriver om i reservationen, men man kan inte
            göra som i reservationen och skriva att vi ska arbeta inom EU
            men bryta mot deras regler. Det går helt enkelt inte. Vi måste
            ha lika villkor för flyget både i Sverige och i andra länder.
          </note>
          <note>
            Herr talman! Jag tror att det är väldigt viktigt för de ärade
            åhörarna att förstå att om vi ska lyckas med en effektiv utsläppspolitik
            när det gäller flyget kan man inte isolera den här frågan bara
            till Sverige. Det är helt omöjligt. Vi måste se till att vi får
            lika regler i alla EU:s länder. Där vill jag gärna ge Socialdemokraterna
            ett erkännande. De följer linjen att om vi ska ha en effektiv
            miljöpolitik kan vi inte betrakta Sverige som en liten ö, utan
            vi måste se till att de svenska synpunkterna beaktas mer inom
            EU. Vi för en politik som många länder inom EU inte omfattar.
            Vi står för vår linje, och det är endast inom EU vi kan påverka
            detta.
          </note>
          <note>
            Jag yrkar bifall till förslaget i utskottsbetänkandet efter vederbörlig
            betänketid.
          </note>
          <note type="speaker">
            Anf. 29 HELENA LEANDER (mp) replik:
          </note>
          <note>
            Herr talman! Jag känner Gunnar Andrén som en hederlig debattör,
            men i dag blev jag faktiskt lite besviken. Jag vet inte hur många
            debatter vi har haft om den här flygskatten med Gunnar Andrén.
            Jag tror att Gunnar Andrén är mycket väl medveten om att vi hela
            tiden helst har velat ha en beskattning av flygbränslet eftersom
            det är det mest effektiva, men att vi har hindrats av dessa regler
            och bland annat Chicagokonventionen och EG-direktivet om energiskatter.
            Det har gjort att vi har sett att hellre än att sitta i ett hörn
            och hoppas att det någon gång i framtiden ska gå att ändra detta
            är det bättre att ha någon form av skatt på flyget som på något
            sätt kan dämpa flygökningen. Det trodde jag Gunnar Andrén var
            medveten om.
          </note>
          <note>
            Jag tror också att Gunnar Andrén är medveten om att Miljöpartiet
            inte sitter i ett litet hörn och hoppas att vi i Sverige ensamma
            ska rädda jorden. Vi måste självfallet jobba internationellt för
            att lösa klimatproblemen. Vi har haft debatter här där vi har
            föreslagit en internationell koldioxidskatt bland annat på flygbränsle
            eftersom det här är ett globalt problem.
          </note>
          <note>
            Men samtidigt måste vi inse att vi är ledamöter av Sveriges riksdag,
            och det är enklare för oss att styra över vad vi kan göra i Sverige
            än att tala om för Kina eller USA vad de ska göra även om vi givetvis
            försöker att prata och verka i de internationella sammanhang som
            vi har möjlighet till.
          </note>
          <note>
            Sedan var det EU-frågan som självklart alltid kommer upp när
            Gunnar Andrén är med. Ja, EU:s energiskattedirektiv är en sak
            som gör att man kan ha invändningar mot EU, men å andra sidan
            har det delvis bäring på Chicagokonventionen också. Man ska inte
            bara skylla på EU i den frågan. Jag förstår inte riktigt detta
            att vi vill gå ur EU och samtidigt jobba för att ändra energiskattedirektivet.
            Gick vi ur EU gällde ju inte energiskattedirektivet för oss. Det
            problemet ser jag inte riktigt.
          </note>
          <note>
            Men visst är tågordningen att vi ska ta de möjligheter vi har
            att beskatta flyget, och där det inte går får vi helt enkelt jobba
            inom EU, så länge vi är med där, och internationellt i ICAO för
            att få till stånd någon form av helst global koldioxidbeskattning
            av flyget.
          </note>
          <note type="speaker">
            Anf. 30 GUNNAR ANDRÉN (fp) replik:
          </note>
          <note>
            Herr talman! Det viktigaste som Helena Leander säger här är att
            vi inte kan påverka USA:s och Kinas utsläppspolitik. Det är alldeles
            riktigt. Det kan möjligen ske genom Kyotoavtalet om de skriver
            på det och verkligen uppfyller det. Däremot kan vi verkligen påverka
            andra länder i Europa inom ramen för EU. Det är den väsentliga
            skillnaden. Sverige är medlem i Europeiska unionen. Men vi är
            inte en delstat i USA eller Kina, och därför kan vi inte påverka
            dem alls på samma sätt.
          </note>
          <note>
            Jag hoppas att Helena Leanders parti, vid den kommande kongressen
            och partiomröstningen, kommer till insikt om att ni ska vara med
            fullt ut och påverka de andra länderna i EU. Vi i allianspartierna
            är inte nöjda med den klimatpolitik som förs inom EU, och det
            är inte Socialdemokraterna heller. Vi har en bättre politik i
            Sverige. Vi ska inte ta ett dåligt alternativ och göra det till
            vår politik, och det har flygskatten varit. Jag bestrider inte
            att ni vill ha någonting annat, nämligen det som ni nu reserverar
            er för, det vill säga att vi ska påverka EU. Men det är ju regeringens
            politik.
          </note>
          <note>
            I stället vill ni ha något annat som jag skulle vilja kalla Sturupskatten
            eller något sådant. Det handlar helt enkelt om att man flyttar
            över flyg från Sturup till Kastrup eller till Åland. Så skulle
            det gå till i stället. Det är innebörden av det jag kallar flygstolsskatten.
            Det har ni fört fram som ett väldigt starkt alternativ i den förra
            valrörelsen.
          </note>
          <note>
            Det är bra att Socialdemokraterna har övergivit detta i sin motion
            i år. De inser att det inte går om man vill ha en verklig miljöpolitik
            på det här området som duger någonting till i hela Europa.
          </note>
          <note type="speaker">
            Anf. 31 HELENA LEANDER (mp) replik:
          </note>
          <note>
            Herr talman! Tror Gunnar Andrén själv att människor som ska flyga
            till exempel till London och bor i Uppsala, som jag, först kommer
            att ta färjan till Åland för att därifrån ta flyget till London?
            Jag tror inte det, men det kanske Gunnar Andrén gör.
          </note>
          <note>
            Jag tror snarare att har man en skatt på flyget, även om det
            nu inte går att utforma som en skatt på bränslet utan att man
            helt enkelt får betala per biljett, kommer människor att fundera
            lite grann över de här billiga resorna och kanske inte åka den
            där weekenden till London, i alla fall inte varje år. Man kanske
            kommer att fundera på om man kan resa mer miljövänligt och ändå
            ha kul. Jag tror att möjligheterna finns.
          </note>
          <note>
            Gunnar Andrén säger att det är regeringens politik att beskatta
            flygets bränsle. Jaha, det är i och för sig väldigt goda nyheter,
            men hittills har det varit så att vi inte behöver beskatta flygbränslet
            därför att vi kommer att inlemma flyget i handeln med utsläppsrätter,
            och det är mycket bättre. Det kommer inte att slå ut flygplatserna
            eftersom det inte kommer att ge något effekt därför att priset
            kommer att vara så lågt. Om regeringen nu har svängt och vill
            ha en beskattning av flygbränslet och kommer att verka stenhårt
            för det inom EU, inom ICAO och i alla internationella sammanhang
            där det är möjligt, och prata med USA och Kina för den delen också,
            är jag bara glad och nöjd.
          </note>
          <note type="speaker">
            Anf. 32 GUNNAR ANDRÉN (fp) replik:
          </note>
          <note>
            Herr talman! Det övergår mitt förstånd att detta skulle vara
            en nyhet. Till och med den regering som Helena Leander tidigare
            stödde ville ha exakt detta. Det är väl ingen som helst nyhet
            att vi vill ha en annan flygskattepolitik än den som nu finns
            i EU och resten av världen. Det är alldeles uppenbart att vi måste
            inlemma utsläppsrättigheter. Det föreligger ingen oenighet mellan
            partierna om detta.
          </note>
          <note>
            Däremot har ni haft en annan väg fram till det som är en helt
            felaktig politik som bara skulle fördröja det hela. Vi ska påverka
            med utsläppsrätter. Men jag håller med Helena Leander om att det
            inte är säkert att köp av utsläppsrätter räcker. Jag inser att
            det kan vara så som Helena Leander säger, nämligen att denna kapitalstarka
            industri skulle köpa sig sådana rättigheter att man måste lägga
            till andra skatter också. Det får vi titta på. Ingen kan vara
            tvärsäker på hur det blir.
          </note>
          <note>
            Herr talman! Det handlar inte om att man skulle ta färjan över
            till Åland.
          </note>
          <note>
            Det handlar om att flygplanen skulle tanka på Kastrup där bensinen
            är billigare eller på Åland eller i något annat land och att de
            sedan tar upp passagerarna i Sverige. Därför är den här skatten
            ineffektiv. Det skulle bara innebära att flygplanen flög längre.
            Det skulle bli mer utsläpp med det systemet.
          </note>
          <note type="speaker">
            Anf. 33 PETER PEDERSEN (v) replik:
          </note>
          <note>
            Herr talman! Gunnar Andrén har ju utpekats som den flitigaste
            debattören i Sveriges riksdag så det är en ära att få delta i
            debatten om det här intressanta ämnet.
          </note>
          <note>
            Det här är en riktig soppa. På s. 7 står det så här: I propositionen
            föreslås att skatt ska tas ut på flygbensin som används för privat
            ändamål. Något motsvarande förslag läggs inte för gasol och diesel
            eftersom dessa redan är fullt ut beskattade när det är fråga om
            luftfart för privat ändamål.
          </note>
          <note>
            Det visar att det här är obegripligt. Man måste läsa betänkandet
            många gånger för att förstå detta. Dels är det skillnad mellan
            kommersiellt och privat, dels är det skillnad om man använder
            diesel, gasol, flygfotogen eller flygbensin.
          </note>
          <note>
            Vänsterpartiet tycker principiellt att man ska ha en beskattning
            som är teknikneutral. De bränslen som släpper ut mer oönskade
            ämnen i naturen ska beskattas hårdare oavsett om det sker kommersiellt
            eller privat. Det ska gälla oavsett om det gäller sjöfart, biltrafik
            eller flygtrafik.
          </note>
          <note>
            Anser Gunnar Andrén att den principen är rimlig?
          </note>
          <note>
            Sedan kommer Gunnar Andrén in på de vanliga frågorna om EU. Det
            är ju ingen hemlighet att Vänsterpartiet var emot det svenska
            medlemskapet i EU. Men om jag inte minns alldeles fel röstade
            de närvarande vänsterpartisterna i kammaren för att vi skulle
            gå med i EU. Vi följde alltså folkomröstningsresultatet. Den diskussionen
            är ganska ointressant just nu. Nu är vi med i EU, och då bör vi
            försöka verka där på ett konstruktivt sätt.
          </note>
          <note>
            Det var inte jag som tog upp diskussionen om handeln med utsläppsrätter.
            Vi nämner det i reservationen. Det finns ju en risk som inte bara
            Vänsterpartiet och Miljöpartiet utan också stora delar av svenskt
            näringsliv och basindustrin tar upp. Man pekar på att om vi i
            stället för att beskatta flyget lägger in det i handeln med utsläppsrätter
            i en gemensam bubbla finns risken att det får den konsekvens som
            Miljöpartiet tar upp, nämligen att vi behåller flyget och blir
            av med industrin. Är det en önskvärd utveckling enligt Folkpartiet?
          </note>
          <note type="speaker">
            Anf. 34 GUNNAR ANDRÉN (fp) replik:
          </note>
          <note>
            Herr talman! På den sista frågan har jag ju svarat ett entydigt
            nej. Det är ingen önskad utveckling. Jag tycker att jag har varit
            väldigt tydlig med det. Jag instämde faktiskt med Helena Leander
            på den punkten. Jag anser att alla de konsekvenserna inte är utredda
            ännu. Det är möjligt att det finns andra inom mitt parti och inom
            alliansen kanske till och med inom andra partier som redan nu
            är säkra på att det räcker med utsläppsrätter. Jag har gjort just
            den reservation som Peter Pedersen och Helena Leander pekar på.
            Jag anser att det ännu inte är fullt utrett hur det blir på den
            punkten.
          </note>
          <note>
            Vi kan lämna frågan om EU. Jag håller med om att de vänsterpartister
            som för närvarande finns i riksdagen tydligt har klargjort att
            man ska arbeta inom EU så länge vi är med där. Problemet är att
            ni som parti fortfarande vill gå ur. Ni har två ståndpunkter i
            den här frågan. Därför får ni finna er i att det är svårt att
            skilja de vänsterpartister som finns i riksdagen från partiets
            åsikt.
          </note>
          <note>
            Den verkligt svåra frågan som Peter Pedersen ställde är: Ska
            beskattningen vara teknikneutral? På den frågan är svaret naturligtvis
            ja. Det är klart att den ska vara det. Det är denna regerings
            linje. Det var också den förra regeringens linje. Det finns ingen
            skillnad. Däremot är EU:s regler sådana att det blir väldigt oöverskådligt.
            Det håller jag med om. Det handlar om att olika flygmaskiner drivs
            med olika bränslen, som flygfotogen eller diesel och så vidare.
          </note>
          <note>
            Det är jättesvårt. Jag anser inte att det för närvarande finns
            någon neutralitet. Det är väldigt olika. Men strävan från denna
            regering och den tidigare regeringen har varit densamma, nämligen
            att flyget ska bära sina egna kostnader oavsett hur maskinerna
            ser ut.
          </note>
          <note type="speaker">
            Anf. 35 PETER PEDERSEN (v) replik:
          </note>
          <note>
            Herr talman! Problemet är att det ofta blir allmänna proklamationer
            i en viss riktning men inga reella resultat. Om jag inte minns
            alldeles fel, och det brukar jag inte göra, är regeringens ståndpunkt
            att man vill inlemma flyget i handeln med utsläppsrätter. Flyget
            ska alltså in i den gemensamma bubblan. Gunnar Andrén kan ju tycka
            någonting, men den svenska regeringens officiella ståndpunkt är
            att vi ska ha en gemensam bubbla för all handel med utsläppsrätter.
            Då ska flyget och så småningom kanske vägtrafiken ingå där.
          </note>
          <note>
            Jag tycker att man ser väldigt lättsinnigt på de farhågor som
            finns inte bara hos Vänsterpartiet och Miljöpartiet utan också
            hos Svenska Naturskyddsföreningen och stora delar av svenskt näringsliv.
            Det tycker jag är allvarligt.
          </note>
          <note>
            Om vi återgår till det som vi nu ska diskutera, nämligen betänkandet
            om flygbränsle för privat ändamål, vill jag fråga: Om vi ändå
            tycker att man ska ta de små stegen i rätt riktning varför kan
            inte alla andra partier utöver Miljöpartiet och Vänstern tänka
            sig att man ska beskattas likvärdigt oavsett om man framför ett
            plan privat eller kommersiellt och oavsett om man använder sig
            av flygbensin, diesel eller gasol?
          </note>
          <note>
            Det är något vi faktiskt kan göra. Där kan man inte gömma sig
            bakom EU-regler. Den åtgärden kan vi faktiskt vidta. Det tycker
            jag skulle vara ett sätt att visa att vi menar allvar och gör
            vad vi kan för att beskatta flyget. Sedan ska vi försöka påverka
            de internationella konventioner och regelverk som finns så att
            vi kan beskatta även det kommersiella långflyget. Jag tycker att
            trovärdigheten minskar när vi inte tar de steg som vi faktiskt
            kan ta.
          </note>
          <note>
            Då skulle man slippa gränsdragningen mellan vad som är kommersiellt
            och vad som är privat. Varför ska vi ha sådana inbyggda krångligheter
            i systemet? Ni skattepolitiker jag är bara här som suppleant brukar
            annars vilja ha klara och tydliga regler som Skatteverket lätt
            kan identifiera. Man ska inte behöva tolka om det rör sig om en
            privat nöjesflygning eller en kommersiell flygning och om man
            kan betala tillbaka pengar.
          </note>
          <note>
            Är det inte en onödigt krånglig ordning?
          </note>
          <note type="speaker">
            Anf. 36 GUNNAR ANDRÉN (fp) replik:
          </note>
          <note>
            Herr talman! Huruvida den är onödigt krånglig vågar jag inte
            svara på, men att den är krånglig vill jag gärna säga. Det är
            påtagligt att det är så.
          </note>
          <note>
            Peter Pedersen tar upp frågan om gränser mellan olika flygbränslen
            och olika sorters flygningar. Jag håller med om allt det. Peter
            Pedersen talar inte om den andra frågan, nämligen de nationella
            gränserna.
          </note>
          <note>
            Peter Pedersen är ju från västra Sverige. Vi kan ta flygplatsen
            i Torsby som exempel. Flygplanen därifrån skulle lätt kunna flyga
            över och tanka i det västra grannlandet. Så är det. Det gäller
            dels att ha teknikneutralitet, dels att ha neutralitet mellan
            olika länder så att samma sak gäller för flygbolagen var de än
            landar. Problemet är att länderna har beslutat sig för lite olika
            saker. Om vi får med alla länder på att vi ska ha lika höga skatter
            på de olika bränslena är jag övertygad om att ingen i den här
            kammaren kommer att rösta emot det. Man kan ironisera över de
            små stegens politik, men vi strävar ändå i samma riktning.
          </note>
          <note>
            Det är väldigt bekymmersamt att den sammantagna flygtrafiken
            ökar sina utsläpp. Med högre beskattning är jag övertygad om att
            man utöver de ansträngningar som flygbolagen gör nu skulle behöva
            göra väldigt mycket mer. Bland annat skulle till exempel SAS behöva
            ta en hel del gamla flygplan med ineffektiva motorer ur drift.
            De släpper ut väldigt mycket koldioxid. Ett inlemmande i bubblan
            skulle ha stor effekt på det. Det vore bra för miljön om de blir
            tvungna att köpa in nya, moderna motorer.
          </note>
          <note>
            Överläggningen var härmed avslutad.
          </note>
          <note>
            8 § Rättelse av uppgifter i Kronofogdemyndighetens verksamhet
            m.m.
          </note>
          <note>
            Föredrogs
          </note>
          <note type="speaker">
            Anf. 37 MARIE ENGSTRÖM (v):
          </note>
          <note>
            Herr talman! Vi välkomnar det förslag som finns i betänkandet
            Rättelse av uppgifter i Kronofogdemyndighetens verksamhet m.m.
            Det är bra att både privatpersoner och juridiska personer som
            har hamnat i Kronofogdemyndighetens register ges möjlighet till
            rättelse av felaktiga uppgifter genom den så kallade blockering
            som ni härmed inför.
          </note>
          <note>
            Det finns många exempel där enskilda eller företag har blivit
            registrerade på helt felaktiga grunder men inte haft möjlighet
            att få en rättelse i efterhand. Det har lett till många problem.
          </note>
          <note>
            I en reservation tar jag upp frågan om att detta handlar bara
            om Kronofogdemyndighetens verksamhet med utsökning och indrivning.
            Därmed finns det inte något skydd när det gäller frågor om betalningsföreläggande.
            Vi tycker att det kan bidra till problem. Det är många remissinstanser
            som har påtalat detta. Därför behöver man se över möjligheten
            att införa ett sekretesskydd även i de fall det gäller missvisande
            uppgifter om betalningsförelägganden.
          </note>
          <note>
            I utskottets ställningstagande skriver utskottsmajoriteten precis
            som regeringen skriver i sin proposition, nämligen att det här
            kräver ingående överväganden. Jag förstår det. Reservationen innehåller
            heller inget skarpt förslag, utan den handlar om att gå vidare
            och titta på frågan.
          </note>
          <note>
            Jag måste få läsa upp ett stycke längre ned i majoritetstexten.
            Jag förstår inte riktigt vad som står där. Det var nog därför
            jag reserverade mig i utskottet. Jag sade att jag var osäker på
            vad majoriteten menar. Det kanske kommande talare kan reda ut
            för mig. Det står i betänkandet:
          </note>
          <note>
            Utskottet kan konstatera att frågan om sekretess för blockerade
            uppgifter i andra delar av Kronofogdemyndighetens verksamhet har
            uppmärksammats i ärendet och att regeringen gör bedömningen att
            det kan finnas skäl som talar för att ett sådant sekretesskydd
            bör införas, men att detta är något som kräver ingående överväganden
            eftersom det idag inte finns några sekretessregler som rör verksamheten
            med betalningsföreläggande och handräckning. Eftersom frågan om
            sekretess för blockerade uppgifter i andra delar av Kronofogdemyndighetens
            verksamhet nu övervägs av regeringen finns det enligt utskottets
            mening inte någon anledning för riksdagen att rikta ett tillkännagivande
            till regeringen med det innehåll som motionärerna föreslår.
          </note>
          <note>
            Jag förstår inte riktigt det stycket. I flera avseenden hänvisar
            majoriteten till i andra delar. Vad är det som är i andra delar?
          </note>
          <note>
            Herr talman! Jag har en reservation. För tids vinnande tänker
            jag inte yrka bifall till den. Jag har anmält mig till talarlistan
            just därför att jag vill påtala att det finns en otydlighet i
            betänkandet och att Vänsterpartiet tycker att det är viktigt att
            regeringen jobbar vidare i frågan.
          </note>
          <note type="speaker">
            Anf. 38 ULF BERG (m):
          </note>
          <note>
            Herr talman! Det är en bra dag i dag. Man får vara uppe i talarstolen
            två gånger och förbättra statistiken. Om man säger något vettigt
            verkar inte medierna vara så intresserade av, men det är glädjande
            att Gunnar Andrén finns i skatteutskottet. Han ligger främst,
            och han kan konsten att ha innehåll i sina debattinlägg.
          </note>
          <note>
            Herr talman! Det här ärendet är lite svårt, även om Marie Engström
            försöker spetsa till det. Jag kommer förmodligen att bli svaret
            skyldig. Låt oss konstatera att redan för fyra år sedan påtalade
            Skatteverket att det behövs en förändrad lagtext på området. Det
            kanske också ska förklaras att på den tiden levde kronofogden
            och Skatteverket i ett lyckligt äktenskap, som vi har delat på.
            Numera är kronofogden en egen myndighet.
          </note>
          <note>
            Det är naturligtvis otroligt olyckligt för de fysiska och juridiska
            personer som får problem med till exempel kreditgivning om det
            finns missgivande uppgifter hos en statlig myndighet. Nu ska man
            få möjlighet att rätta, blockera eller utplåna uppgifter som är
            missvisande för den registrerade. Det gäller också sekretesslagen,
            så att blockerade uppgifter inte behöver lämnas ut. Även kreditupplysningsföretagen
            åläggs att genomföra gallringar av uppgifter.
          </note>
          <note>
            Det är glädjande att människor som har hamnat i klammeri på grund
            av olyckliga bestämmelser kan få rättelse. Vi kan tänka på alla
            i detta avlånga land som har ansett sig oskyldigt hamna i ett
            läge där det har varit svårt att få krediter även om de har kunnat
            klara dem samtidigt som grannen med liknande ekonomi inte har
            haft de bekymren. Jag hoppas att alla som har blivit oskyldigt
            drabbade känner att de får en form av upprättelse.
          </note>
          <note>
            I betänkandet gör man bedömningen att många inledningsvis kommer
            att kräva denna rättelse. Det kommer säkert att bli en viss arbetsbelastning
            i början, men sedan ska det rätta till sig.
          </note>
          <note>
            Det framgår också i propositionen att regeringen behöver göra
            en mer djupgående analys av sekretesslagen och återkomma till
            riksdagen med förslag. Det är förmodligen inom det området som
            Marie Engström ställer frågor. Det finns vissa frågor som är av
            lite mer komplicerad natur. Eftersom regeringen jobbar med frågorna
            finns det ingen anledning att bifalla Marie Engströms motion.
            Vi får ändå konstatera att det är en hyggligt bred politisk enighet
            om detta förslag.
          </note>
          <note>
            Ytterligare en förändring som kommer att kunna genomföras tack
            vare betänkandet är att kronofogden kan jämka mindre summor genom
            att jämka förrättningskostnaderna. Det rör sig om summor om 100
            kronor eller lägre. Det är faktiskt 5 400 gäldenärer som har en
            skuld som understiger 100 kronor. Förmodligen blir det betydligt
            kostsammare för alla parter att fortsätta att försöka driva in
            dem.
          </note>
          <note>
            Jag yrkar bifall till förslaget i SkU30 och därmed avslag på
            motionen.
          </note>
          <note type="speaker">
            Anf. 39 ÅKE SANDSTRÖM (c):
          </note>
          <note>
            Herr talman! Skatteutskottet behandlar både stora och mindre
            stora frågor. Det här är en av de mindre frågorna, men den är
            ändock viktig. Tidigare talare har redogjort för förslaget i betänkandet,
            liksom den reservation som jag faktiskt har förståelse för med
            tanke på de skrivningar som finns om en bestämmelse om rättelse
            i kronofogdens verksamhet.
          </note>
          <note>
            Herr talman! För tids vinnande kommer jag att yrka bifall endast
            till utskottets förslag och avslag på reservationen.
          </note>
          <note type="speaker">
            Anf. 40 GUNNAR ANDRÉN (fp):
          </note>
          <note>
            Herr talman! Jag tänkte tala om två saker. Jag vill bland annat
            försöka svara på Marie Engströms fråga, som jag ändå tycker att
            det finns ett svar på i utskottets ställningstagande. Det är en
            berättigad fråga, nämligen varför detta ska omfatta bara Kronofogdemyndighetens
            verksamhet med utsökning och indrivning.
          </note>
          <note>
            Utskottet har sagt: Mot bakgrund av att det i dag inte finns
            några sekretessregler alls som rör verksamheten med betalningsföreläggande
            och handräckning är emellertid detta något som enligt regeringens
            bedömning kräver ingående överväganden.
          </note>
          <note>
            Det här är svaret på att det kan behövas ytterligare överväganden,
            att man inte är färdig på området. Vi får hoppas att man återkommer.
            Det är det svar som kan ges på Marie Engströms berättigade frågor
            om varför det finns bara denna inskränkning.
          </note>
          <note>
            Herr talman! Jag skulle vilja ta upp en annan fråga som jag lyfte
            upp i skatteutskottet. Den har att göra med tillkomsten av förslaget
            från regeringen om rättelse av uppgifter i Kronofogdemyndighetens
            verksamhet med mera.
          </note>
          <note>
            De flesta vet ju vad Hamiltons blandning är. Detta är inte alls
            Hamiltons blandning, utan möjligen skulle man kalla det Hamiltons
            första lag. Det var så att denna fråga väcktes inte av regeringen
            utan av en enskild riksdagsledamot. Jag känner att det för oss
            riksdagsledamöter ibland är angeläget att det noteras att frågor
            som sedan regleras i lagstiftning också refereras i propositioner
            och utskottsbetänkanden. Det har inte skett i det här fallet.
          </note>
          <note>
            Som svar på en interpellation, 2006/07:533, Konsekvenser av felaktigheter
            i kronofogdemyndighetens register , sade finansminister Anders
            Borg den 29 maj 2007 att han avsåg att lägga fram ett förslag
            i den riktning som interpellanten önskade. Det är det som vi ser
            här nu.
          </note>
          <note>
            Tyvärr framgår inte detta för den som bara läser utskottsbetänkandet.
            Jag förutser att vi kommer att få en del andra sådana här fall,
            i den bemärkelsen att vi så småningom kommer att få ett förslag
            om tonnageskatt. Där finns en exakt parallell till detta. Claes-Göran
            Brandin, socialdemokrat från Göteborg, har nämligen väckt denna
            fråga i riksdagen på ett sådant sätt att det när den lagstiftningen
            kommer, förhoppningsvis under denna mandatperiod, kommer att vara
            befogat att se till att det kommer in. Därmed blir det lätt för
            historieskrivningen att se vem som har gjort detta.
          </note>
          <note>
            Herr talman! Detta är det enda jag vill säga i den här frågan.
          </note>
          <note type="speaker">
            Anf. 41 MARIE ENGSTRÖM (v) replik:
          </note>
          <note>
            Herr talman! Det kanske är dumt att förlänga debatten, men jag
            konstaterar att en talare säger som svar på min fråga att han
            blir mig svaret skyldig och att en annan talare säger att han
            håller med om det som står i min reservation. Jag tycker att det
            är bra att Centerpartiet håller med om det.
          </note>
          <note>
            Jag var tvungen att läsa upp det som står i betänkandet från
            talarstolen, för det var väldigt svårt att tyda. Gunnar Andrén
            gjorde ändå ett försök att reda ut detta.
          </note>
          <note>
            Man pratar om andra delar av Kronofogdemyndighetens verksamhet
            andra delar än vadå? Jag vill bara höra om man med andra delar
            menar frågor som rör betalningsföreläggande. Är det så jag ska
            tolka Gunnar Andréns inlägg?
          </note>
          <note>
            Det är inte lätt att läsa den här texten och förstå vad man egentligen
            menar. Jag tog upp det redan på utskottets sammanträde. Det var
            bara den enkla frågan.
          </note>
          <note type="speaker">
            Anf. 42 GUNNAR ANDRÉN (fp) replik:
          </note>
          <note>
            Herr talman! Nej, det är inte alls på det sätt som Marie Engström
            säger. Den ena delen var rätt, nämligen att det gäller betalningsföreläggande.
            Men det skulle också vara handräckning. I övrigt var det rätt.
          </note>
          <note type="speaker">
            Anf. 43 MARIE ENGSTRÖM (v) replik:
          </note>
          <note>
            Herr talman! Tack för svaret!
          </note>
          <note>
            Överläggningen var härmed avslutad.
          </note>
          <note>
            9 § Kriminalvårdsfrågor
          </note>
          <note>
            Föredrogs
          </note>
          <note type="speaker">
            Anf. 44 CHRISTER ADELSBO (s):
          </note>
          <note>
            Herr talman! I dag behandlar vi motioner från allmänna motionstiden
            som rör kriminalvården. Kriminalvården är en av rättsväsendets
            absolut viktigaste verksamheter. Det uppdrag som kriminalvården
            har är samtidigt ett av de svåraste uppdragen. Människor som begått
            brott ska behandlas och återanpassas in i samhället så att de
            kan leva ett normaliserat liv utan att begå brott i framtiden.
          </note>
          <note>
            För oss socialdemokrater har kriminalvården alltid varit ett
            viktigt område. Vi tillförde Kriminalvården betydande tillskott
            mellan 2001 och 2006, tillskott som var nödvändiga för att göra
            det möjligt för Kriminalvården att fullfölja den planerade platsutbyggnaden
            samt att i övrigt utveckla verksamheten i fråga om säkerhet, behandling
            och sysselsättning. Det var tillskott på över 2 miljarder på sex
            år vi pratar alltså om en höjning med nästan 60 procent.
          </note>
          <note>
            Det är viktigt att denna satsning fortsätter, och det är en förutsättning
            för att man inom kriminalvården ska klara sina åtaganden på längre
            sikt.
          </note>
          <note>
            Medelstrafftiden för nyintagna fängelsedömda har ökat från 301
            dagar 2000 till 343 dagar 2007. En ökning av medelstrafftiden
            med sju dagar motsvarar 200 platser i anstalt. Detta gäller vid
            oförändrat antal intagna.
          </note>
          <note>
            Målet är att vi ska öka antalet poliser från dagens ca 18 000
            till 20 000. Målet är också att hälften av dessa poliser ska arbeta
            i yttre tjänst.
          </note>
          <note>
            Polisens förmåga att klara upp fler brott torde öka med tillgången
            till fler poliser. Antar vi att ökningen av antalet poliser är
            2 000 till 2010 och att antalet personuppklarade brott per polis
            fortsätter att ligga mellan elva och tolv brott, som det gör i
            dag, skulle det innebära ca 23 000 fler personuppklarade brott.
          </note>
          <note>
            Antar vi vidare att 7 procent av de personuppklarade brotten
            även i framtiden leder till fängelsedom innebär det ca 1 600 fler
            fängelsedomar.
          </note>
          <note>
            Det innebär självfallet att detta kommer att få stora konsekvenser
            för kriminalvården. Kriminalvården är ju det sista ledet i rättskedjan,
            vilket innebär att verksamheten i mycket stor utsträckning påverkas
            av övriga aktörers agerande. Ju mer kapaciteten och effektiviteten
            ökar i övriga delar av rättskedjan, desto högre blir trycket på
            kriminalvården.
          </note>
          <note>
            Herr talman! Analysen och redovisningen av kriminalvårdens behov
            med anledning av den höga beläggningen har varit både tydlig och
            klar. Som en följd av denna och med bedömd framtida klientutveckling,
            fler poliser, straffskärpning samt en ökning av antalet personer
            i brottsaktiv ålder har Kriminalvården redovisat ett behov av
            totalt 1 841 platser för perioden 20072011.
          </note>
          <note>
            För att inte äventyra ett effektivt, humant och säkert kriminalvårdsarbete
            måste det pågående utbyggnadsprogrammet fortsätta. Det kommer
            också att innebära att Kriminalvården framöver måste tillföras
            medel för att klara detta.
          </note>
          <note>
            När det gäller Kriminalvårdens ekonomi har man redovisat ett
            prognostiserat ökat negativt driftsresultat för 2008, 2009 och
            2010. Det ackumulerade anslagsöverdraget för perioden 20082010
            beräknas uppgå till drygt 1,7 miljarder kronor.
          </note>
          <note>
            Det är nu viktigt att den nuvarande borgerliga regeringen tar
            sitt ansvar så att Kriminalvårdens nödvändiga reformarbete kan
            fortsätta.
          </note>
          <note>
            Herr talman! Vi socialdemokrater har ett antal reservationer,
            och de går väl i linje med vår tidigare kriminalvårdspolitik.
            Vi vill bland annat
          </note>
          <note>
            I detta sammanhang vill jag påpeka att jag självklart står bakom
            samtliga våra reservationer, men för tids vinnande yrkar jag bifall
            endast till reservation 3.
          </note>
          <note>
            Avslutningsvis är det viktigt att påtala att kriminalvårdens
            antal klienter förväntas öka inom såväl häkte och anstalt som
            frivård, som en följd av bland annat fler poliser, straffskärpningar
            som är på gång och ett effektivare rättsväsende i stort.
          </note>
          <note>
            Några tecken på åtgärder som sammantaget skulle leda i en annan
            riktning är svårt att se i nuläget. Det innebär att den borgerliga
            majoriteten måste inse allvaret i kriminalvårdens situation och
            börja gå från ord till handling.
          </note>
          <note type="speaker">
            Anf. 45 LENA OLSSON (v):
          </note>
          <note>
            Herr talman! Kriminalvården har presenterat sitt budgetunderlag,
            där man kräver stora tillskott framöver för att kunna hantera
            sitt uppdrag. Anslaget behöver öka med nästan en halv miljard
            till 2009. År 2011 behöver man 1,7 miljarder mer än årets anslag.
            Detta är alltså en ökning med ca 28 procent. Kostnaderna skenar,
            och politiken står nu inför ett vägval.
          </note>
          <note>
            I förra veckan gick ett tv-program som heter Uppdrag granskning
            , som just tog upp kriminalvården. Det var ett reportage om hur
            säkerhetstänkandet inom kriminalvården har skenat i väg. Regeringens
            politik gör att kriminalvården blir ännu dyrare onödigt dyr men
            den riskerar att fungera sämre. Det behövs en kursändring mot
            en annan väg som kostar mindre och är effektivare för att förebygga
            framtida brottslighet.
          </note>
          <note>
            Vi såg inslag i tv-programmet där experter pratade om dynamisk
            övervakning. Man skulle ha en väldigt kunnig personalstyrka i
            kriminalvården som är väldigt lyhörd för de intagna. Man går mycket
            på magkänsla i stället för att det är som det har blivit i dag.
            Jag har gjort många besök inom kriminalvården och har hört många
            berätta om hur man har dragit ned personalmässigt och på behandlingar
            till förmån för säkerhetstänkande.
          </note>
          <note>
            Vi hörde också den förre chefen för Kronobergshäktet, som har
            en lång erfarenhet när det gäller sådana som är häktade. Jag har
            också varit där på besök. För vissa intagna måste man ha dörrarna
            öppna eftersom man har skurit ned på personalen, och vissa intagna
            är väldigt självmordsbenägna.
          </note>
          <note>
            I regeringens budgetunderlag i höstas såg man inte mycket spår
            av någon ökning av kriminalvårdens resurser. Det verkar inte heller
            finnas någon pott till rättsväsendet i vårpropositionen. Därför
            är min fråga till de borgerliga ledamöterna i kammaren: Hur tänker
            man lösa det här? Hur tänker man när man från expertisen får signaler
            om att det är möjligt med en annan väg? Vi pratar inte bara om
            de extrema fallen. Vi pratar faktiskt om hela kriminalvården.
          </note>
          <note>
            Vänsterpartiet har de senaste åren konsekvent anslagit mer pengar
            till kriminalvården än regeringen. Vi har också gjort det som
            ingen annan har vågat: Vi har föreslagit att man ska återinföra
            den villkorliga halvtidsfrigivningen. Det brukar vi få äta upp
            i alla möjliga sammanhang.
          </note>
          <note>
            I dag friges en fånge normalt sett villkorligt efter två tredjedelar
            av strafftiden. Med halvtidsfrigivning frigörs i dagsläget nästan
            en miljard kronor. Det är dyrt. Det kostar faktiskt mycket pengar
            att ha människor på anstalt. Återigen är det inte bara de extrema
            fallen jag pratar om, utan jag pratar om kriminalvården generellt.
          </note>
          <note>
            Beloppet skulle självfallet bli ännu större med en växande fångpopulation.
            Det är ju självklart. Man har satsat väldigt mycket, och vi har
            som vänsterpartister varit med på satsningen på polisen, som vi
            tycker är nödvändig. Men när man inte satsar på dem som arbetar
            där straffen ska verkställas får man en obalans i rättskedjan.
            Det här måste ni som regeringsföreträdare se.
          </note>
          <note>
            Vi kunde om vi införde detta satsa dessa pengar på behandlingsprogram,
            på arbete för de intagna och på narkomanvård. I synnerhet ser
            vi stora möjligheter att satsa större delen i slutskedet av straffet
            och på frivården under den villkorliga frigivningsperioden. Studier
            visar att det är här man får de verkligt brottsförebyggande effekterna.
            Vad man samtidigt får gratis är mer luft i systemet för att kunna
            definiera fångarna bättre. Detta gör den redan förekommande verksamheten
            bättre och höjer säkerheten på anstalterna.
          </note>
          <note>
            Herr talman! Den största förtjänsten man kan göra är om de dömda
            aldrig mer kommer tillbaka. Det vore ett väldigt lyckligt scenario.
            Nu vet vi att så ser det inte ut, men med rätt åtgärder skulle
            vi kunna göra så att många fler håller sig därifrån. Det kan vara
            svårt att lyckas med det, kan man tänka sig, men varje litet steg
            sparar både mänskligt lidande och pengar i längden.
          </note>
          <note>
            Något som då är otroligt viktigt är att de intagna får utbildning
            och en chans att få ett arbete. Jag tycker att det måste vara
            dags för en ambitiös höjning när det gäller detta. Verksamheter
            som Krami och Moa, som hjälper de intagna till arbete efter vistelsen
            på anstalt, måste finnas på fler ställen och måste byggas ut.
            I stället hotas i praktiken verksamheten med Krami och Moa. I
            Örebro har jag för mig att det var har man lagt ned. Regeringen
            skär ned anslagen till Arbetsförmedlingen, som är en av samverkansparterna.
            Jag har kollat bakåt och funnit att jag har haft tre interpellationsdebatter
            om detta, två med justitieministern och en med arbetsmarknadsministern.
            Båda erkände att detta är ett område som man kanske inte hade
            så mycket kunskap om men där man nu säger sig vilja ha en ambitionshöjning.
            Men det syns inte i anslagen i vårpropositionen.
          </note>
          <note>
            Det är också mycket viktigt att fler får möjlighet till en kvalificerad
            yrkesutbildning när de sitter på anstalt. De som har fått det
            i dag visar väldigt bra resultat. När det gäller att sedan få
            jobb i bristyrken och hålla sig från framtida kriminalitet är
            detta lyckat. Den senaste uppgift jag har om yrkesutbildningar
            är att 90 procent har fått jobb. När det gäller Krami och Moa
            är det 50 procent. Det måste väl vara en jättebra investering
            för den som sitter inne på anstalt att det fokuseras på att man
            en vacker dag ska ut och att man börjar med det tänket direkt.
          </note>
          <note>
            Herr talman! Vänsterpartiets kriminalvårdspolitik handlar inte
            om vare sig hårda tag eller daltande. Den handlar om att göra
            det som enligt forskningen fungerar för att hjälpa de intagna
            tillbaka till ett normalt liv. Den som i slutskedet vinner mest
            på det är den människa som slipper bli offer för någons återfall
            i kriminalitet. Vi har läst det i Dagens Nyheter. Vi har också
            ett lyckat projekt på anstalten Sagsjön, som är för kvinnor.
          </note>
          <note>
            Det finns alltså vägar att gå bara vi vill det och bara vi törs
            sätta ned foten och säga: Vi vill ha en kriminalvård, inte en
            kriminalförvaring.
          </note>
          <note type="speaker">
            Anf. 46 MEHMET KAPLAN (mp):
          </note>
          <note>
            Herr talman! Jag står bakom Miljöpartiets samtliga reservationer,
            men jag yrkar bifall endast till reservation 3.
          </note>
          <note>
            När vi diskuterar kriminalvård och kriminalvårdsfrågor tenderar
            det ofta att bli en skyttegravsövning, tyvärr. Ena sidan brukar
            anklaga den andra för alltför hårda tag, medan den andra sidan
            kontrar med att anklaga för slapphet.
          </note>
          <note>
            Jag vill nog hålla med Lena Olsson om att verkligheten inte är
            så enkel. Det är nog ingen här inne som inte tycker att man bör
            ha någon form av rehabilitering, vård, återanpassning, där straffet
            och ramen på straffet i grunden egentligen inte ska påverkas.
          </note>
          <note>
            Vi kan titta på en viktig fråga där jag vill framföra våra synpunkter.
            Det gäller frågan om missbruk, narkotikarelaterat missbruk men
            också i viss mån alkoholrelaterat missbruk.
          </note>
          <note>
            Grunden för vårt arbete inom det här området måste vara att just
            identifiera och förhindra all form av drogmissbruk i anstalter.
          </note>
          <note>
            Det har blivit bättre på senare år. När jag själv, tillsammans
            med utskottet men också i övrigt, har besökt våra anstalter har
            jag kunnat konstatera att både intagna och personalen vittnar
            om att det blir bättre och bättre. I det här betänkandet står
            det just också om hur man jobbar med bland annat narkotikahundar.
          </note>
          <note>
            Men om man tittar på just missbrukets natur måste man ändå säga
            att det pågående missbruket det är någonting som vi måste vara
            på det klara med omöjliggör för den intagne att återanpassa sig.
            Utöver att det påverkar den intagne påverkar det också omgivningen.
          </note>
          <note>
            Vi kan då titta på hur arbetet ska bedrivas. Det handlar om en
            balans mellan behandlingsinsatser och effektiva kontrollmekanismer.
            Ibland verkar vi tro att vi med en effektiv kontrollmekanism klarar
            av att hantera denna viktiga fråga, men så är det inte. Det ser
            vi i praktiken ute på anstalterna.
          </note>
          <note>
            Vi kan titta på vilka de intagna lyssnar på och på vilket sätt
            de hanterar sitt missbruk. Då ser vi att det tidigare, när vi
            har försökt dra åt tumskruvar och instifta hårdare kontrollmekanismer,
            har fungerat fram till en viss nivå. Men vi kan titta på vilka
            som verkligen verkar kunna lyckas med detta. Det handlar om det
            civila samhällets ideella insatser.
          </note>
          <note>
            Jag vill här lyfta upp en sådan organisation för det har väldigt
            mycket att göra just med missbruket och det är Kris. Jag vet att
            vi i utskottet har en relativt samstämmig syn på organisationen,
            men det är ändå värt att lyfta upp frågan just när det gäller
            missbruk av olika slag. Kriminellas revansch i samhället som har
            nykterhet och drogfrihet i sin policy jobbar väldigt nära de intagna
            och har program för utslussning.
          </note>
          <note>
            Vi kan då titta på hur inställningen har varit från myndigheternas
            sida, i det här fallet Kriminalvården. Den har mestadels varit
            positiv. Men jag har sett på nära håll att man i en del verksamheter
            har börjat ifrågasätta organisationer som Kris, men också andra,
            och deras rätt att vara med som ett komplement till de rättsvårdande
            myndigheterna. Det tycker jag är lite oroväckande, för vi har
            inte så många metoder. Vi har inte så många sätt att hantera missbruk
            på.
          </note>
          <note>
            Vi har ambitiösa behandlingsprogram. Vi har också effektiva kontrollåtgärder.
            Det är det. För att upprätthålla den här balansen tycker jag att
            det civila samhället och just de ideella organisationerna har
            en mycket viktig roll.
          </note>
          <note>
            Vi kan titta på en annan del när det gäller hur vi ska få till
            en mer human kriminalvård. Jag tror att de individuella verkställighetsplanerna
            inte nog kan överskattas. De intentioner som fanns i början för
            detta arbetssätt har nämligen inte riktigt fått hundraprocentigt
            genomslag ute i verkligheten.
          </note>
          <note>
            Jag tror på individuella verkställighetsplaner, om vi kan fullfölja
            dem och se till att de implementeras även när det gäller kortare
            strafftider. Vi vet att personalen allt som oftast menar att det
            faktiskt inte riktigt hinns med, att de inte riktigt hinner med
            att ta hand om en person som kanske är ute efter bara ett eller
            ibland två år. Men det är ändå viktigt att vi från riksdagens
            sida tar upp just det här viktiga området.
          </note>
          <note>
            Med detta, herr talman, vill jag än en gång yrka bifall till
            reservation 3. I övrigt står vi bakom alla våra reservationer.
          </note>
          <note type="speaker">
            Anf. 47 KRISTER HAMMARBERGH (m):
          </note>
          <note>
            Herr talman! Innan jag går in på själva betänkandet vill jag
            bara nämna att det var intressant att lyssna på Mehmet Kaplan.
            Jag tycker att Mehmet Kaplan många gånger bedriver en oppositionspolitik
            som är positiv, vilket gör att han är en intressant samtalspartner.
            En person som för en dialog lyssnar man på det är ju lätt som
            opposition att bara säga nej och reagera på allting. Jag tycker
            att det är konstruktivt. Det är bra. Jag delar många av de uppfattningar
            som kom fram i talarstolen alldeles nyss.
          </note>
          <note>
            Herr talman! Detta betänkande är ett så kallat motionsbetänkande.
            Samtliga motioner avstyrks. De avstyrks på grund av att de åtgärder
            som föreslås i motionerna håller på att utarbetas, är på väg att
            utarbetas, eller på grund av att man föreslår lösningar på problem
            som aldrig har funnits. Det är motiven till att utskottet i dag
            avstyrker dessa.
          </note>
          <note>
            Det händer mycket positivt. Jag är glad att Christer Adelsbo
            har noterat att vi, som han nu säger, ordnade så att det blir
            20 000 poliser i Sverige. Det är ett initiativ från den här regeringen.
            Det kommer naturligtvis att innebära att människor förhoppningsvis
            ser ett förbättrat rättsväsen, och det ställer krav på de andra
            delarna av rättskedjan. Det är viktigt.
          </note>
          <note>
            Straffnivåutredningen kommer snart att lägga fram sitt förslag
            där vi från alliansen har markerat att man, när det gäller grova
            brott, ska använda hela straffskalan. Det kommer naturligtvis
            också att påverka kriminalvården.
          </note>
          <note>
            Sedan är det väldigt viktigt att vi har en väl fungerande kriminalvård.
            Det är definitivt våra ambitioner, och nu sker förbättringar.
            Nu sker kraftiga förbättringar. Jag vill peka på en del av resultaten,
            även om många av oss fortfarande kan önska att vi kan förbättra
            resultaten ytterligare, och dit ska vi.
          </note>
          <note>
            Låt mig nu nämna några exempel. Narkotikan är, precis som föregående
            talare vittnade om, fortfarande ett stort problem som vi måste
            åtgärda. Men det är, tack och lov, ett minskande problem. Det
            beror på två metoder.
          </note>
          <note>
            Ja, vi måste självklart ha kontroll, därför att den som är narkoman
            är fånge under sin last, och det handlar om att ta bort inflödet
            av narkotika in på anstalterna. Utan den delen löser man inte
            problematiken. Men självklart är också behandlingsåtgärder oerhört
            viktiga.
          </note>
          <note>
            Vi har halverat rymningarna på ett år. Det är ett förbättrat
            resultat. Låt mig nu, trots den debatt som har varit några dagar,
            peka på, herr talman, att det är meningen att man inte ska kunna
            rymma från fängelser. Det är ett förbättrat resultat.
          </note>
          <note>
            Behandlingarna, som är så pass viktiga, ökar. Det kan handla
            om att bryta sitt missbruk, att försöka hitta en ny väg i livet,
            att lära sig att män inte ska slå kvinnor eller att bryta med
            sitt brottsbeteende. Dessa behandlingar har under det här året,
            sedan vi bytte regering, ökat med 74 procent. Det är nästan en
            dubblering.
          </note>
          <note>
            Det har under 2007 varit 5 137 behandlingar inom programverksamheten,
            jämfört med 2 917 året dessförinnan. Jag tror att det blir svårt
            för oppositionen att hävda att detta inte är en klar resultatförbättring.
          </note>
          <note>
            Antalet arbetade timmar på anstalterna ökade föregående år med
            100 000. Det har varit ett bekymmer, herr talman, att vi under
            decennier har haft en kriminalvård där internerna har blivit allt
            mindre sysselsatta vad gäller arbete, studier och programverksamhet.
            Vi förbättrar nu dessa resultat.
          </note>
          <note>
            Klientutbildningen har inneburit att det var mer än dubbelt så
            många utfärdade betyg år 2007 som året dessförinnan, 938 jämfört
            med 433.
          </note>
          <note>
            Vi kommer framöver detta är ingen budgetdebatt naturligtvis att
            behöva fortsätta att se över anstaltsstrukturen, men vi ska ändå
            ha klart för oss att medelbeläggningen under de innevarande åren
            har sjunkit på anstalterna.
          </note>
          <note>
            Att hävda någonting annat är fel. Medelbeläggningen sjönk 2007
            jämfört med 2006. 2006 sjönk den jämfört med 2005. Det är resultat.
          </note>
          <note>
            Individuella verkställighetsplaner ökar resultaten. I dag har
            inom tre månader 94 procent av klienterna fått en individuell
            verksamhetsplan. Det är all time high. Så högt resultat har vi
            inte haft inom kriminalvården någonsin.
          </note>
          <note>
            Oppositionen säger att man vill ha ett förmånssystem. Vi genomför
            nu det förmånssystemet. Den verksamheten pågår. Det finns egentligen
            ingen anledning att reservera sig mot någonting som vi är överens
            om och som vi ser till att genomföra.
          </note>
          <note>
            Det har sagts tidigare i den här talarstolen att det har blivit
            neddragningar av personalen. Men om man läser på kan man konstatera
            att antalet årsarbetskrafter ökade år 2007. Det hänger ihop med
            att alliansregeringen tillförde betydligt mer resurser till Kriminalvården.
            Antalet årsarbetskrafter 2007 var 8 409. Det är en ökning med
            6 procent jämfört med 2006, och det är definitivt en ökning jämfört
            med året 2005.
          </note>
          <note>
            Jag tror att vi har stora utmaningar framför oss inom kriminalvården,
            men nu sker kraftiga förbättringar. Jag vill peka på det med de
            här resultaten. Det är resultaten som vi vill komma åt.
          </note>
          <note>
            Kriminalvården har nu fortsatt höga ambitioner. Jag tycker att
            vi ska gratulera dem till deras förbättrade resultat. Vi fick
            en uppmaning att ta ansvar. Vi kommer att ta ansvar, och vi kommer
            att visa vart vi vill komma hän i den budget som kommer att läggas
            fram till hösten. Exakt hur stor den blir och vad som är befogat
            att göra just i nuläget blir en bedömning inför en senare debatt.
            Men jag har i dag kunnat visa att med den politik vi hittills
            har fört inom kriminalvården går vi åt rätt håll. Det ansvaret
            har vi tagit, och det ansvaret kommer vi att fortsätta att ta.
          </note>
          <note>
            Herr talman! Jag yrkar bifall till utskottets förslag.
          </note>
          <note>
            I detta anförande instämde Anders Hansson (m).
          </note>
          <note type="speaker">
            Anf. 48 CHRISTER ADELSBO (s) replik:
          </note>
          <note>
            Herr talman! Krister tog upp det som handlar om 20 000 poliser.
            Det är mycket riktigt. Där har vi inga andra åsikter. Vi är inne
            på den linjen också. Däremot har vi sagt att det kanske inte räcker
            med 20 000 poliser. Det är en annan sak, men vi har definitivt
            inte någon annan åsikt än att det behövs fler.
          </note>
          <note>
            Jag tycker nästan att det var lite magstarkt när du, om jag inte
            hörde fel, sade att rymningarna hade halverats på ett halvår.
            Då tittar man inte tillbaka på hur det har sett ut. Från 2004
            fram till 2007 halverades antalet rymningar. Den trenden har fortsatt.
            Så det är väl lite magstarkt att påstå att det skulle vara den
            nuvarande regeringens förtjänst att det har ökat så enormt på
            ett halvår. Det är något som har pågått.
          </note>
          <note>
            När det gäller antalet anställda kan man alltid diskutera det.
            Vi vet att det är en del nya anstalter, och det har gjort att
            antalet totalt sett ser bra ut. Men om vi tittar längst ut i kedjan
            ser vi stora problem, inte minst inom Seko. Det har försvunnit
            närmare 500 personer längst ut, där de kanske behövs allra mest.
            Det är något som vi gemensamt behöver ta ansvar för och titta
            över, för det är lite alarmerande.
          </note>
          <note>
            Som jag tog upp i mitt anförande har medelstrafftiden ökat för
            nyintagna fängelsedömda med 42 dagar mellan 2001 och 2007. Det
            innebär närmare 1 200 fler platser i anstalt. Även fler poliser
            innebär fler fängelsedomar och så vidare. Självfallet får detta
            stora konsekvenser för kriminalvården.
          </note>
          <note>
            Så frågan till dig Krister är: Hur går tankarna hos den borgerliga
            majoriteten kring dessa frågor? Tror du att kriminalvården klarar
            denna utveckling utan ökade resurser på sikt?
          </note>
          <note type="speaker">
            Anf. 49 KRISTER HAMMARBERGH (m) replik:
          </note>
          <note>
            Herr talman! Jag är glad att ni har ändrat uppfattning vad gäller
            poliser. Ni vill ha lika många som vi, och ni stöder regeringens
            politik. Vi tittar på era budgetmotioner. Jag tycker att ni ska
            titta på dem själva också. Det innevarande året hade ni noterat
            att det kanske är bra med mer poliser, så ni svänger om lite grann
            i anslagen, ökar på lite grann med några miljoner. Men förra året
            skulle ni skära ned på polisen. Det är väl lite grann det blöta
            fingrets politik, vad som passar för stunden.
          </note>
          <note>
            Men låt oss återgå till vilka resurser vi ska lämna till Kriminalvården.
            Jag vill hävda att vi vill ta ansvar. Vi ska ta ansvar. De resurser
            som Kriminalvården behöver tror jag också att Kriminalvården ska
            få. Men på vilket sätt tar ni socialdemokrater ansvar genom att
            föreslå nedskärningar? Det här året hade det, om ni hade fått
            bestämma, varit 80 miljoner kronor mindre till Kriminalvården.
            Nästa år vill ni skära ned med 55 miljoner kronor, och 2010 vill
            ni skära ned med 30 miljoner kronor till.
          </note>
          <note>
            Är det inte lite magstarkt att stå i den här talarstolen och
            prata om behovet av mer resurser när man själv har föreslagit
            mindre resurser? Vilken personal hade du tänkt ta bort? Visst
            kan vi vara överens om att antalet årsarbetskrafter har ökat inom
            kriminalvården med den här regeringen.
          </note>
          <note>
            Jo, det pågick rymningar. Nu minskar de kraftigt. De har halverats
            på ett år. Titta i Kriminalvårdens årsredovisning! Du har ju trots
            allt suttit i verksstyrelsen.
          </note>
          <note type="speaker">
            Anf. 50 CHRISTER ADELSBO (s) replik:
          </note>
          <note>
            Herr talman! Jag börjar med det sista. Det är som jag sade. Du
            vet lika väl som jag att de krafttag som gjordes under förra majoriteten
            fick enorma resultat. Precis som jag nämnde minskade det rejält
            från 2004 och framåt. Som jag sade halverades det fram till 2007.
            Så det är inget vi behöver diskutera.
          </note>
          <note>
            När det gäller budgeten är det alltid intressant. Du sitter i
            majoritet, och ni sätter de ramar som vi har att tillgå. Vi vet
            att om vi hade haft majoriteten hade vi haft helt andra ramar
            att jobba med. Vi hade haft 65 miljarder som vi hade kunnat använda
            till skola, vård och omsorg och rättsväsendet i stället för att
            göra skattesänkningar för de allra rikaste i samhället. Det är
            två skilda saker. Vi hade haft en annan totalram att kunna jobba
            med.
          </note>
          <note>
            Men det förnekar ändå inte det som jag har tagit upp. Jag måste
            återge vad en partikamrat till dig sade före valet. Han sade så
            här: Kriminalvården håller visserligen på att bygga ut antalet
            platser, men det räcker inte. Ska vi ha en kriminalvård värd namnet
            för det heter ju kriminalvård måste platsbristen lösas.
          </note>
          <note>
            Så lät det alltså före valet. Hur låter det då i dag? Kommer
            det att skjutas till resurser som behövs för att Kriminalvården
            ska klara sina åtaganden i framtiden? Det är så vi också ser det.
            Man kommer att behöva mer medel i framtiden. Eller är det bara
            ett slag i luften från ett parti som före valet satt i opposition?
          </note>
          <note type="speaker">
            Anf. 51 KRISTER HAMMARBERGH (m) replik:
          </note>
          <note>
            Herr talman! Om Christer Adelsbo hade följt med i den ekonomiska
            debatten också hade han vetat att resurserna som den svenska staten
            har är större än någonsin. Det beror på resultatet av en stram
            och god finanspolitik. Vi har också fler sysselsatta än någonsin.
            Vi satsar på sysselsättningen för dem som har avtjänat sitt straff.
            Nu pågår ett omfattande arbete för att se till att den som har
            avtjänat sitt straff lättare ska kunna komma ut och få ett jobb,
            kunna klara sig och bli en hederlig medborgare. Det är viktigt.
          </note>
          <note>
            Du svarar inte på frågan: Varför vill ni skära ned med 80 miljoner
            kronor i år på Kriminalvården? Varför vill ni skära ned med 55
            miljoner nästa år och 30 miljoner år 2010? Är det också den borgerliga
            regeringens fel? Nej, vet du vad, Christer Adelsbo. Det är inte
            vi som har skrivit er ekonomiska motion. Det är någon på ert kansli,
            även om du uppenbarligen inte haft något med det att göra.
          </note>
          <note>
            (TALMANNEN: De frågorna betraktar jag som retoriska. Därmed är
            detta replikskifte avslutat.)
          </note>
          <note type="speaker">
            Anf. 52 LENA OLSSON (v) replik:
          </note>
          <note>
            Herr talman! Jag glömde att yrka bifall till reservation 2 när
            jag hade mitt anförande. Därför gör jag det nu.
          </note>
          <note>
            Krister talar om en stram och god finanspolitik och att man har
            fått de gigantiska överskotten på ungefär ett och ett halvt år.
            Det är väl lite att raljera med sanningen. Ni övertog en god ekonomi.
            Sedan har konjunkturen fixat det. Att det är låg- eller högkonjunktur
            har inte så mycket att göra med vem som sitter i regeringen.
          </note>
          <note>
            Jag ställde en fråga i mitt anförande när det gäller Kriminalvården.
          </note>
          <note>
            År 2009 behöver man större anslag. 1,7 miljarder är det uppe
            i år 2011. Det är ganska mycket pengar man vill anslå. Därför
            är det ganska fult att, när man har så god ekonomi som den nuvarande
            regeringen har, satsa så mycket i den ena änden och inte satsa
            i den andra änden.
          </note>
          <note>
            Vad har ni tänkt göra? Hur ser ni på utslussningen, och hur ser
            ni på det här med arbetslinjen, som jag faktiskt fått påminna
            er om? Kom ihåg att den gäller också inom kriminalvården!
          </note>
          <note>
            Nu ska ni ha utvidgade möjligheter till nystartsjobb. Det är
            jättebra. Men tala om för mig om man ska komma dit helt outbildad!
            Du har nu chansen att förklara för Sveriges befolkning hur er
            kommande kriminalvårdspolitik ser ut.
          </note>
          <note type="speaker">
            Anf. 53 KRISTER HAMMARBERGH (m) replik:
          </note>
          <note>
            Herr talman! I mitt huvudanförande riktade jag mig till en annan
            riksdagsledamot för hans förmåga att lyssna. Jag kan inte i dag
            ge samma komplimang till Lena Olsson, men jag hoppas på att få
            uppleva det i någon debatt längre fram.
          </note>
          <note>
            Jag får kanske repetera en del av siffrorna vad gäller arbetade
            timmar inom kriminalvården och resultatet 2007. Det är nu 100
            000 fler timmar. Behandlingarna har ökat med 74 procent. Jag nämnde
            inte siffran för yrkesutbildningarna som också är intressant.
            I dag finns det 33 anstalter jämfört med 24 för ett år sedan.
            På bara ett år erbjuds internerna så mycket mer yrkesutbildning.
          </note>
          <note>
            Jag tror att vi är överens om att vi ska ha en säker kriminalvård
            men också en kriminalvård med bra behandling så att den som lämnar
            anstalten och som har avtjänat sitt straff får en möjlighet framåt.
          </note>
          <note>
            Men det räcker inte med bara tomma ord. Man måste också konkret
            göra någonting, Lena Olsson. Jag tycker att det är lite falskt
            när oppositionens företrädare här, inte i en budgetdebatt, står
            och ropar efter mer pengar och själva föreslår betydligt mindre
            pengar. Vet du innehållet i Vänsterpartiets budgetreservation?
            Jag kan påminna dig om det. Innevarande år föreslår ni en ökning
            det är alldeles sant med 170 miljoner kronor. Det är det år då
            Kriminalvården klarar sig.
          </note>
          <note>
            Men vi vet att Kriminalvården framöver kommer att behöva mer
            resurser. Vad gör ni då? Ni har ju föreslagit minskningar, och
            det är inte fråga om lite! Ni slår Socialdemokraterna med hästlängder.
            Ni ska ju skära ned i Kriminalvården med 450 miljoner kronor år
            2009 och med 450 miljoner kronor till år 2010. Ändå står du här
            och frågar mig varför vi inte anslår mer pengar. Själv vill du
            göra en radikal besparing i kriminalvården. Det är lite oärligt.
          </note>
          <note type="speaker">
            Anf. 54 LENA OLSSON (v) replik:
          </note>
          <note>
            Herr talman! Krister, du flirtar här med Miljöpartiet. Men varenda
            människa som är politiskt insatt vet väl att du aldrig skulle
            flirta med en vänsterpartist, eller hur?
          </note>
          <note>
            Jag har budgeten här. Det är 170 miljoner kronor mer till Kriminalvården.
            Vi tar årligen upp frågan om halvtidsfrigivningen och vilka pengar
            vi skulle få tillbaka.
          </note>
          <note>
            Men vad har ni själva i vårpropositionen? Här talar du om åtgärder
            och säger: Vi ser problemen och kommer att åtgärda dem. Men summa
            summarum syns inte det när det gäller det anslag till rättsväsendet
            som finns i vårpropositionen. Det ser man ingenting av. Personal
            har faktiskt sagts upp. Det är precis som Christer Adelsbo här
            säger.
          </note>
          <note>
            Krister! Du säger att yrkesutbildningarna ökar. Ja, men de kan
            inte öka så mycket mer eftersom man inte har mer pengar; mer pengar
            har ju inte anslagits. Vidare är det här fråga om en satsning
            som påbörjades av den förra majoriteten.
          </note>
          <note>
            Jag har fortfarande samma frågor. Är det vad du nu har sett av
            säkerhetstänk som är framtidens kriminalvård att vi ska stoppa
            in ännu mer pengar i höga staket, i elstängsel som bara kan hittas
            på Guantánamobasen och i Sverige? Är det sådant det handlar om,
            eller vill du fortsätta på vägen med behandlingar och med att
            se till att de här människorna får utbildning och kommer ut i
            arbete? Du kan svara nu när du har den möjligheten. I stället
            för att bara rabbla dina tabeller kan du också ge väljarna en
            vision om regeringens framtida kriminalpolitik.
          </note>
          <note type="speaker">
            Anf. 55 KRISTER HAMMARBERGH (m) replik:
          </note>
          <note>
            Herr talman! Jag flirtar med alla vänsterpartister som lyssnar
            och som dessutom är snälla.
          </note>
          <note>
            Tabellerna rabblar jag därför att jag har upplevt att det finns
            en kunskapslucka hos en del av utskottets ledamöter. Jag vill
            visa resultaten. Lyssna nu igen, för här är svaret!
          </note>
          <note>
            Antalet rymningar är halverat. Jag vet att Vänsterpartiet inte
            tycker om det. Man vill ju införa halvtidsfrigivning och släppa
            ut de intagna. Förekomsten av narkotika minskar på anstalterna.
            Antalet behandlingar och antalet arbetade timmar ökar drastiskt.
            När det gäller klientutbildning och utfärdade betyg är det en
            dubblering. Det är mer yrkesutbildning därför att fler anstalter
            genomför sådana. Medelbeläggningen sjunker på anstalterna. Det
            är fler individuella verkställighetsplaner. Förmånssystem införs,
            och antalet årsarbetskrafter har ökat.
          </note>
          <note>
            Är det så svårt att ta till sig att det faktiskt sker resultatförbättringar
            inom kriminalvården?
          </note>
          <note>
            Lena Olsson vet mycket väl, hoppas jag, att vårbudgeten inte
            är den stora budgeten. Den stora budgeten kommer till hösten.
            Då kommer ni återigen att skriva motioner. Nu återstår att se
            om ni ska spara nästan 1 miljard till i nästa ekonomiska motion.
            Stå för den politik som ni själva har föreslagit!
          </note>
          <note type="speaker">
            Anf. 56 KARIN NILSSON (c):
          </note>
          <note>
            Herr talman! I fråga efter fråga i betänkandet reserverar sig
            oppositionen till förmån för förslag som man redan är i färd med
            att implementera. Det är precis vad föregående talare, Krister
            Hammarbergh, här har påpekat. Jag har använt båda öronen till
            att lyssna så jag känner att jag kanske inte behöver upprepa allt
            om det nu möjligtvis är så att oppositionen inte har lyssnat.
          </note>
          <note>
            Visst är det många bra tankar som förs fram i motionerna och
            reservationerna. Just därför håller man på och utreder många av
            förslagen. En del av det som föreslås är rent av på väg att införas.
          </note>
          <note>
            När det gäller införandet av förmånssystem har justitieministern
            för bara några månader sedan svarat att det på vissa områden krävs
            ytterligare underlag för att finna lämpliga lösningar. I regeringens
            regleringsbrev till Kriminalvården för 2008 ingår i uppdraget
            att utarbeta ett system för att uppmuntra och förstärka ett positivt
            beteende bland intagna.
          </note>
          <note>
            Av regleringsbrevet framgår också att Kriminalvården har i uppdrag
            att testa och utarbeta system på ett begränsat antal anstalter
            och att återkomma med en rapport senast den 30 april 2008. Hur
            långt bort är det? Ja, det är en vecka till dess.
          </note>
          <note>
            Herr talman! Nog kan vi väl lugna oss en vecka med att se vad
            Kriminalvården har att redovisa. Ett tillkännagivande, som Socialdemokraterna
            förespråkar, påskyndar knappast den processen.
          </note>
          <note>
            Sysselsättningen är nästa område i betänkandet. Av betänkandet
            framgår att ett stort antal påverkansprogram genomförs detta för
            att motverka risken för återfall i brott. Det kan röra sig om
            våldsbrott och om sexualrelaterade program. Det kan också handla
            om program för att komma till rätta med missbruksproblem. När
            det gäller missbruksproblemen har programverksamheten utökats
            så det är nästan en dubblering mellan år 2006 och år 2007. Det
            är också något som de tabeller innehåller som Krister Hammarbergh
            redovisat.
          </note>
          <note>
            Också övriga program har kraftigt ökat i omfattning. Alla behandlingsprogram
            är dessutom kvalitetssäkrade genom att de först granskas och godkänns
            av ett vetenskapligt råd detta för att säkerställa att programmen
            har vetenskapligt dokumenterade effekter när det gäller återfall
            i brott. Behandlingsprogrammen för att bryta missbruksproblem,
            psykiska problem och brottsbeteenden hos de intagna är ofta grundförutsättningar
            för att man ska kunna gå vidare till studier och yrkesförberedande
            eller yrkesinriktade program. Regeringen har ett stort intresse
            av att arbetslinjen också omfattar dem som verkställer en påföljd.
          </note>
          <note>
            Herr talman! Justitiedepartementet och Arbetsmarknadsdepartementet
            har inlett ett samarbete just för att underlätta för de dömda
            att återanpassas i samhället och vara självförsörjande genom etablering
            på arbetsmarknaden.
          </note>
          <note>
            Herr talman! Jag tror på det arbetet och den ambition som de
            båda departementen lägger på att utforma de politiska styrmedlen
            för att sysselsättningen ska bli så effektiv och meningsfull för
            de intagna som det bara går.
          </note>
          <note>
            Med detta vill jag yrka bifall till utskottets förslag.
          </note>
          <note type="speaker">
            Anf. 57 CAMILLA LINDBERG (fp):
          </note>
          <note>
            Herr talman! När man kommer som nummer tre i alliansen är mycket
            klokt redan sagt. För att undvika alltför mycket upprepningar
            ska jag försöka fatta mig ganska kort.
          </note>
          <note>
            Herr talman! Debatten om huruvida den svenska kriminalvården
            är för sträng eller för mjuk går ofta i vågor. Vem minns inte
            rymningarna sommaren 2004 och den debatt om svängdörrar som sedan
            följde? Nu har säkerheten stärkts på flera av landets anstalter,
            och i stället kommer frågan om den svenska kriminalvården är för
            sträng.
          </note>
          <note>
            Den svenska kriminalvården ska kännetecknas av säkerhet och vård.
            Det är en självklarhet att säkerhet ska råda. Rymningar ska inte
            förekomma. Men det handlar också om personalens säkerhet; att
            veta att man jobbar på en trygg arbetsplats är en rättighet.
          </note>
          <note>
            Att beröva människor deras frihet är ett stort intrång, och självklart
            uppstår det lätt konflikter då man låser in flera personer på
            en liten yta. Därför är det viktigt att tiden används till något
            konstruktivt.
          </note>
          <note>
            Meningsfull sysselsättning kan bestå av arbete, studier, deltagande
            i behandling eller annan organiserad verksamhet. För många intagna
            är anstaltstiden ett bra tillfälle att reparera skadorna av otillräcklig
            eller misslyckad skolgång. Verksamheter som utbildning och arbete
            ökar de intagnas möjligheter till meningsfull sysselsättning.
          </note>
          <note>
            Samarbete mellan Kriminalvården och Arbetsförmedlingen pågår.
            Flera arbetsmarknadsutbildningar har kommit till stånd, och dessutom
            ska varje anstalt ha en kontaktperson på regionens arbetsförmedling.
          </note>
          <note>
            Regeringen underströk i budgetpropositionen för år 2008 vikten
            av att Kriminalvården fortsätter sitt arbete med att öka möjligheterna
            till sysselsättning under verkställigheten. Arbetslinjen, som
            är ett övergripande mål för regeringens politik, ska också omfatta
            dem som verkställer påföljd.
          </note>
          <note>
            Vidare vill jag poängtera vikten av behandling för psykiskt sjuka,
            missbrukare eller sexualförbrytare. Det ska vara en grundsten
            i kriminalvården. Avsaknad av behandling kan leda till att den
            intagne begår nya brott och kanske grövre brott efter genomförd
            strafftid.
          </note>
          <note>
            Det bör också noteras att de som fullföljt brotts- och missbruksrelaterade
            program har ökat påtagligt, såväl när det gäller anstalter som
            inom frivården. Men jag vill också passa på att poängtera vikten
            av att Kriminalvården anställer personal med adekvat beteendevetenskaplig
            utbildning, för att komplettera Kriminalvårdens programverksamhet
            och uppmärksamma suicidbenägna klienter.
          </note>
          <note>
            Ett annat viktigt arbete som pågår är det arbete som görs för
            att få våra anstalter drogfria. I yttrandet Några ändringar i
            kriminalvårdslagstiftningen gjordes ändringar för att underlätta
            drogkontroller, bland annat genom saliv-, svett- och hårprov.
            Antalet narkotikahundar har ökat och därmed också beslagen av
            narkotika. Men det kanske viktigaste arbetet för narkotikafria
            anstalter är att finna incitament så att de intagna själva vill
            sluta. Jag ser också gärna att de behandlingar som pågår med bland
            annat Metadon, Subutex och Subuxone fortsätter.
          </note>
          <note>
            Kriminalvårdens verksamhet kan inte ses som en isolerad företeelse.
            För att förhindra återfall i såväl missbruk som brott och för
            att underlätta återanpassning till samhället är det viktigt att
            kommunerna ställer upp med stöd och hjälp. Det kan handla om fortsatt
            behandling, boende och sysselsättning.
          </note>
          <note>
            Kriminalvården har fått i uppdrag att upprätta samverkansavtal
            med kommunerna då det gäller bland annat kontraktsvård. Två nya
            utslussningsalternativ har tillkommit. Det är halvvägshus och
            utökad frigång, båda med ambitionen att förenkla och underlätta
            frigivningen.
          </note>
          <note>
            När det kommer till förmånssystemet håller jag personligen väldigt
            mycket med om att det är mycket bra att ge tydliga signaler att
            skötsamhet ska löna sig.
          </note>
          <note>
            Med detta yrkar jag bifall till utskottets förslag.
          </note>
          <note type="speaker">
            Anf. 58 KJELL ELDENSJÖ (kd):
          </note>
          <note>
            Herr talman! Den senaste tiden har medierna fokuserat en hel
            del på kriminalvården. Kritiska reportage om för mycket säkerhetstänkande
            och för lite rehabilitering av de intagna har blivit bilden.
          </note>
          <note>
            Jag tycker att det naturligtvis är nödvändigt med den ökade säkerhet
            som har hållit på att byggas ut. Bilden som har framställts har
            varit lite onyanserad. Det finns inom Kriminalvården nämligen
            också en vilja och en ambition att satsa starkare på åtgärder
            som rehabilitering, återanpassning och bättre utslussning av intagna
            till ett normalt liv i samhället.
          </note>
          <note>
            I det betänkande som nu debatteras behandlas motioner om kriminalvårdsfrågor
            som fokuserar på bland annat ett förmånssystem, sysselsättning
            för intagna, drogfria anstalter och samverkan myndigheter emellan.
            Mitt anförande kommer att i huvudsak handla om ett framtida förmånssystem.
            Jag ska strax återkomma till det.
          </note>
          <note>
            Samverkan mellan Kriminalvården, andra myndigheter och kommunerna
            är av största värde för att nå en framgångsrik övergång för den
            intagne till samhällslivet efter straffavtjäningen. Därför är
            det viktigt att förberedelserna under strafftiden, inte minst
            i slutfasen inför övergången till exempelvis halvvägshus, utökad
            frigång, kontraktsvård eller vistelse på behandlingshem, har högsta
            prioritet och håller hög kvalitet.
          </note>
          <note>
            Jag uppfattar att det numera också är Kriminalvårdens och andra
            aktörers strävan. Men samverkan kan utvecklas ännu mer, bland
            annat väntas en slutredovisning av Kriminalvårdens uppdrag att
            upprätta samverkansavtal med kommunerna vad gäller kontraktsvård
            och behandlingshem inom ramen för verkställigheten.
          </note>
          <note>
            Många av de saker som tas upp i det här betänkandet under olika
            rubriker kan sägas ligga i linje med viktiga delar i begreppet
            verkställighetsplan. Jag tänker till exempel på sysselsättning
            för intagna, drogfrihet, samverkan mellan myndigheter med flera,
            men också förstås på det nya begreppet förmånssystem.
          </note>
          <note>
            I Kriminalvårdskommitténs betänkande Framtidens kriminalvård
            , SOU 2005:54, föreslogs införande av ett förmånssystem. Ett sådant
            system skulle i symbios med en individuell verkställighetsplan
            enligt kommittén utgöra ett nytt sätt att se på rehabilitering
            och återanpassning av kriminellt belastade, med andra ord ge dem
            en ny chans.
          </note>
          <note>
            Idén med ett förmånssystem inom kriminalvården är alltså att
            motivera och stimulera de intagna att sköta sig, fullfölja sin
            verkställighetsplan, som var och en av de dömda varit med om att
            planera och också själva godkänt.
          </note>
          <note>
            Det pågår nu några försöksverksamheter med den här inriktningen.
            Det blir spännande och intressant att så småningom få ta del av
            utvärderingarna av dessa.
          </note>
          <note>
            Som jag ser det kan man urskilja ett par huvudpunkter i förslaget
            om ett förmånssystem.
          </note>
          <note>
            För det första är det som utgör grunden för systemet en individuell
            verkställighetsplan som den intagne tar på sig att fullfölja.
            I överenskommelse med anstaltsledningen har den intagne godkänt
            att gå den utbildning som bestämts, göra den arbetsträning som
            lagts fast, delta i den programverksamhet som finns med i planen,
            till exempel drogavvänjning, och så vidare.
          </note>
          <note>
            Anstaltsledningen ska tillsammans med den intagne se över verkställighetsplanen
            med jämna mellanrum och göra de omprövningar och korrigeringar
            som kan behövas.
          </note>
          <note>
            För det andra handlar det om ett förmånssystem. Under verkställighetstiden
            ingår den intagne i ett förmånssystem som har till syfte att motivera
            den intagne att faktiskt fullgöra verkställighetsplanen och att
            i övrigt sköta sig.
          </note>
          <note>
            Den dömde börjar på grundnivån i den så kallade förmånstrappan.
            Efter hand som verkställighetsplanen fullföljs och skötsamheten
            består omprövas placeringen i förmånstrappan och den dömde flyttas
            upp ett steg, med flera och bättre förmåner som följd.
          </note>
          <note>
            Vid misskötsamhet gäller motsatsen, nämligen att man flyttas
            ned till grundnivån.
          </note>
          <note>
            Det finns ytterligare en del i kommitténs betänkande som ligger
            på den negativa sidan för den intagne. Det är att man faktiskt
            kan förlänga straffet utöver de två tredjedelar som är det vanliga
            om man har misskött sig gravt.
          </note>
          <note>
            Detta är mycket summariskt sammanfattat vad Kriminalvårdsutredningen
            kom fram till i sitt betänkande. Jag hoppas och tror att ett förmånssystem
            kommer att bli permanent efter utvärderingarna och att fler dömda
            stimuleras att sträva efter återanpassning.
          </note>
          <note type="speaker">
            Anf. 59 LENA OLSSON (v):
          </note>
          <note>
            Herr talman! Jag satte upp mig på talarlistan för ett litet anförande
            igen på grund av Kristers och mitt replikskifte, där han talade
            om okunniga ledamöter i justitieutskottet. Det är då ganska lätt
            att tro att det är mig han menar eftersom replikskiftet var med
            just mig.
          </note>
          <note>
            Då vill jag fråga, och nu har du möjlighet att svara, om okunnigheten
            hos Kronobergshäktets före detta chef är lika stor. Är de intagna
            på anstalter som jag har träffat runt om i landet okunniga? Är
            Kriminalvårdens generaldirektör också okunnig? Är det så att de
            på Sveriges Television och Uppdrag granskning är helt ute i blåsväder?
          </note>
          <note type="speaker">
            Anf. 60 KRISTER HAMMARBERGH (m) replik:
          </note>
          <note>
            Herr talman! Ett sätt att debattera när man vill något politiskt
            brukar vara att inte höra vad ens debattmotståndare säger, att
            inte vilja kännas vid de fakta som finns.
          </note>
          <note>
            Jag kommer, herr talman, att fortsätta ta mig friheten att upplysa
            om fakta tagna ur Kriminalvårdens verksamhetsplan.
          </note>
          <note>
            Jag har högsta respekt för Kriminalvårdens anställda. De är kompetenta,
            de är duktiga. Jag är mycket imponerad av generaldirektörens sätt
            att faktiskt föra verksamheten framåt. Men det är hans siffror
            som jag redovisar här, och de ifrågasätts.
          </note>
          <note>
            Det som jag har tagit upp i debatten, vilket Lena Olsson inte
            vill kännas vid, är hennes egen motion som innebär besparingar
            inom kriminalvården med väldigt mycket pengar åren 2009 och 2010.
          </note>
          <note>
            Jag vet också motivet till besparingarna. Det är att införa halvtidsfrigivning
            och släppa ut människor tidigare, det vill säga att i praktiken
            reducera verksamheten inom kriminalvården. Nog måste du, Lena
            Olsson, kunna ta en debatt där du står vid din egen politik och
            svarar för den.
          </note>
          <note type="speaker">
            Anf. 61 LENA OLSSON (v) replik:
          </note>
          <note>
            Herr talman! Jag står väl för min politik. Jag förklarade också
            för dig, Krister, av vilken anledning vi tar upp det här år efter
            år. Du sade själv att vårpropositionen ska ni inte titta på, utan
            nu ska ni titta på höstens budget. Vad är det då för budget som
            gäller för er del, om du ska gå hur långt tillbaka som helst när
            det gäller vår budget? Man gör ju en prognos för framtiden som
            man sedan kan ändra, och det brukar ni göra i något som kallas
            för tilläggsbudget.
          </note>
          <note>
            Du säger också, Krister, att du lyssnar på människor fine ! Det
            gör jag också. Jag har lyssnat när jag har varit ute på Färingsö.
            Jag har lyssnat när jag har varit på häktena. Och jag har varit
            runt om i landet. Jag har också lyssnat på Lars Nylén. Jag har
            också lyssnat på Kriminalvården i Norrköping. Jag stirrar mig
            inte blind på siffror, utan jag måste faktiskt ut i verkligheten
            och lyssna på vad människor säger. Jag kan ju inte utgå från att
            nehej, det där är inte sant, för så här står det i tabeller.
          </note>
          <note>
            Du säger att man nu ökar personalen inom kriminalvården. När
            vi satt i förra majoriteten beslutade vi om en del nya fängelser,
            och det är klart att det blir mer personal då. Men i praktiken,
            som Krister talar om här, drar man i slutändan in personal. 500
            har man dragit in hittills. Det är alltså en siffra som är offentlig
            och som facket har opponerat sig mot.
          </note>
          <note>
            Nu kommer Lars Nylén i morgon för att berätta om sin verksamhet,
            och jag lyssnar på honom. Men jag lyssnar också på andra. Jag
            tittar inte bara på budget eller budgetäskanden.
          </note>
          <note type="speaker">
            Anf. 62 KRISTER HAMMARBERGH (m) replik:
          </note>
          <note>
            Herr talman! Ett sätt att debattera är att lägga någon annans
            ord i sin egen mun och sedan debattera utifrån det. Då blir det
            fel. Det är retorik, ibland brukar det också kallas för härskarteknik.
          </note>
          <note>
            Jag har redovisat Kriminalvårdens resultat utifrån Kriminalvårdens
            årsredovisning. Jag tror att den är korrekt. Har Lena Olsson andra
            uppfattningar har hon ju möjligheten att redovisa dem i morgon.
          </note>
          <note>
            Jag tror också att man måste lyssna på människor från de många
            olika verkligheter som finns, alltifrån anstalten i Haparanda
            och ända längst söderut. Men man måste också kunna ta till sig
            de resultatförbättringar som finns, acceptera dem och ge kredit
            till personalen i stället för att säga att allting görs på ett
            felaktigt sätt.
          </note>
          <note>
            Vi har skilda uppfattningar vad gäller kriminalvårdspolitiken.
            Vi moderater vill inte ha halvtidsfrigivning. Vi tycker inte att
            man ska rymma från fängelserna. Vi vill också ha en god kvalitet
            i den verksamhet som bedrivs.
          </note>
          <note>
            Nu ser vi kraftiga resultatförbättringar. Men ge då den krediten
            till personalen! Den är inte fel. Det går faktiskt bättre nu än
            vad det gjorde förut.
          </note>
          <note type="speaker">
            Anf. 63 LENA OLSSON (v) replik:
          </note>
          <note>
            Herr talman! Jag efterfrågade förut en vision för kriminalvården,
            vilken väg man ska välja. Jag fick inget svar på det.
          </note>
          <note>
            Krister, du får kalla det för retorik eller vad du vill, men
            som politiker kan man inte bara läsa tabeller, utan man måste
            även träffa människor som jobbar i verksamheten. Skulle de ljuga
            för mig? Det tror jag inte ens att du tror på. När det gäller
            statistik hit och dit innehåller statistik ganska mycket.
          </note>
          <note>
            Jag tycker heller inte att det är bra att man rymmer. Har man
            begått ett brott ska man ta sitt straff. Men man ska också ha
            en väg tillbaka. Man ska inte vara dömd för tid och evighet.
          </note>
          <note>
            Jag står faktiskt inte i den här talarstolen och kallar folk
            för okunniga. Det skulle jag aldrig göra för att jag nu råkar
            vara ute och lyssna på vad verksamheter etcetera säger. Men du
            betvivlar allt som har kommit fram i till exempel medierna och
            i samtal.
          </note>
          <note>
            Varför syns det inte i vårpropositionen om Kriminalvården behöver
            nästan 2 miljarder för att klara den här verksamheten till 2011?
            Det syns inte ett spår av det i vårpropositionen. Då vill jag
            faktiskt se att man nu ska satsa rejält på kriminalvården.
          </note>
          <note>
            Visst har det gjorts förbättringar. Det kan jag erkänna. På vissa
            områden har det blivit bättre. Men det är alldeles för lite när
            det gäller kriminalvården, för det är de som ska ta hand om alla
            verkställigheter på grund av satsningar som görs i den andra änden.
            Det måste finnas balans.
          </note>
          <note>
            Överläggningen var härmed avslutad.
          </note>
          <note>
            10 § Unga lagöverträdare
          </note>
          <note>
            Föredrogs
          </note>
          <note type="speaker">
            Anf. 64 KERSTIN HAGLÖ (s):
          </note>
          <note>
            Herr talman! I dagens debatt behandlar utskottet ett antal motionsyrkanden
            från allmänna motionstiden som rör unga lagöverträdare.
          </note>
          <note>
            Vi socialdemokrater har i betänkandet ett särskilt yttrande och
            fyra reservationer. Givetvis står vi bakom alla våra reservationer,
            men jag vill här och nu yrka bifall till reservation 1 som berör
            det brottsförebyggande arbetet.
          </note>
          <note>
            Det kan inte nog understrykas hur viktigt det är med det brottsförebyggande
            arbetet, då det gäller att förhindra att våra barn och ungdomar
            hamnar i ett destruktivt beteende som kan leda till en kriminell
            livsstil.
          </note>
          <note>
            Alla barn och ungdomar har rätt till en trygg uppväxt. Med tryggheten
            som grund kan utvecklingen mot vuxenlivet ske med både förväntan
            och glädje. Men att vara ung i dag är inte alltid så lätt, för
            bakom ungdomsåren döljer sig även ängslan, lockelse och faror
            ängslan att inte duga inför andra, att inte räcka till i skolan
            eller att man gör saker som man egentligen inte vill för att bevisa
            att man är en i gänget. Ibland driver jakten på spänning också
            fram handlingar man önskar ogjorda med konsekvenser som skadegörelse,
            misshandel, stöld och bråk. Ett ögonblicks verk och någon blir
            brottsoffer och en annan gärningsman.
          </note>
          <note>
            Vi ska ändå vara medvetna om att de flesta ungdomar som begår
            brott gör det en enstaka gång, till exempel snattar eller klottrar.
            Det är en liten grupp ungdomar som i tidig ålder begår lindriga
            brott och sedan går vidare i sin bana och fortsätter till mycket
            allvarliga och svåra brott.
          </note>
          <note>
            I Sverige finns i dag cirka två miljoner personer under arton
            år. Dessa barn och ungdomar har rättigheter enligt FN:s barnkonvention.
            Det är vi vuxna som bär ansvar för att barns rättigheter tillgodoses.
            Därför måste vi också ha goda kunskaper om deras villkor och behov
            och god kännedom om deras egna synpunkter. Det är inte minst viktigt
            för oss politiker som ska fatta besluten.
          </note>
          <note>
            Herr talman! Ingen vuxen kan ifrågasätta sitt ansvar. Här finns
            inga läktarplatser. Att reagera och agera när barn och ungdomar
            far illa är ett ansvar som delas av oss vuxna. Det krävs mod och
            kurage att agera och sätta gränser som kan ge trygghet och reparera
            det som går galet. Ett framgångsrikt arbete för att minska nyrekrytering
            till den kriminella banan, minska brottsligheten och framför allt
            öka tryggheten kräver ett brett engagemang. Det gäller såväl nationellt
            politiskt hos oss här i riksdagen som stiftar lagar som regionalt
            och framför allt kanske på det lokala planet där kunskap, kompetens
            och erfarenhet finns inom skola, socialtjänst, polis och inte
            minst inom fritids- och föreningslivet.
          </note>
          <note>
            Riksidrottsförbundet visar i sin studie att 68 procent av barnen
            i åldern 1315 år och 55 procent i åldern 1618 år tränar eller
            tävlar i en idrottsförening. Det är helt fantastiskt. Jag högaktar
            alla dessa ideella insatser av ledare för bland annat fotbollslag
            och hästsporter. Vilket brottsförebyggande arbete de utför!
          </note>
          <note>
            Polisen ska finnas i ungdomars vardag, på kvällar och helger
            då risken att råka illa ut är särskilt stor. Polisen ska också
            finnas i samverkan med skolan. Vi socialdemokrater lyfter i en
            av våra reservationer upp frågan om kontaktpoliser. Den socialdemokratiska
            regeringen gav ett uppdrag till Rikspolisstyrelsen att se till
            att lokal polis knöts till skolorna, en så kallad kontaktpolis.
            Poliserna skulle bygga förtroende och relationer och informera
            om droger. Men de skulle också utreda det som hände på skolan.
            Vid brott var tanken att eleverna skulle känna trygghet i att
            veta vem man skulle ringa.
          </note>
          <note>
            Med god förkunskap och raka kontakter med barn och ungdomar,
            men också med föräldrarna, är vi övertygade om att det skulle
            bli bättre undersökningar och fler som vågar anmäla. Mobilnumret
            till den lokala polisen skulle finnas tillgängligt på anslagstavla
            eller hemsida.
          </note>
          <note>
            Herr talman! Så blev det inte. I betänkandet svarar visserligen
            majoriteten i justitieutskottet att samtliga polismyndigheter
            samarbetar med grund- och gymnasieskolan runt om i landet. Utskottsmajoriteten
            menar att den lokala problembilden och därmed behovet av kontaktpoliser
            kan variera mellan länen. Det är upp till polismyndigheterna att
            organisera detta arbete. Med andra ord händer det inget.
          </note>
          <note>
            Jag känner igen likgiltigheten. Det talas vitt och brett om hur
            mycket som ska göras, men man vågar inte styra sin egen verksamhet.
            Det var likadant med de särskilda resurserna till människohandel
            som togs bort. Där vågade man inte styra polisen. Det egna förslaget
            att polisen skulle bli en polismyndighet har man gömt någonstans
            lång ned i byrålådan på departementet. Jag vet inte ens om Säpo
            hittar den.
          </note>
          <note>
            Men det är väl bättre att den borgerliga regeringen och dess
            företrädare i regeringen säger som det är. Man vill inte se kontaktpoliser
            i skolan. Man vill inte att polisen ska bygga förtroende och arbeta
            brottsförebyggande. I stället vill man se tuffare tag med tvångsvisa
            drogtester, ordnings- och uppförandebetyg i skolan och skärpt
            skadeståndsansvar för föräldrarna.
          </note>
          <note>
            Det stora problemet är att borgerligheten tror att tydlighet
            är detsamma som repressivitet. Inga barn och ungdomar mår bra
            av att tryckas ned. Barn och ungdomar behöver vuxna människors
            förtroende. Att agera snabbt är att vara tydlig. Att vara tydlig
            är att bry sig om. Skola, polis och socialtjänst behöver visa
            tydlighet tillsammans med familjen, och det måste ske på det lokala
            planet i det dagliga arbetet. Kontaktpoliserna var en bra början
            på detta. Nu sjabblar borgerligheten bort det. Som politiker måste
            man vilja och veta vilka mål man vill prioritera.
          </note>
          <note>
            Herr talman! Regeringen fattade för en tid sedan beslut om en
            utredning som ska lämna förslag som innebär att den brottsbekämpande
            myndigheten med tvång ska få drogtesta barn under 15 år som misstänks
            vara drogpåverkade. Vi avvaktar vad utredningen kommer fram till,
            framför allt vad gäller behovet av detta. I dag är det fullt möjligt
            att med vårdnadshavares och den unges medgivande ta frivilliga
            drogtester. Vad är problemet? Vart tog samverkan och föräldraansvaret
            vägen? Varför ska man stänga ute barnet och föräldrarna från en
            dialog?
          </note>
          <note>
            Föräldrar, eller vårdnadshavare, ska medverka i en sådan här
            process från första stund. Det är polisen som kan föra en sådan
            dialog. Polisen säger att de inte tycker att det är något svårt:
            Vi åker hem om vi får ett tips. Vi samtalar med den unge och vårdnadshavaren.
            Kommer vi fram till att ett drogtest är den bästa lösningen brukar
            i regel föräldrarna följa med till polisstationen.
          </note>
          <note>
            I andra fall kan enbart misstanken och att barnet konfronteras
            med den göra att de erkänner och man kan snabbt försöka gå in
            med motivationsarbete och ge råd och stöd.
          </note>
          <note>
            Herr talman! När man som vuxen, exempelvis som lärare, ser den
            unge fara illa och det gäller misstanke om narkotika, alkohol
            eller psykisk ohälsa måste man reagera och agera på ett sådant
            sätt att tilliten till vuxna finns kvar och den unge inte kränks.
          </note>
          <note>
            Att vi i dag ser en utveckling där fler grund- och gymnasieskolor
            väljer att införa frivilliga drogtester ställer ett antal frågor
            på sin spets. Hur bekräftas samtycket från barnet då det är över
            15 år? Hur tas kontakt med föräldrarna och barnet för ett samtycke
            för den som är under 15 år? Det är ett samtycke som absolut inte
            får vara villkorat. Vem garanterar att det inte är frivillighet
            under tvång? Vilken garanti har vi för att våra barn inte tvångstestas
            i skolan? Vilka metoder används och hur tillförlitliga är de?
            Hur går provtagningen till? Vad gör skolan med det kvitto de får
            om det är positivt? Är det först då kontakt tas med föräldrar
            och socialtjänst?
          </note>
          <note>
            Mot dessa frågor ska svaret ställas. Redan i dag har skolan en
            skyldighet att vid minsta misstanke om att ett barn missbrukar
            narkotika ska föräldrarna kontaktas. Man har också en anmälningsskyldighet
            till socialtjänsten.
          </note>
          <note>
            Herr talman! Ett brottsförebyggande arbete kräver att ett samhälle
            håller fast vid hög generell välfärd för att alla barn och ungdomar
            ska få chans till en god uppväxt. Föräldrarna är en viktig del
            i barnens liv. Samhällets roll är att stödja och komplettera föräldrarna
            i deras föräldraskap. Samhället har särskilt ansvar att stödja
            och skydda de barn vars föräldrar på grund av till exempel missbruk
            eller sjukdom inte fullt ut klarar sitt föräldraansvar. Den lilla
            familjen måste känna trygghet i den stora familjen, samhället.
          </note>
          <note>
            Den borgerliga politiken går i motsatt riktning för att förebygga.
            Klyftorna ökar. Pappa får sämre ersättning vid arbetslöshet. Fler
            och fler familjer tvingas gå från trygghetssystem till bidrag.
            Hälften av våra kommuner ökar i dag socialbidraget. Lärartätheten
            blir sämre, vilket vi nu ser här i Stockholm. Listan kan göras
            lång. De som drabbas är de barn och ungdomar som lever i riskzonen.
          </note>
          <note>
            Med den politik som nu förs blir konsekvenserna för dessa barn
            och ungdomar och deras familjer att de tvingas in i och blir kvar
            i ett utanförskap som ni säger er vilja bekämpa. Detta utanförskap
            finns för att några familjer ska få leva i ett ovanförskap. Det
            är en orättvis, ojämlik och oansvarig politik.
          </note>
          <note>
            Vi socialdemokrater ser andra lösningar. Det finns bättre vägar
            att gå så att våra barns och ungdomars utsatthet minskar och deras
            trygghet ökar.
          </note>
          <note type="speaker">
            Anf. 65 LENA OLSSON (v):
          </note>
          <note>
            Herr talman! Jag står givetvis bakom de reservationer där Vänsterpartiet
            finns med, men för tids vinnande yrkar jag bifall till reservation
            1.
          </note>
          <note>
            Jag kan instämma i allt som Kerstin Haglö här har sagt. Jag behöver
            inte upprepa det. Det var ett mycket bra anförande. Jag ska därför
            inte hålla något långt anförande.
          </note>
          <note>
            Det bästa brottsförebyggande arbetet är att minska inkomstklyftorna
            mellan människor. Jag kommer ihåg en debatt här när man sade att
            man värnar om alla barn. Även arbetslösa och sjuka har barn. Barn
            kan bli väldigt drabbade av att deras föräldrar blir arbetslösa
            eller sjuka. Med den förda politiken får man till exempel i min
            kommun i dag inte hjälp från Försäkringskassan utan man blir hänvisad
            till något annat. Om man inte har några besparingar får man sälja
            huset eller göra vad som helst. Då hamnar man naturligtvis på
            kommunens socialkontor och man får begära socialbidrag. Det är
            kontentan av den politik som bedrivs i dag. Man sänker skatterna
            för dem som har fickorna hur fulla som helst, och de som behöver
            sin sjukersättning får gå på socialbidrag.
          </note>
          <note>
            Det här kan inte fortsätta längre. Det här har ökat ganska dramatiskt
            i min kommun under det senaste året. Då kan man fråga: Vad skördar
            detta?
          </note>
          <note>
            Barn ser hur kompisarna får saker och blir kanske retade för
            att de inte får samma saker. På dagis är det kanske så många barn
            att personalen inte ser de barn som har problem. Och i skolan
            har vissa barn problem att lära sig skriva, läsa och räkna, men
            det finns inte tillräckligt med lärare som ger stöd till dessa
            barn. Det är vad den förda politiken i dag innebär. Det är en
            politik för ökade klyftor, och jag tror att den kommer att leda
            till att unga i större utsträckning begår brott. Det tycker jag
            att vi ska undvika.
          </note>
          <note>
            Nu kommer säkert någon att gå upp och säga att vi inte ska ha
            någon budgetdebatt. Men detta är grundläggande. Vill man verkligen
            göra någonting åt dessa problem fryser man inte bidragen till
            kommuner och landsting 2009 och 2010.
          </note>
          <note type="speaker">
            Anf. 66 MEHMET KAPLAN (mp):
          </note>
          <note>
            Herr talman! Jag hade förberett mig för att gå upp i talarstolen
            och bara yrka bifall till den reservation som vi har tillsammans
            med Socialdemokraterna och Vänsterpartiet. Men i går läste jag
            en krönika i en av våra stora dagstidningar och började gräva
            lite grann i mina papper och sådant som vi i utskottet har fått
            oss tillsänt.
          </note>
          <note>
            Jag vill ta upp en tråd inom just det brottsförebyggande området.
            När det gäller unga lagöverträdare är detta en ytterst viktig
            verksamhet. Det är människor som kanske är bara i början av sitt
            kriminella beteende. Det är personer som har hamnat i fel sammanhang,
            och det är personer som har börjat missbruka olika substanser.
          </note>
          <note>
            Jag ska ta upp det område som jag själv känner bäst, nämligen
            Stockholm. Jag bor i Husby. Jag vet att Polismyndigheten i Stockholms
            län har vidtagit flera åtgärder just för att förhindra och upptäcka
            våldsbrott framför allt bland unga människor och för att förhindra
            att de hamnar i en kriminell livsstil.
          </note>
          <note>
            En sådan åtgärd handlar om dialogpoliser. Jag har själv vid ett
            flertal tillfällen fått möjlighet att tala med personal inom denna
            verksamhet. De jobbar särskilt i samband med planering av idrottsevenemang
            och demonstrationer och försöker vara nära människor och särskilt
            ungdomar. De är särskilt utmärkta och har särskilda kläder på
            sig och uppträder på ett sådant sätt att de inger förtroende.
          </note>
          <note>
            När jag har talat med personal inom denna verksamhet men också
            inom andra verksamheter som genomförs i bland annat Stockholm
            har jag upplevt att det finns en stor förståelse för hur Sverige
            ser ut i dag. Man försöker vara väldigt noga med att inte peka
            ut människor på basis av deras ursprungskulturer eller på basis
            av hur de är klädda eller beter sig utöver det brottsliga beteendet.
            Så kallad racial profiling är vi förhoppningsvis långt borta från,
            men det förekommer i många andra länder. Man ger sig på en grupp
            ungdomar, oftast unga killar, bara för att de råkar ha mörkt hår
            eller ser ut att ha ett ursprung i något annat land.
          </note>
          <note>
            Döm då om min förvåning när jag läser att en av våra brottsbekämpande
            myndigheter och verksamheten inom denna, nämligen Rikskriminalpolisen
            och dess chef helt plötsligt och utan förvarning tar sig rätten
            att uttrycka sig väldigt klumpigt.
          </note>
          <note>
            Herr talman! Jag vill passa på att lyfta fram den här frågan
            eftersom den har väldigt mycket att göra med det nya Sverige och
            ungdomskulturen. Jag ska läsa innantill ur Rikskriminalpolisens
            verksamhetsberättelse. Där står följande:
          </note>
          <note>
            Vi har levt ett ganska skyddat liv en bit från allfarvägen. Vidare
            har vi en kultur som bygger på gemensamma värderingar om att ta
            hand om sin nästa, värna om de svaga och respektera allas integritet.
            Det är alltså vi här i Sverige.
          </note>
          <note>
            Vidare står det:
          </note>
          <note>
            Migrationen innebär att vi får influenser från andra kulturer
            med andra värdegrunder. En del av dem som kommer hit har flytt
            undan krig, svält, naturkatastrofer, religiösa och etniska utrensningar
            osv. De kommer ofta från samhällen som kollapsat och där lag och
            ordning är ett passerat stadium. Där mord, tortyr, våldtäkt, rån,
            stöld och övergrepp har blivit en naturlig vardag.
          </note>
          <note>
            Detta är alltså hämtat från Rikskriminalpolisens verksamhetsberättelse
            från 2007 som man har tryckt upp i många exemplar. Detta är också
            ett osedvanligt tydligt exempel på det samhälle som vi lever i
            i dag, där drygt 10 procent har någon form av koppling till andra
            kulturer eller är födda utomlands eller liksom jag var väldigt
            små när de kom hit till landet.
          </note>
          <note>
            Den förståelsen verkar i grunden inte riktigt ha sipprat igenom
            en sådan här text i det som är en verksamhetsberättelse och som
            sprids inte bara till justitieutskottets ledamöter utan till andra
            myndigheter, till och med utomlands. Det finns nämligen en del
            i verksamhetsberättelsen som delvis tar upp just ungdomsbrottslighet,
            en text på engelska. Som tur är för oss här inne och för Rikskriminalpolisen
            är inte just det som jag läste upp översatt till engelska, så
            vi slipper skämmas när det sprids till utlandet. Den här texten
            och det här sättet att uttrycka sig är förlegat. Jag är väldigt
            glad över att de här tankarna inte fördes upp när vi diskuterade
            frågan i utskottet tillsammans med bland annat chefen för Rikskriminalpolisen.
            Jag hoppas att det är ett stort misstag, att det var någon tjänsteman
            som satt och skrev ned detta och att chefen inte riktigt såg vad
            hon skrev under.
          </note>
          <note>
            Det här handlar väldigt mycket om det brottsförebyggande arbetet,
            det som vi i s, v och mp har tagit upp i betänkandet när det gäller
            just unga lagöverträdare. Det handlar om att få människor, dessa
            unga människor, att känna att Sverige är ett land som tar hand
            om alla sina medborgare oavsett ursprung och att det sätt som
            vi hanterar människor på bygger på en gemensam värdegrund. Den
            värdegrunden jobbar vi med varje dag.
          </note>
          <note>
            De föregående talarna har tagit upp det brottsförebyggande arbetets
            roll. Jag instämmer helt och fullt i det och tillägger att det
            nya Sverige, som vi i dag tillsammans försöker skapa en bättre
            framtid för, inte är betjänt av den typen av misstag som jag tidigare
            läste upp. I grunden är det en oerhört viktigt del.
          </note>
          <note>
            Det majoriteten har tagit upp i motionssvaren är i mångt mycket
            någonting som vi delar från Miljöpartiets sida. Men just synen
            på det brottsförebyggande arbetet, i kombination med hur det nya
            Sverige ser ut i dag, hoppas jag att ledamöterna från alliansen
            ser över en gång till.
          </note>
          <note type="speaker">
            Anf. 67 HELENA BOUVENG (m):
          </note>
          <note>
            Herr talman! I en Brårapport som kom nyligen konstateras att
            andelen unga som stulit eller varit delaktiga vid skadegörelse
            minskat med nära 30 procent de senaste tio åren. Även andelen
            15-åringar som begått våldsbrott mot person har minskat. Det tror
            jag gläder oss alla och är något vi bör ha med oss i debatten
            i dag.
          </note>
          <note>
            Vi får inte glömma bort att det bakom varje siffra finns allvarliga
            problem en Stefan, en Pelle, en Mustafa som inte förstår eller
            inte bryr sig om gränser och respekt. Där finns också en Lisa,
            en Martin, en Ali som blivit offer för våld och fått ärr för livet.
            Kanske är det så att våldsbrotten blivit färre men värre.
          </note>
          <note>
            Nedgången visar dock att det går att göra något. Nu har vi en
            regering som har uppmärksammat problemen med ungdomsbrottsligheten,
            en alliansregering som har gjort och kommer att göra insatser
            som är nödvändiga.
          </note>
          <note>
            Den historiskt största satsningen på polisen gjordes redan 2007
            med ett extra tillskott på 1,5 miljarder till rättsväsendet, plus
            ytterligare 415 miljoner kronor detta år. Det är en satsning som
            gör det möjligt att ha fler poliser, poliser som arbetar på tider
            och platser där man mest behövs, en synlig och närvarande polis
            i de miljöer där våra unga samlas.
          </note>
          <note>
            Ett led i regeringens tydliga uppdrag till polisen att prioritera
            ungdomsbrott är det initiativ som samtliga länspolismästare beslutade
            om, att från november 2007 till och med januari 2008 göra en särskild
            insats mot misshandel utomhus genom att öka polisens närvaro på
            utsatta tider och platser. Utgångspunkten var enkel: Mycket låg
            tolerans mot våld. Viktigt var: Flera tidiga ingripanden i situationer
            som riskerar att bli våldsamma, god kontakt med ordningsvakter,
            att beslagta alkohol enligt Kronobergsmodellen samt att vidta
            utredningsåtgärder och slutföra utredning eller möjliga åtgärder
            inom två dygn.
          </note>
          <note>
            Någon utvärdering är ännu inte klar, men jag är övertygad om
            att under denna tid har betydligt färre ungdomar begått brott
            och betydligt färre ungdomar blivit utsatta för brott. Jag har
            ingenting emot skolpoliser, men vill vi verkligen vidta krafttag
            mot ungdomsbrottsligheten är detta en viktigare prioritering än
            att sätta polisens resurser på patrullering på alla skolors skolgårdar.
            Jag hoppas att Socialdemokraterna kan hålla med mig om detta.
          </note>
          <note>
            Herr talman! Vi har väl alla hört talas om någon annan. Det måste
            vara en helt fantastisk person som tycks vara den som ska lösa
            det mesta. Jag tror lika mycket på någon annan som jag tror på
            tomten förlåt alla barn!
          </note>
          <note>
            Vi måste utgå från att någon annan faktiskt inte finns. Därför
            är det material från Rikspolisstyrelsen som nu ska bearbetas i
            samtliga kommuner av stor vikt. Det är ett material som gör att
            man ska se till att samverkan mellan polis, socialtjänst och skola
            verkligen fungerar, att var och en får sitt tydliga ansvarsområde,
            definierar vem som är bäst på vad och att alla har en gemensam
            problembild just i sin kommun. Detta är inte minst viktigt vad
            gäller ungdomsbrottsligheten.
          </note>
          <note>
            Att falla mellan stolarna har tyvärr varit alltför vanligt, och
            någon annan har haft ansvaret. Nu är det slut med det. Det är
            också slut med att prata om att ungdomar är framtiden. Det är
            ett absolut livsfarligt resonemang. Våra ungdomar är i dag, och
            deras eventuella problem kan inte hänskjutas till morgondagen.
            Då är det för sent.
          </note>
          <note>
            För tidiga och tydliga insatser är det viktigaste att förhindra
            att våra unga människor fortsätter sin brottsliga bana. Finns
            det någon här som inte hört en ung kriminell fråga: Varför hände
            ingenting? De ungas erfarenhet är att vuxenvärldens reaktion var
            noll, i bästa fall ringa. Den snällismen är att göra våra unga
            i farozonen en björntjänst.
          </note>
          <note>
            Därför ser jag fram emot det som komma skall i den utredning
            som nu pågår i Justitiedepartementet beträffande unga lagöverträdare,
            en utredning som ska ge förslag på hur polisen ska utreda allvarliga
            brott som begås av barn under 15 år.
          </note>
          <note>
            Utredaren ska också titta närmare på om det finns behov av att
            utreda mindre allvarliga brott men som begås ofta av en ung person.
            I dag har vi ett fåtal vardagshjältar inom poliskåren som redan
            gör detta i hopp om att tidigt bryta en ung människas kriminella
            bana. Dessa behöver bli fler. Det behövs för alla ungdomar som
            i mycket unga år valt en kriminell karriär.
          </note>
          <note>
            Den sista delen i utredningen gäller frågan om polisen ska ha
            rätt att drogtesta våra ungdomar under 15 år utan föräldrars tillstånd.
            Jag tror att det är mycket viktigt att detta blir möjligt, inte
            minst för våra unga döttrars skull. En 14-årig Sandra som ena
            dagen älskar sin ponny, håller en Frida i handen och är duktig
            i skolan är nästa dag en helt annan tjej då smaken på amfetaminet
            har tagit överhanden. Vad fortsättningen blir tror jag inte att
            jag behöver beskriva.
          </note>
          <note>
            Chansen att jag som mamma skulle ha den minsta misstanke om att
            min Sandra skulle missbruka amfetamin finns inte. Chansen att
            Sandra skulle berätta för mamma och pappa är förmodligen ännu
            mindre. Om Sandra är en brottsling eller ett offer vet inte jag,
            men vad jag vet är att om det hade varit min Sandra skulle jag
            ha önskat att det drogtestet hade varit möjligt.
          </note>
          <note>
            Till sist, herr talman! En trygg barndom med föräldrar som kan
            sätta gränser, diskuterar värderingar runt köksbordet och bryr
            sig sjukt mycket borde alla barn ha rätt till. Tyvärr är det inte
            alltid så, och då måste vi andra hjälpa till, inte bara polisen,
            skolan och socialtjänsten utan vi alla. Glöm inte bort att det
            inte finns någon annan.
          </note>
          <note type="speaker">
            Anf. 68 MILDRED THULIN (c):
          </note>
          <note>
            Herr talman! I Sverige borde alla kunna känna sig trygga. Men
            så ser dessvärre inte verkligheten ut. Unga langar till andra
            unga, och unga rånar unga. Våld och grovt våld är vanligt när
            man går hem efter krogbesök och liknande på lördagskvällar, och
            tyvärr är ofta både förövare och brottsoffer minderåriga. Hur
            ska vi på bästa sätt förhindra att dessa ungdomsproblem växer?
          </note>
          <note>
            Det krävs kraftfulla åtgärder inom flera områden. Främst handlar
            det naturligtvis om att förebygga, upptäcka och rättssäkert och
            effektivt utreda och lagföra brott.
          </note>
          <note>
            Därför har regeringen genom regleringsbrev och utredningsuppdrag
            vänt sig till olika myndigheter för att inhämta aktuell kunskap
            om hur man bäst kan arbeta med unga lagöverträdare för att förhindra
            att de kommer snett redan tidigt i livet och i de fall så redan
            har skett, hur man bäst kan hjälpa dem att komma på rätt spår
            igen. Utredningsarbetet och den kommande beredningen bör man inte
            föregripa, och därför yrkar jag bifall till förslaget i utskottets
            betänkande.
          </note>
          <note>
            Att våra barn och ungdomar får en trygg uppväxt är av stor betydelse
            i det brottsförebyggande arbetet. Föräldrarna har huvudansvaret
            för att förmedla normer och värderingar till sina barn och ungdomar.
            I rollen som förälder uppkommer ofta frågor som föräldrar har
            svårt att prata om med sina ungdomar.
          </note>
          <note>
            Det är därför viktigt att alla föräldrar ges de verktyg som behövs
            för att hantera rollen som förälder och förmedlare av grundläggande
            värderingar. Ett bra samspel mellan skolan, föräldrar, frivilligorganisationer
            och föreningsliv är mycket värdefullt.
          </note>
          <note>
            Ungdomar befinner sig dessutom i en känslig ålder där det är
            lätt att påverkas av andras beteende och falla för grupptrycket.
            I kampen mot ungdomsbrottsligheten är det viktigt att ha detta
            i åtanke, och jag ser positivt på att flera av de åtgärder och
            samarbeten som pågår tar sikte just på det förebyggande arbetet.
          </note>
          <note>
            För att brott ska upptäckas och anmälas behöver vi synliga och
            närvarande poliser poliser som vi alla känner förtroende för.
            En synlig och närvarande polis är nödvändigt såväl för det brottsförebyggande
            arbetet som för ett gott samarbete mellan skola och polis och
            mellan ungdomarna själva och polisen.
          </note>
          <note>
            Regeringen har gett Rikspolisstyrelsen i uppdrag att utveckla
            ett samarbete med skolan och skapa förtroendefulla relationer
            med barn och ungdomar. Detta samarbete kan se väldigt olika ut
            på olika orter. Det måste också vara upp till polisen att själv
            se hur man ska organisera det på respektive ort. I Eslöv har man
            till exempel en socialarbetare som sitter på polishuset någon
            gång.
          </note>
          <note>
            Det finns också andra åtgärder som kan göras för att polisen
            ska vara synlig. Här i Stockholms län har man genomfört de så
            kallade Cityhelgerna med ett fyrtiotal polismän som arbetar på
            utvalda platser i centrala Stockholm från fredag kväll till söndag
            morgon för att öka tryggheten och förebygga brott genom sin blotta
            närvaro. I bland annat Malmö och Stockholm finns mobila poliskontor
            som är ute kvälls- och nattetid varje fredag och lördag.
          </note>
          <note>
            Det är vuxna som är ute, och att vi vuxna finns närvarande för
            våra barn och ungdomar har stor betydelse. Jag har själv erfarenhet
            av att nattvandra, precis som många andra, och det känns väldigt
            viktigt att finnas till hands när våra barn och ungdomar hamnar
            i en otrygg situation eller där förekomsten av alkohol och narkotika
            ytterligare förstärker deras utsatthet. Vi får aldrig glömma att
            narkotikan finns där våra ungdomar finns!
          </note>
          <note>
            Langning av narkotika på skolorna där det ofta är tidigare elever
            på skolan som delar med sig av sitt problem är ett stort och mycket
            allvarligt sådant. Det är naturligtvis också allvarligt att både
            vuxna och ungdomar langar alkohol till varandra.
          </note>
          <note>
            Ett nytt sätt att skaffa narkotika är via Internet. I arbetet
            med att komma åt denna handel kan här nämnas att Rikskriminalpolisen
            har inrättat en särskild enhet som arbetar med narkotikaspaning
            på Internet.
          </note>
          <note>
            Regeringen har lagt fram direktiv till en utredning av drogtester
            på barn under 15 år. Här får vi vänta på resultatet, och vi får
            skäl att återkomma till frågan vid ett senare tillfälle. I Sverige
            har vi sedan många år med stolthet talat om att vi vill ha ett
            drogfritt samhälle. Det ska vi fortsätta med. Ett första steg
            till ett drogfritt samhälle är en drogfri skola, och då är drogtester
            av ungdomar under 15 år ett sätt att arbeta.
          </note>
          <note>
            Just nu ligger en utredning ute om översyn av de bestämmelser
            som gäller att utreda brott begångna av ungdomar under 15 år.
            År 2007 reformerades påföljdssystemet för unga lagöverträdare
            i syftet att begränsa användningen av böter som straff för unga
            lagöverträdare. Denna reform har också lett till att användningen
            av böter har begränsats och ersatts av bland annat ungdomstjänst.
            Denna förändring ser vi i Centerpartiet positivt på. Det visar
            tydligt för ungdomar att det inte är okej att begå brott samtidigt
            som den tar hänsyn till ungdomarnas låga ålder.
          </note>
          <note>
            Att bekämpa ungdomsbrottslighet och användning av alkohol och
            narkotika är nödvändigt för att minska risken för fortsatt kriminalitet
            längre fram i livet samt för att minska den följdkriminalitet
            som ofta följer på alkohol- och narkotikaanvändning.
          </note>
          <note>
            Genom tidigare, tydligare och tuffare åtgärder lägger vi grunden
            för att lyckas i detta arbete. Att vi lyckas är viktigt, inte
            bara för att bekämpa kriminaliteten i sig utan även för att de,
            särskilt ungdomar, som utsatts för brott ska se att samhället
            ser allvarligt på dessa övergrepp och att det vidtas åtgärder
            mot den som utför kriminella handlingar. På så vis kan vi också
            förhindra att de som själva tidigare utsatts för brott längre
            fram i livet blir de som hamnar i kriminalitet.
          </note>
          <note>
            Jag har nu nämnt flera åtgärder som redan har startats. Dessutom
            har vi flera utredningar på gång. Dem vill vi invänta resultatet
            av, och jag har mycket stora förhoppningar om att de kan ge oss
            ytterligare verktyg för att gå vidare i kampen mot ungdomsbrottsligheten.
          </note>
          <note>
            Den kampen måste vi vinna det gäller våra barn och ungdomar och
            deras framtid!
          </note>
          <note>
            (Applåder)
          </note>
          <note type="speaker">
            Anf. 69 CAMILLA LINDBERG (fp):
          </note>
          <note>
            Herr talman! Vi har under alltför lång tid sett en missriktad
            välvilja som tillåtit människor att förstöra sina egna och andras
            liv i en rasande fart utan att samhällets vuxenvärld ingripit.
            Vi måste se till att det första brottet också blir det sista.
          </note>
          <note>
            I dag är huvudregeln att om gärningsmannen är under 15 år så
            utreds inte brottet över huvud taget. Det borde i stället vara
            huvudregeln och inte undantaget att utreda brott begångna av barn
            under 15 år. På så sätt markeras allvaret i kriminaliteten.
          </note>
          <note>
            För att förhindra att unga människor faller in i kriminella beteenden
            gäller det att agera tidigt och tydligt från samhällets sida.
            En trygg uppväxt är något av det absolut viktigaste och effektivaste
            hjälpmedlet för att bekämpa brottslighet, och jag tror alla vi
            här är rörande överens om att om vi här i riksdagen kunde lagstifta
            fram en trygg, lycklig och kärleksfull barndom åt våra barn och
            ungdomar i samhället skulle vi göra det bums.
          </note>
          <note>
            Självklart har föräldrarna det största ansvaret för att förmedla
            värderingar och normer till sina barn, men också skolan har en
            mycket betydelsefull roll för att ge barn och ungdomar goda värdegrunder.
          </note>
          <note>
            Vi måste få till stånd ett bättre samarbete mellan socialtjänst,
            psykiatri, polis och skola. Det är av största vikt för det förebyggande
            arbetet. Vi vet att det arbetet i dag fungerar bra i vissa kommuner
            och mindre bra i andra. Såväl Myndigheten för skolutveckling som
            Socialstyrelsen har fått i uppdrag av regeringen att sammanställa
            kunskap om bra metoder när det gäller arbetet med unga. Mycket
            görs, men mycket kan säkert göras bättre.
          </note>
          <note>
            Ett bra samarbete mellan skola och polis förebygger brott. Hela
            15 procent av de våldsbrott som barn söker vård för har tillfogats
            dem i skolan. Skolan måste präglas av en god arbetsmiljö och vara
            fri från kriminalitet. Allvarliga brott som begås i skolan måste
            polisanmälas. Redan i dag har en hel del skolor så kallade kontaktpoliser
            knutna till sig.
          </note>
          <note>
            Det förekommer även andra typer av insatser från polisens sida,
            vilket Mildred nämnde. Det finns till exempel mobila poliskontor
            som används under helger och kvällar. Projektet Cityhelg är ett
            bra exempel på hur polisen anpassar sina arbetsmetoder för att
            finnas på plats just där ungdomarna finns och framför allt på
            de tider då behovet av synliga poliser är som störst.
          </note>
          <note>
            En annan viktig del i det förebyggande arbetet mot brottslighet
            är tydliga insatser mot alkohol och narkotika. En stor del av
            brottsligheten, även bland ungdomar, sker under alkohol- och drogpåverkan.
            Rikskriminalpolisen har i samarbete med Tullverket utvecklat samarbetsformer
            för att spåra narkotika över Internet. Men, herr talman, nya typer
            av droger dyker upp som svampar i mossan, och vi måste därför
            hela tiden tillföra resurser så att nya preparat kan narkotikaklassas
            på ett snabbt och effektivt sätt.
          </note>
          <note>
            Ju tidigare droganvändning upptäcks desto större är möjligheterna
            att genom snabba insatser hjälpa ungdomar att komma bort från
            drogerna. Drogtester på barn under 15 år skulle vara till hjälp
            för att så tidigt som möjligt kunna spåra och stoppa narkotikaanvändandet.
          </note>
          <note>
            Hittills har jag mest talat om förövarna som är under 15 år,
            men vi bör ha i minnet att det också finns en hel del brottsoffer
            i den åldersgruppen. Undersökningar visar att en stor del av dem
            som blivit utsatta för brott senare själva blivit förövare. Offren
            tar saken i egna händer. Den onda cirkeln måste brytas.
          </note>
          <note>
            Unga brottsoffer måste få kvalificerat stöd att bearbeta reaktioner
            efter brott. Det finns goda exempel på detta runt om i vårt land.
            Särskilda stödcentrum för unga brottsoffer har öppnats på många
            ställen. Dessutom är alla kommuner sedan 2008 skyldiga att erbjuda
            medling.
          </note>
          <note>
            I en motion som jag personligen känner mycket för, skriven av
            min partikollega Torkild Strandberg, yrkas bland annat på att
            bötesstraffet som påföljd för unga lagöverträdare ska avskaffas.
            Ungdomarna kan annars få en ekonomisk börda att släpa på under
            lång tid. Risken finns också att det i stället blir föräldrarna
            som betalar. Böter kan sända signaler till den unge om att man
            kan köpa sig fri från ett brott. Bötesstraff för unga lagöverträdare
            bör därför avskaffas.
          </note>
          <note>
            Det är med glädje jag kan konstatera att delar av den reformen
            trädde i kraft redan 2007 och nu tillämpas till stor del. Syftet
            var just att begränsa användandet av böter som straff för unga
            lagöverträdare. I stället infördes ungdomstjänst som en ny fristående
            påföljd för lagöverträdare mellan 15 och 21 år. Brottsförebyggande
            rådet har fått i uppgift att utvärdera reformen.
          </note>
          <note>
            Kort sagt är en av samhällets absolut viktigaste uppgifter att
            förebygga brottslighet bland ungdomar. Det kan göras genom utbyggd
            myndighetssamverkan, en närvarande polis och en skola som ger
            tydliga värderingar. Viktigast är emellertid att vi har föräldrar
            som orkar bry sig om sina barn. Vuxna måste våga vara föräldrar,
            våga lägga sig i och våga sätta gränser. Genom tydliga och tuffa
            åtgärder mot ungdomsbrottsligheten i dag motverkas grov brottslighet
            i morgon.
          </note>
          <note>
            Jag vill med detta yrka bifall till utskottets förslag i betänkandet.
          </note>
          <note type="speaker">
            Anf. 70 KERSTIN HAGLÖ (s) replik:
          </note>
          <note>
            Herr talman! I mitt anförande uppehöll jag mig länge vid skolans
            roll. Skolan är ju den plats där våra barn och ungdomar tillbringar
            en stor del av sin tid. Därför är arbetet med värdegrunden oerhört
            viktigt. Vi måste ge tid för reflexion och samtal om sexuella
            trakasserier, mobbning, främlingsfientlighet och andra yttringar
            samt om bristen på respekt för människors lika värde, det som
            Mehmet Kaplan på ett alldeles förträffligt sätt redogjorde för.
          </note>
          <note>
            Det är också viktigt att det finns ett förebyggande arbete i
            skolan vad gäller alkohol och narkotika, att det finns en handlingsplan
            i skolan. Den ska vara väl känd för både elever och föräldrar.
            Vad händer vid misstanke om att ett barn far illa? Det brottsförebyggande
            arbetet är alltså oerhört viktigt. Inte minst visade den satsning
            som vi socialdemokrater gjorde på mobilisering mot narkotika vilken
            enorm kraft det fanns i barnen och ungdomarna själva, som blev
            både informatörer och rapportörer.
          </note>
          <note>
            Jag tycker att det är beklagligt att den moderatledda regeringen
            tog bort samordnartjänsten. Det innebär att vi tappar fart, vi
            tappar kraft, vi tappar resurser. Min fråga till Camilla Lindberg
            är därför på vilket sätt det brottsförebyggande arbetet vad gäller
            narkotika och alkohol bland våra barn och ungdomar på skolorna
            hädanefter ska bedrivas.
          </note>
          <note type="speaker">
            Anf. 71 CAMILLA LINDBERG (fp) replik:
          </note>
          <note>
            Herr talman! Jag önskar att jag hade tydliga svar på det.
          </note>
          <note>
            Det är intressant att Kerstin Haglö tog upp skolan. Jag har varit
            verksam som gymnasielärare i flera år, och många saker har gjorts
            väldigt bra. Men nu görs hela skolan om; den reformeras från grunden.
            Jag håller med om att mycket av framför allt samhällsundervisningen,
            där man tagit upp narkotika, spel och sådant, fungerat bra, och
            den kommer att fortsätta. Jag tror därför inte att Kerstin Haglö
            behöver vara orolig för att detta kommer att försvinna. Kanske
            sker det i omarbetad form, men det försvinner inte på något sätt.
          </note>
          <note type="speaker">
            Anf. 72 KERSTIN HAGLÖ (s) replik:
          </note>
          <note>
            Herr talman! Då kan jag känna mig lugn och trygg. Jag kommer
            att med stort intresse följa arbetet med hur man jobbar med alkohol-
            och narkotikafrågorna ute på skolorna. Jag kommer också att se
            på vilka satsningar alliansen gör på det området samt hur budgetarna
            för detta kommer att se ut framöver. Narkotikasamordnartjänsten
            var ju en stor satsning från Socialdemokraternas sida.
          </note>
          <note>
            Jag stannar kvar vid det brottsförebyggande arbetet i skolan,
            för det är oerhört viktigt. Alla barn är inte lika. Alla skolor
            har inte samma villkor. Lika chans kräver olika resurser. Det
            är därför vi säger nej till den nationella skolpengen. Vi socialdemokrater
            har i stället avsatt pengar i budgeten för att satsa på de skolor
            som har det speciellt tufft. Framför allt behövs det speciella
            resurser för att kunna möta de barn och ungdomar som befinner
            sig i riskzonen.
          </note>
          <note>
            Det första jag vill fråga Camilla Lindberg om är ifall hon inte
            tycker att lika chans kräver olika resurser.
          </note>
          <note>
            Det andra gäller ett påstående i Camilla Lindbergs anförande.
            Menar Camilla Lindberg att inga allvarliga brott som begås av
            dem under 15 år ska utredas? Menar Camilla Lindberg att inget
            över huvud taget ska utredas om ett barn eller en ungdom under
            15 år begår ett brott? Är det ingen som gör någonting?
          </note>
          <note type="speaker">
            Anf. 73 CAMILLA LINDBERG (fp) replik:
          </note>
          <note>
            Herr talman! Låt mig börja med det sista. Det jag sade var att
            i dag är huvudregeln att de flesta fall inte utreds när förövaren
            är under 15 år. Det är huvudregeln. Jag sade inte att inte något
            fall utreds.
          </note>
          <note>
            Vi folkpartister talar gärna om skolan. Jag skulle vilja säga
            att en skola som ställer tydliga krav och visar på tydliga värderingar
            är något som vi verkligen behöver. Jag tror att den flumskola
            som vi alltför länge haft skapar otrygga barn.
          </note>
          <note>
            Vad gäller frågan om olika resurser håller jag helt och hållet
            med om det som sades. Det ser i dag väldigt olika ut i olika skolor
            och olika kommuner. Personligen förespråkar jag en statlig skola,
            men det är en helt annan debatt. Jag håller definitivt med Kerstin
            Haglö om att det behövs olika resurser för olika skolor. Så är
            det definitivt.
          </note>
          <note type="speaker">
            Anf. 74 INGER DAVIDSON (kd):
          </note>
          <note>
            Herr talman! För den som inte är van att lyssna på riksdagsdebatter
            och kanske inte heller är van att läsa betänkanden måste denna
            senaste debatt ha gett ett mycket märkligt intryck. Allianspartierna
            avstyrker nämligen en mängd förslag som kan verka väldigt bra.
          </note>
          <note>
            Förslaget om att socialtjänsten och polisen ska samarbeta bättre
            och även samarbeta med skolan, liksom att det ska finnas kontaktpoliser
            vid varje skola samt att påföljderna för unga lagöverträdare behöver
            ses över avstyrks alltså. Varför det? Är det bara oppositionen
            som tycker att förslagen är bra? Så är det naturligtvis inte,
            men nu debatterar vi ett motionsbetänkande, och i ett sådant behandlas
            de motioner som väckts under hösten.
          </note>
          <note>
            Att vi avstyrker dem beror på att det redan pågår arbete inom
            en myndighet eller att regeringen har ett pågående arbete på dessa
            områden. Det går att visa på punkt efter punkt, och det gör vi
            också i betänkandet. Därför kommer de här avstyrkandena.
          </note>
          <note>
            Man kan tycka att det är märkligt när vi debatterar ett betänkande
            som handlar om unga lagöverträdare att inte vissa väldigt stora
            och viktiga frågor kommer upp, som till exempel glappet mellan
            sluten och öppen ungdomsvård, hur vi ska åtgärda att så många
            återfaller efter att de har varit intagna på en sluten anstalt
            och så vidare. Det handlar också om sådana saker som huruvida
            de grova misshandelsfallen har ökat och i så fall varför. Varför
            tar vi inte upp detta?
          </note>
          <note>
            Jag återkommer till att det här inte är någon övergripande debatt
            om åtgärderna, utan ett motionsbetänkande. Då blir det väldigt
            märkligt om var och en ska stå och tala om det som de just har
            kommit på, om man gör det till en budgetdebatt eller om man använder
            det som ett tillfälle att i största allmänhet skälla på regeringens
            politik. Då blir det väldigt svårt att föra en konstruktiv debatt.
          </note>
          <note>
            Herr talman! Jag ska villigt erkänna att jag i vissa av de frågor
            som tas upp i detta betänkande skulle önska att det arbete som
            görs av regeringen gick fortare. Det är absolut så. Jag ska ta
            ett par sådana exempel.
          </note>
          <note>
            År 2005 kom ett betänkande som föreslog att sekretessbestämmelser
            aldrig ska få hindra en brottsbekämpande myndighet från att överlämna
            en uppgift till en annan brottsbekämpande myndighet. Det är ett
            väldigt bra förslag. I dag finns det en osäkerhet om vad som gäller.
            Det kan göra att man låter bli att lämna över en uppgift som man
            har. I värsta fall kan det få förödande konsekvenser. Det kan
            leda till att ett utredningsarbete inte går framåt. Därför behöver
            frågan få en snabb lösning. Jag är den första att önska att det
            arbete som nu pågår i departementet snabbas på, så att vi kan
            få denna lagförändring.
          </note>
          <note>
            Ett annat exempel är att tiden mellan brott och åtal samt dom
            och verkställighet när det gäller unga som begår brott måste minska.
            Det är naturligtvis helt oacceptabelt att det tar så lång tid
            innan ärendet hamnar hos domstolen att de som är inblandade knappt
            minns vad som hände eller att ungdomar som har begått brott får
            vänta så länge innan de hamnar inför skranket att de hinner begå
            nya brott. Vi har närliggande exempel på det från den senaste
            tiden.
          </note>
          <note>
            Den lagförändring som genomfördes den 1 januari 2007, vilket
            i och för sig är ganska nära i tiden, innebär att det som man
            kallar skyndsamhetskravet för handläggning av ärenden som rör
            unga lagöverträdare har utvidgats. Det ska gå snabbare. Men när
            man följer utvecklingen runt om i landet kan man se att detta
            inte har fått genomslag överallt. När man talar med nämndemän
            och andra som sitter med vid domstolsförhandlingar säger de att
            det fortfarande tar väldigt lång tid. Därför är även det här ärendet
            ett sådant där jag gärna skulle vilja att översynen sattes i gång
            omedelbart, trots att det har gått så kort tid, så att vi kan
            införa det här systemet inom hela domstolsväsendet.
          </note>
          <note>
            Ja, så här skulle jag kunna fortsätta. Jag tror att det i grunden
            finns en ganska stor samstämmighet om att vi hela tiden måste
            förtydliga olika lagar, se över hur de fungerar och göra dem ännu
            bättre för att vi ska få ett så rättssäkert och välfungerande
            system som möjligt. Vår uppgift i alliansen när det handlar om
            de frågor som tas upp i detta betänkande är helt enkelt att se
            till att arbetet skyndas på, att driva på så att det inte hamnar
            i långbänk. Det är en viktig uppgift för oss.
          </note>
          <note>
            Herr talman! Jag tycker också jag vore väl inte kristdemokrat
            annars att det är viktigt att slå fast att om vi ska komma till
            rätta med ungdomsbrottsligheten måste vi ta hjälp av det civila
            samhället, framför allt av föräldrarna. Att snabbt dra in dem
            när ungdomarna begår brott gör faktiskt skillnad. Det visar till
            exempel den så kallade Kronobergsmodellen, som Helena var inne
            på tidigare.
          </note>
          <note>
            Den går ut på att polisen riktar in sig på att minska olaglig
            försäljning av alkohol till unga och därmed också minska brottsligheten,
            eftersom alkohol och brott nästan alltid hänger ihop. Varje gång
            en person under 18 år påträffas med alkohol förverkar man den
            för det första direkt. Man håller förhör med den unge för att
            få fram bevis mot langaren. Polisen tar också kontakt med föräldrarna.
          </note>
          <note>
            Detta har gett mycket goda resultat. Det har gjort att modellen
            har spridits. Den används nu på flera håll. Men den ska också
            utredas och utvärderas vetenskapligt, vilket är väldigt bra. Som
            sagt kan man dock redan nu se resultaten.
          </note>
          <note>
            Ett annat gott exempel är Göteborg. Där träffar ungdomar som
            erkänt mindre brott ungdomspolis och åklagare. Föräldrarna är
            med. Den snabba reaktionen från rättsväsendet har också här slagit
            väl ut. Det finns exempel som har kallats familjerådslag och bekymringssamtal
            som också har den här inriktningen och där man når goda resultat.
            Det visar sig att även föräldrar som har en väldigt svår social
            situation kan vara ett gott stöd för sina barn om de i sin tur
            får rätt stöd och inser att deras förhållningssätt till det brott
            som den unge har begått kan vara avgörande för hur deras barn
            klarar sig i framtiden.
          </note>
          <note>
            Sammanfattningsvis: Myndigheternas arbete är viktigt. Lagstiftningen
            ska ses över och förtydligas framöver. Men det är inte alltid
            det som är avgörande. Om vi inte lyckas engagera och dra in föräldrarna
            i arbetet med att motverka ungdomsbrottsligheten räcker det tyvärr
            inte långt. Föräldrarna är och förblir samhällets viktigaste brottsförebyggande
            resurs.
          </note>
          <note type="speaker">
            Anf. 75 KERSTIN HAGLÖ (s) replik:
          </note>
          <note>
            Herr talman! Jag började nästan undra om jag skulle begära replik
            om debatten nu var ovidkommande. Men jag hoppas verkligen att
            Inger Davidson inte menade så. För mig är varje debatt viktig,
            i synnerhet varje debatt som vi för framåt när det gäller unga
            lagöverträdare.
          </note>
          <note>
            I mitt anförande tog jag upp det beslut som regeringen har fattat
            om direktivet till utredningen, som bland annat ska lämna förslag
            som innebär att de brottsbekämpande myndigheterna framöver i viss
            utsträckning tvångsvis ska få drogtesta de barn under 15 år som
            misstänks vara narkotikapåverkade. Vi avvaktar den utredningen.
          </note>
          <note>
            Men jag tog också upp frågan om drogtester som i dag görs i skolor.
            När det gäller skolorna och drogtesterna kontra utredningen blev
            jag något konfunderad när jag gick in på Kristdemokraternas hemsida
            och läste vad Inger Davidson hade skrivit: Kristdemokraterna välkomnar
            därför att regeringen har valt att gå vidare med vårt förslag
            att tillåta drogtest. Förslaget innebär att det ska bli tillåtet
            att göra en urin- eller blodprovstagning vid välgrundad misstanke
            om att ett barn under femton år använder droger. Provtagningen
            bör utföras i samförstånd och med stöd av skolsköterskan.
          </note>
          <note>
            Vad är detta för förslag? Är det ytterligare ett förslag om att
            införa drogtester i skolan, så att man ska skriva några föreskrifter?
            Jag blev lite villrådig när jag läste vad Inger Davidson hade
            skrivit, eftersom skolsköterskan är inkopplad här.
          </note>
          <note type="speaker">
            Anf. 76 INGER DAVIDSON (kd) replik:
          </note>
          <note>
            Herr talman! Det är väl bra att vi har replikskiften, så att
            man får reda ut en del begrepp. Jag tycker inte att debatten är
            ovidkommande. Det var inte det jag sade. Men jag tycker att man
            ska hålla sig till de frågor som vi har i betänkandet. Annars
            blir det så att alla förbereder anföranden om olika ämnen, och
            då blir det en spretighet i det hela som gör att det egentligen
            inte blir någon debatt. Det tycker jag är ett väldigt konstigt
            sätt att utnyttja riksdagen på. Det var det jag ville säga i min
            inledning. Drogtester handlar absolut om detta betänkande, och
            därför är jag glad att du ger mig den frågan.
          </note>
          <note>
            Kristdemokraterna har länge arbetat för att det ska bli mer naturligt
            att i skolorna använda sig av drogtester och att man avdramatiserar
            detta till exempel genom förslag om att man ska kunna göra det
            tillsammans med skolsköterskan. Självklart ska helst också föräldrarna
            blandas in. Men vi tycker att det är bra att man går ett steg
            längre nu och också utreder tvångsvisa testningar, för det har
            inte fungerat. Fler och fler unga börjar använda narkotika. Då
            måste vi komma med fler förslag för att komma åt detta.
          </note>
          <note>
            Jag tror att både Kerstin och jag har hört ungdomar som säger:
            Jag tog min första fylla när jag var tolv. När jag var 13 började
            jag med droger, och så har det fortsatt.
          </note>
          <note>
            Inte förrän man begår ett stort grovt brott när man är 18 år
            händer det något. Någonting måste göras, och detta är ett exempel
            på det.
          </note>
          <note type="speaker">
            Anf. 77 KERSTIN HAGLÖ (s) replik:
          </note>
          <note>
            Herr talman! Jag kände att jag inte fick svar på min fråga. Det
            står på hemsidan: Regeringen har valt att gå vidare med vårt förslag
            att tillåta drogtester. Det hänför sig till skolan. Den utredning
            som nu pågår gäller endast brottsbekämpande myndigheter och polis.
            Den kommer inte över huvud taget att beröra drogtester på skolor
            eller i socialtjänst enligt vad man säger på Justitiedepartementet.
          </note>
          <note>
            Jag hörde när Inger Davidson hade sitt anförande här. I slutklämmen
            framhöll hon föräldrarnas roll. Vi har absolut ingen avvikande
            mening. Jag håller med dig om allt du sade där.
          </note>
          <note>
            Jag måste ställa frågan: Tycker inte Inger Davidson att det ska
            vara som i dag när det gäller att skolan är skyldig att informera
            föräldrar och vårdnadshavare om en elev misstänks använda narkotika?
            Skolan har också en anmälningsplikt gentemot socialtjänsten. Varför
            tycker inte Inger Davidson att detta är en bra väg, om nu föräldraansvaret
            är så viktigt? Det måste väl vara det första steget om man misstänker
            något eller får en uppgift?
          </note>
          <note>
            Justitieombudsmannen har utrett en del fall av drogtester i skolan.
            Han säger: Anser man att det finns misstanke om droger aktualiserar
            det frågan om drogtest. Enbart att frågan aktualiseras innebär
            att denna misstanke som regel är så stark att anmälningsskyldigheten
            inträder redan innan ett eventuellt drogtest äger rum.
          </note>
          <note>
            Det är vad jag menar. Det handlar om att se och agera som vuxen
            vid minsta misstanke och uppgift om att Kalle röker brass. Där
            ska de vuxna in. Det ska inte ske genom att först ta ett drogtest.
            Det gäller att ta tag i barnet, i ungdomen. De behöver all ro
            och stöd och ett enormt motivationsarbete.
          </note>
          <note type="speaker">
            Anf. 78 INGER DAVIDSON (kd) replik:
          </note>
          <note>
            Herr talman! Jag kan möjligen vidgå en sak. Vi borde nog ha skrivit
            utveckla vårt förslag i stället för att gå vidare. Är det godkänt?
            Det är så jag tycker att det ska uppfattas.
          </note>
          <note>
            Jag håller självfallet med om att man så långt det någonsin är
            möjligt ska göra detta på frivillig väg och föräldrarna ska dras
            in. Man ska vid första misstanke ta kontakter och hålla samtal
            och så vidare. Detta görs i dag, men det har inte varit tillräckligt.
            Det är det som är det sorgliga.
          </note>
          <note>
            Jag tror att många ungdomar skulle uppleva det som ganska skönt
            om man till exempel införde slumpvisa drogtest i skolorna. Då
            skulle de kunna skylla på detta när det blir bjudna. De skulle
            kunna säga: Jag vågar inte, eftersom det kan leda till att jag
            åker fast. Det kan bli en kontroll i morgon.
          </note>
          <note>
            Det är ett sätt för de unga. Det är precis som att de har kunnat
            skylla på sina föräldrar. Det kunde man göra när man växte upp:
            Jag får inte för mina föräldrar. Jag har själv också haft familjehem
            för tonåringar under många år. Jag vet vad de uttalade till mig:
            Vad skönt det är att kunna säga att jag inte får för dig.
          </note>
          <note>
            Det behövs ibland någonting när man är ung som man kan sätta
            emot. Jag tror att detta blir ett bra system när det blivit utrett
            ordentligt.
          </note>
          <note>
            Överläggningen var härmed avslutad.
          </note>
          <note>
            11 § Underrättelseskyldighet vid felaktiga utbetalningar från
            välfärdssystemen
          </note>
          <note>
            Föredrogs
          </note>
          <note type="speaker">
            Anf. 79 RONNY OLANDER (s):
          </note>
          <note>
            Herr talman! Jag vill börja med att yrka bifall till våra socialdemokratiska
            yrkanden i betänkandet.
          </note>
          <note>
            Vi socialdemokrater har inte yrkat avslag på propositionen av
            den anledningen att vi har arbetat för dessa utredningar och undersökningar
            av vad man kan göra för att förhindra fusk och missbruk i våra
            välfärdssystem. Vi har alltid hävdat i arbetarrörelsen att gör
            din plikt och kräv din rätt. Dessa kännetecken för oss har alltid
            varit vägledande för vårt politiska arbete då som nu.
          </note>
          <note>
            Vi har däremot med bestörtning konstaterat att den borgerliga
            regeringen tyvärr tar bort det demokratiska inflytandet från de
            folkvaldas sida. I styrelser och nämnder har de förtroendevalda
            tagits bort och inte ersatts. Det har varit socialförsäkringsnämnder,
            försäkringsdelegationer, länsarbetsnämnder, universitetsstyrelser,
            myndighetsorgan av olika slag och så vidare. Alla dessa ledamöter
            har också på sitt sätt varit garanter för att inte det personliga
            integritetsperspektivet ska glömmas bort.
          </note>
          <note>
            Vi socialdemokrater anser med bestämdhet att det är viktigt av
            flera skäl att det finns människor med i det allmänna Sverige.
            Kunskap, kompetens och erfarenhet från skilda verksamheter är
            ett måste för demokratin. Att det finns en bred kunskap om våra
            välfärdssystem och någon som kan förklara hur de fungerar för
            allmänheten är viktiga inslag för ett demokratiskt inflytande.
          </note>
          <note>
            Därför yrkar vi på ett tillkännagivande att ett medborgerligt
            organ ska inrättas vars uppgift ska vara att bevaka den personliga
            integriteten följs. Det gäller speciellt nu när flera myndigheter
            ska samarbeta på det sätt som föreslås.
          </note>
          <note>
            Yrkandet om ett förlängt mandat för FUT-delegationen görs för
            att på motsvarande sätt genomföra en granskning av felaktiga utbetalningar
            riktade till juridiska personer. Det handlar om bland annat jordbruksstöd,
            glesbygdstöd och nyföretagarstöd och stöd till juridiska personer
            över huvud taget. Det är rimligt och också det som FUT-delegationen
            önskade.
          </note>
          <note>
            Herr talman! Det vore på sin plats med en hyllning till det arbetande
            folket i Sverige. Den borgerliga regeringen och riksdagsledamöter
            har genom sitt agerande framställt en stor del av befolkningen
            i Sverige som antingen fuskare, missbrukare eller som bidragstagare
            genom att använda begreppet i dess negativa mening.
          </note>
          <note>
            Vidare förekommer det i riksdagens debatter uttryck som samhällsomhändertagande
            av människor, att människor har blivit inlåsta i välfärdsystemen
            för att bättra på statistiken, att människor hamnat i utanförskap
            beroende på att det är fel på systemen och att man inte får ha
            ett personligt ansvar och så vidare.
          </note>
          <note>
            Visst finns det personer som både fuskar och missbrukar våra
            välfärdssystem. Det finns även de som inte betalar sina skatter
            utan arbetar svart, eller använder båda systemen på samma gång.
            Detta ska med eftertryck fördömas och åtgärdas. Det är inget att
            tveka om.
          </note>
          <note>
            Samtidigt borde vi politiker framföra en hyllning till den klara
            majoritet av befolkningen som varje dag, 24 timmar om dygnet,
            gör rätt för sig och försöker få sin vardag att gå ihop.
          </note>
          <note>
            Det gäller alltifrån tidningsbudet som tidigt delar ut tidningarna
            vid trefyra-tiden på morgonen till vårt morgonkaffe, hemvändande
            skiftarbetare, nyuppstigna föräldrar som tar sina barn till dagis,
            butiksbiträdet som öppnar affären, tjänstemän och arbetare som
            går till sitt dagliga arbete, biografvaktmästaren, nattöppetpersonalen,
            de som börjar sitt dagliga eller sena arbete på sjukhuset, till
            alla dem som arbetar i vårt 24-timmars-Sverige och som ser till
            att det fungerar.
          </note>
          <note>
            Till alla dem borde det politiska Sverige skänka tacksamhet och
            berömmande ord i stället för att misskreditera alltför många.
            Det är många som varje dag går till jobbet eller studerar. I dag
            var det 4,7 miljoner människor som kämpar för sitt och sin familj
            samt samhällets fortlevnad som gick till arbetet.
          </note>
          <note>
            Tack alla ni som utifrån er förmåga går till jobbet! Tack också
            till alla er som av någon anledning inte kan gå till jobbet eller
            inget har! Ni förtjänar en uppskattning och ett tack från samhällets
            sida. Skulle någon av er bli sjuk, arbetslös, förtidspensionerad
            eller arbetsskadad kommer ni att bli bidragstagare i alliansens
            ögon. Vi socialdemokrater beklagar att man har sjunkit så pass
            djupt i den politiska debatten.
          </note>
          <note>
            Varför säger vi dessa uppskattande ord? Jo, därför att undersökningar
            säger att det är felaktigheter upp till 20 miljarder i välfärdsystemen
            som totalt är i storleksordningen 500 miljarder kronor. Men 30
            procent av de 20 miljarderna kan räknas av på grund av det inte
            varit något uppsåt. Ytterligare 20 procent kan räknas av på grund
            av myndigheterna. Alltså återstår 10 miljarder.
          </note>
          <note>
            Det kan heller aldrig accepteras. Men om man räknar om det i
            procent är det totalt 4 procent vi pratar om. Lägger man det samman
            är det alltså 98 procent av befolkningen som är skötsamma. Det
            är viktigt att lyfta fram det i debatten. Och det är viktigt att
            poängtera att de allra flesta är mycket skötsamma, gör sitt jobb
            och försöker få sin vardag att gå ihop.
          </note>
          <note>
            Det är också viktigt att inte bygga kontroll- och trygghetssystem
            efter dem som missbrukar systemen. Vi ska bygga dem efter den
            stora majoritet som sköter sig. Därav följer att inte kalla människor
            för bidragstagare, när det är försäkringssystem som vi har skapat
            i denna riksdag alltifrån arbetsskadeförsäkringen som tillkom
            1901 fram till dagens välfärdssystem som ska ge trygghet när människor
            är sjuka eller arbetslösa eller av andra orsaker inte kan gå till
            jobbet.
          </note>
          <note>
            Här finns mer att vänta. Vi är förmodligen på väg mot ett kontrollsamhälle.
            Det gäller alltifrån dagis, som vi senare ska debattera när det
            gäller intyg, över till skolan. Där ska man kontrolleras, och
            betygen ska sättas i allt lägre åldrar. Det går vidare ut i arbetslivet
            och det tidsstudie- och tidsstämpelsystem som finns där. Det slutar
            i pensionslivet där hemtjänstpersonal på olika sätt, antingen
            via GPS-sändare eller på andra sätt, ska markera sin närvaro och
            hur länge de har varit hos varje enskild vårdtagare. Det är ett
            storebrorssyndrom som växer fram. Det är allvarligt. Den här riksdagen
            har tidigare varit intresserad av att lyfta fram den personliga
            integriteten, men vi kan tyvärr konstatera att det är mer ett
            uttryck för kontroll per kontroll som vi ser växa fram nu.
          </note>
          <note>
            Vi socialdemokrater har ett yrkande om att ett medborgerligt
            organ för att säkerställa den personliga integriteten inte kan
            ersättas med ett annat organ kopplat till Försäkringskassans verksamhet.
            Det är en idé som mycket väl kan vara god, men den ersätter inte
            vad vi menar med ett inflytande för att säkerställa den personliga
            integriteten nu när flera myndigheter är inblandade.
          </note>
          <note>
            Avslutningsvis vill jag klart markera att vi socialdemokrater
            står upp för den enskilda människan. Vi hävdar att det måste finnas
            en motvikt i samhället där staten står stark å ena sidan. Men
            den enskilde måste också vara i ett jämviktsläge i relation till
            staten. Det är allas vår uppgift att hävda den enskildes rätt
            mot staten och skapa detta inflytande.
          </note>
          <note>
            När det gäller de juridiska personerna är det förvånansvärt att
            det har funnits så lite intresse från den borgerliga regeringen
            men också från de borgerliga ledamöterna nu i majoritetsställning
            och kanske också tidigare. Skatteverket gör en uppskattning att
            skattefelen rör sig om ungefär 133 miljarder kronor alltså 133
            000 000 000 kronor. Om denna summa pengar hade kommit in till
            samhället, till oss, skulle man ha kunnat använda den både till
            skattesänkningar och, inte minst, till att förstärka välfärden
            som behövs för många unga såväl som gamla. Det är bara att beklaga
            att ni är så avvaktande och försiktiga och inte tar i denna fråga.
          </note>
          <note>
            I detta anförande instämde Matilda Ernkrans, Veronica Palm, Magdalena
            Streijffert, Göte Wahlström och Siw Wittgren-Ahl (alla s).
          </note>
          <note type="speaker">
            Anf. 80 LISELOTTE OLSSON (v):
          </note>
          <note>
            Herr talman! Om man bara läser betänkandet kan det verka harmlöst
            och kanske till och med någonting som borde vara självklart. Men
            om man ser det som en del i den kampanj som pågår för att etablera
            sanningar som att svenska folket fuskar hej vilt och att fusket
            kostar enorma summor ser man tydligt att det här lagförslaget
            bara är ett i raden där det handlar om att misstänkliggöra och
            kriminalisera människor som befinner sig i en ekonomiskt utsatt
            situation.
          </note>
          <note>
            Regeringen säger själv i propositionen att bland de grupper som
            förslaget riktar in sig på finns personer som får för mycket i
            bostadsbidrag och försörjningsstöd eller personer med stora skulder
            som får för mycket i bostadsbidrag.
          </note>
          <note>
            Samtidigt måste jag säga och erkänna att regeringen använder
            sig av ett väl beprövat knep: Om man säger någonting tillräckligt
            många gånger blir det till slut en sanning.
          </note>
          <note>
            Ett bevis på det fanns i gårdagens DN Debatt där Försäkringskassans
            Curt Malmborg och FUT-delegationens Björn Blomqvist hävdar att
            det betalas ut 20 miljarder kronor per år för mycket från våra
            trygghetssystem. Det är en siffra som ofta har använts i de här
            sammanhangen, men den bygger på en mycket tvivelaktig metodik.
            Ett bevis på att siffran 20 miljarder kan ifrågasättas är att
            när Försäkringskassan själv uppskattar de felaktiga utbetalningarna
            ser man att det är ungefär 1520 gånger lägre än FUT-delegationen
            har gissat.
          </note>
          <note>
            Men, herr talman, det är inte det vi ska debattera här i dag.
            Det är i stället ett betänkande och ett förslag om att i särskild
            lag instifta en skyldighet för vissa myndigheter att informera
            andra myndigheter om misstanke om felaktiga utbetalningar. Redan
            i dag finns bestämmelser i sekretesslagen som möjliggör för myndigheter
            att bryta mot sekretesslagen om det finns misstanke om brott.
            Jag menar precis som föregående talare att det i detta förslag
            finns en risk för att den personliga integriteten sätts åt sidan.
            Förslaget står verkligen inte i proportion till problemets omfattning.
          </note>
          <note>
            Man kan jämföra de åtgärder som regeringen har vidtagit för att
            stävja fusket, som man säger, med de icke-åtgärder man har vidtagit
            när det handlar om skattefel. Precis som föregående talare sade
            uppskattar Skatteverket dessa fel till ungefär 133135 miljarder
            per år. Jag undrar när vi får se förslag mot detta skattefelande.
          </note>
          <note>
            Det får vi nog vänta på. För högerregeringen är det i stället
            viktigt att framhålla de felaktiga utbetalningarna från de gemensamt
            finansierade trygghetssystemen. Det använder man för att kunna
            legitimera nedskärningar i socialförsäkringarna och välfärden.
          </note>
          <note>
            Samtidigt som kontrollen och kriminaliseringen av personer med
            små ekonomiska resurser ökar har man minskat kontrollen av personer
            med förmögenhet. I och med att förmögenhetsskatten har tagits
            bort har man även avskaffat den generella kontrolluppgiftsskyldigheten
            för till exempel banker att lämna ut uppgifter om tillgångar och
            skulder. Det innebär i praktiken en begränsning av till exempel
            Försäkringskassans och socialnämndernas möjligheter att avgöra
            om bidragssökande som har förmögenhet över huvud taget ska vara
            berättigade till bidrag.
          </note>
          <note>
            Jag menar att om regeringen vill verka trovärdig och om det här
            handlar om att inga medel eller bidrag ska betalas ut på felaktiga
            grunder borde regeringen och er sida försöka ta ett helhetsgrepp
            på frågan och inte bara granska och misstänkliggöra ekonomiskt
            utsatta grupper.
          </note>
          <note>
            Jag vill gärna höra att regeringen säger att man vill granska
            skattefelen. Jag vill se att regeringen lämnar ett förslag på
            hur de med förmögenheter ska kollas. Jag vill också veta hur en
            granskning av felaktiga utbetalningar av till exempel jordbruksstöd,
            glesbygdsstöd och nyföretagarstöd ska ske.
          </note>
          <note>
            Sammanfattningsvis menar Vänsterpartiet och jag att eftersom
            det redan finns en bestämmelse i sekretesslagen om att sekretessen
            mellan myndigheter kan brytas vid misstanke om brott finns det
            inget behov av den nya lagen. Jag yrkar därför avslag på utskottets
            förslag i betänkandet och bifall till reservation 1.
          </note>
          <note type="speaker">
            Anf. 81 GUNVOR G ERICSON (mp):
          </note>
          <note>
            Herr talman! Miljöpartiet anser självklart att fusk och brott
            mot trygghetssystemen är olagligt och ska beivras. Det får inte
            råda minsta tvivel om att det är oacceptabelt att tillskansa sig
            fler ekonomiska förmåner av samhällets gemensamma medel än vad
            lagar och regler stipulerar. Samma synsätt gäller skattefusk,
            när företag fuskar med bidrag etcetera.
          </note>
          <note>
            Vi har en bidragsbrottslag. I juni förra året beslutade den moderatledda
            majoriteten här i riksdagen om en bidragsbrottslag. Det är en
            lag som påstås anpassas till de särskilda förutsättningar som
            råder vid utbetalningar av bidrag och andra ekonomiska förmåner
            från välfärdssystemet. Syftet sägs vara att minska antalet felaktiga
            utbetalningar och att stärka tilltron till välfärdssystemet.
          </note>
          <note>
            Lagen började gälla den 1 januari 2008 och har av förklarliga
            skäl inte hunnit utvärderas. Jag delar den åsikt som Kammarrätten
            i Jönköping förde fram i sitt remissvar på förslaget om anmälningsskyldighet.
            Man bör följa upp och utvärdera det innan en ny, liknande skyldighet
            införs. Man bör också analysera Integritetsskyddskommitténs slutbetänkande
            och vilken innebörd det har för dessa frågor.
          </note>
          <note>
            Nu vill man alltså gå ett steg till med underrättelseskyldighet
            trots att det handlar om ungefär 2 procent medvetet fusk, och
            alltså till större delen oavsiktliga fel av sökande eller handläggare.
            Visst är det stora pengar i kronor och ören, men frågan är om
            ytterligare lagstiftning kommer åt det problemet. Vore det inte
            bättre att komma bort från de här oavsiktliga felen genom att
            göra det enklare att fylla i blanketter och enklare för handläggare
            att göra rätt? De flesta av telefonsamtalen till Försäkringskassan
            handlar om att man vill veta hur man ska fylla i blanketter. Det
            kommer ingen lag åt.
          </note>
          <note>
            Om fler tror att fusket är utbrett minskar legitimiteten. Det
            tror jag att vi alla är överens om. Många människor tror faktiskt
            att det är fler än dessa ca 2 procent som fuskar. Det är en fara
            och ett problem att blåsa under det såsom regeringen gör.
          </note>
          <note>
            Det är viktigt att komma ihåg det som har nämnts här tidigare
            i dag när det gäller en artikel på DN Debatt från Försäkringskassan
            och FUT-delegationen i går. Där skriver de också att samtidigt
            visar andra undersökningar att 96 procent av de utbetalda beloppen
            i de olika systemen är helt korrekta.
          </note>
          <note>
            Delegationen mot felaktiga utbetalningar tillsattes 2005 och
            ingick i ett större åtgärdspaket för att få mer välfärd för varje
            skattekrona och hushålla med de gemensamma resurserna. Det är
            ett lovvärt syfte. Men det förslag som vi har att behandla här
            i dag handlar om de förmåner för personligt ändamål som hanteras
            inom de centrala delarna av välfärdssystemet. Regeringens förslag
            innebär alltså att de förmåner som har beslutats av Migrationsverket,
            Försäkringskassan, Centrala studiestödsnämnden, Arbetsförmedlingen,
            kommunerna eller arbetslöshetskassorna ska omfattas av den här
            underrättelseskyldigheten. Det handlar alltså om att vanligt folk
            ska kollas. Det handlar om vårdbiträdet, snickaren, läkaren, sjuksköterskan
            och ingenjören.
          </note>
          <note>
            Det kan förstås hävdas att tillämpningsområdet endast ska omfatta
            ersättningar för personliga ändamål. Det är ett val den moderatledda
            regeringen gör. Lagstiftningen skulle lika gärna kunna omfatta
            skattefinansierade bidrag till näringsverksamheter. Det handlar
            om ett aktivt vägval. Regeringen väljer att särskilt lagstifta
            om problemen med enskilda personers fusk och brott mot trygghetssystemen,
            medan man är tyst när det gäller fusk med skatter eller bidrag.
            Att granska felaktiga utbetalningar av jordbruksstöd, glesbygdsstöd,
            nyföretagarstöd etcetera är också viktigt för att upprätthålla
            legitimiteten i de offentliga bidragssystemen.
          </note>
          <note>
            Av det skälet har Miljöpartiet en gemensam reservation med Socialdemokraterna
            om att förlänga mandatet för FUT-delegationen så att vi också
            kan se över utbetalningarna till juridiska personer.
          </note>
          <note>
            Trygghetssystemen är också en pusselbit inom folkhälsopolitiken.
            Målområde 2 handlar till exempel om ekonomisk och social trygghet.
            I stället för att jaga människor borde regeringen främja folkhälsa,
            och förslagen om underrättelseskyldighet leder inte dit.
          </note>
          <note>
            Av dessa skäl avstyrker Miljöpartiet propositionen. Jag står
            självfallet bakom samtliga mina reservationer i betänkandet, men
            för att vinna tid yrkar jag bifall till reservation 1.
          </note>
          <note type="speaker">
            Anf. 82 HELENA RIVIÈRE (m):
          </note>
          <note>
            Herr talman! Vi debatterar betänkandet Underrättelseskyldighet
            vid felaktiga utbetalningar från välfärdssystemen . Lagförslaget
            täcker situationer som inte täcks av andra lagar.
          </note>
          <note>
            Den myndighet som upptäcker att förmåner betalas ut felaktigt
            blir skyldig att underrätta den utbetalande myndigheten. Det blir
            möjligt att agera direkt och att stoppa utbetalningen. Det är
            den stora vinsten.
          </note>
          <note>
            Jag yrkar bifall till förslaget i betänkandet och avslag på motionerna.
          </note>
          <note>
            Varför handlar propositionen om underrättelseskyldighet och inte
            till exempel om informationsskyldighet? Att underrätta är att
            varsko, varna eller rapportera om något som måste fram för att
            förhindra att någonting sker som inte får ske. Information kan
            handla om vad som helst. Underrättelseskyldighet har alltså ett
            stråk av plikt, av samhällsplikt. Det är någonting man måste göra
            därför att ett angeläget samhällsintresse står på spel. Samhällsintresset
            här är att förhindra brott mot välfärdssystemen.
          </note>
          <note>
            Socialdemokraterna är överens med oss om den saken. Självklart
            är det så. Fusk och missbruk kan aldrig accepteras. Det säger
            alla tre partierna i oppositionen. Så är det verkligen. Fusk och
            missbruk kan aldrig accepteras. För att upprätthålla legitimiteten
            i välfärdssystemen är det nödvändigt att felaktiga utbetalningar
            förhindras.
          </note>
          <note>
            Det är tråkigt att kontroller behövs, men nu är det så. De som
            behöver samhällets stöd har behov av att kontrollerna görs. Allmänheten
            tycker att myndigheterna bör prioritera åtgärder mot bidragsbrott.
            När allmänheten har fått frågan ger man starkt stöd för samkörning
            av register. Jag tror nog att allmänheten tror att sådana kontroller
            redan görs.
          </note>
          <note>
            Myndigheterna själva, handläggarna, upplever det som mycket stötande
            att inte få underrätta den myndighet som kan åtgärda felet när
            de upptäcker felutbetalningar någonstans i systemet.
          </note>
          <note>
            Handläggarna på Försäkringskassan, som har viss sakkunskap, tror
            att bidragsbrott är mycket vanliga. 75 procent av handläggarna
            tror att bidragsbrottens omfattning är stor, enligt FUT-delegationen.
            FUT betyder felaktiga utbetalningar från trygghetssystemen. Socialdemokraterna
            påminner om att det var de som tillsatte FUT-delegationen. Pär
            Nuder tog initiativet 2005 därför att det var uppenbart att välfärdssystemen
            missbrukades.
          </note>
          <note>
            Vad säger då allmänheten? I FUT-delegationens undersökningar
            av Sverige konstaterar allmänheten att risken för upptäckt är
            liten. Man blir inte upptäckt. Om folk omkring en bidragsfuskar
            så gör man det själv. Man anser inte att det är särskilt allvarligt
            att ta ut en extra sjukdag eller vabba utan att barnen är sjuka.
            Men sammantaget blir det allvarligt. Bara vid kontroll av tillfällig
            föräldrapenning i Skåne under förra året drog utredarna på Försäkringskassan
            in 70 miljoner. En enda kvinna i Borås lurade till sig 635 000
            i tillfällig föräldrapenning. Hon åtalades den 4 april.
          </note>
          <note>
            Kombinationsfusk anses allvarligast, till exempel att jobba svart
            samtidigt som man lyfter sjukpenning eller sjukersättning. Bidragsbrott
            anses värre än svartjobb. FUT-delegationens ordförande Björn Blomqvist
            tror att det är en relativt liten grupp som begår utstuderade
            brott, och då gäller det stora belopp.
          </note>
          <note>
            FUT-delegationen har djupstuderat 16 av de vanligaste socialförsäkringarna.
            I dem beräknas de felaktiga utbetalningarna till mellan 15 och
            17 miljarder av det totala beloppet på 245 miljarder. Det är 67
            procent i den gruppen.
          </note>
          <note>
            När FUT-delegationen bedömer felutbetalningarna i samtliga välfärdssystem
            kommer de fram till en siffra på ca 20 miljarder varje år. De
            inkluderar då beräkningar av mörkertal, vilket Försäkringskassan
            inte gör och de inkluderar Brottsförebyggande rådets beräkningar
            av utbetalningar av a-kassa samtidigt som den arbetslöse jobbar
            svart. Vi har nu hört att av de ca 20 miljarderna fördelar sig
            hälften på avsiktliga fel från de sökande. Av den andra hälften
            antas 30 procent bero på misstag från de sökande och 20 procent
            på misstag från myndigheten.
          </note>
          <note>
            Om så mycket av de felaktiga utbetalningarna är medvetna försök
            till bidragsbrott kan vi inte bara säga: Jaså. Visserligen ogillar
            vi brott mot trygghetssystemen, men vi vill inte ingripa för då
            kan människor känna sig misstänkliggjorda.
          </note>
          <note>
            Det är som att säga: Regler i all ära, men du bestämmer.
          </note>
          <note>
            Så kan vi inte ha det.
          </note>
          <note>
            De myndigheter som berörs är, som vi har hört, alla de centrala
            myndigheterna inom välfärdssystemen: Migrationsverket, Försäkringskassan,
            Centrala studiestödsnämnden, Kronofogdemyndigheten, Arbetsförmedlingen,
            a-kassorna och Skatteverket, med undantag för den brottsbekämpande
            verksamheten.
          </note>
          <note>
            Herr talman! Bidragsbrott är omoraliskt. Bidragsbrott är osolidariskt.
            Bidragsbrott påverkar välfärden negativt. Missbruk av välfärden
            undergräver legitimiteten i välfärdssystemen.
          </note>
          <note>
            90 procent av allmänheten tror att bidragsbrotten kan minska
            om allmänheten får information om hur bidragsbrotten påverkar
            välfärden. Det är det vi gör nu. Vi informerar om att vi ingriper
            mot bidragsbrott.
          </note>
          <note type="speaker">
            Anf. 83 RONNY OLANDER (s) replik:
          </note>
          <note>
            Herr talman! Ni är ju sju ledamöter fler än vi i oppositionen.
            Känner ni det inte vid något tillfälle besvärande att ni tror
            att ni vet exakt hur Sverige ska byggas och exakt hur det ska
            lösas? Känner inte ni moderater er besvärade när det gäller den
            personliga integriteten? Jag uppfattade inte att du ens nämnde
            det i ditt tal. Tycker ni inte att det vore rimligt med ett medborgerligt
            organ som hade till uppgift att skydda, bevara och se efter den
            personliga integriteten?
          </note>
          <note>
            En annan fråga är: Varför får inte FUT-delegationen fortsätta
            med det som vi pratade om när det gäller juridiska personer? Många
            av de utredningar och undersökningar som är gjorda har vi tagit
            initiativ till vi tre partier som ni nu anklagar för att med ett
            jaså eller en axelryckning inte bry sig.
          </note>
          <note>
            Vi bryr oss väldigt mycket. Vi accepterar inte fusk och missbruk
            över huvud taget. Ni gör det felet att ni säger fusk, missbruk
            och något ytterligare och sedan fortsätter med ordet bidragstagare.
            Med ert sätt att vara och agera utmanar ni legitimiteten i våra
            trygghetssystem. Känns inte det besvärande för Moderaterna och
            den borgerlighet som ni nu ingår i?
          </note>
          <note>
            I det militära hade man kollektiv bestraffning. Man hade kompaniförbud
            och bestraffade alla kollektivt. Det är avskaffat. I det civila
            samhället är det okej att ha underliggande meningar och uttryck
            som säger att den som inte varje dag går till jobbet är inbegripen
            i det här resonemanget på något sätt. Är det inte besvärande att
            inte lyfta fram den personliga integriteten, Helena Rivière?
          </note>
          <note>
            Om jag har förstått det rätt ingår du i en av de spetsgrupper
            som utformar Moderaternas framtida välfärdspolitik, så det ska
            bli intressant att lyssna på ditt svar.
          </note>
          <note type="speaker">
            Anf. 84 HELENA RIVIÈRE (m) replik:
          </note>
          <note>
            Herr talman! Jag får en fråga om integritet.
          </note>
          <note>
            Socialdemokraterna föreslår en gemensam instans för att betala
            ut alla bidrag, alla stöd. Det intressanta är att ni vill kalla
            det bidragsbetalningscentral.
          </note>
          <note>
            Socialdemokraterna lotsar människor till att tänka bidrag. Det
            är att styra bort från grundidén att svenska medborgare försörjer
            sig själva. Försörjningskravet på var och en måste återinrättas
            som norm i det svenska samhället.
          </note>
          <note>
            Jag håller med Ronny Olander som hyllar den arbetande människan
            som går upp och går till jobbet varje morgon. Det är så vi ska
            ha det.
          </note>
          <note>
            Kontrollerna riktar sig mot dem som inte har rätt till ersättning.
            Försäkringskassan följer de regler och normer som man har också
            från den socialdemokratiska tiden. Anser inte Socialdemokraterna
            att Försäkringskassans handläggare sköter sitt jobb?
          </note>
          <note type="speaker">
            Anf. 85 RONNY OLANDER (s) replik:
          </note>
          <note>
            Herr talman! Jag vill börja med att uttala ett stort förtroende
            för Försäkringskassan och det arbete som de lägger ned. Det finns
            inga tveksamheter om det. Vi har kritik och vi ska ha kritik på
            olika sätt när det gäller våra myndigheter och det kommer vi att
            förbehålla oss rätten att ha.
          </note>
          <note>
            Jag fick inte svar på frågan varför inte FUT-delegationen som
            fick så mycket beröm tidigare får ta ett ytterligare tag och inte
            bara se över de fysiska utan även de juridiska personerna. Det
            känns väldigt angeläget. Det handlar om mycket pengar. Om ni menar
            allvar med vad ni säger om att ta steget fullt ut borde ni yrka
            bifall till vårt yrkande.
          </note>
          <note>
            Bidragsbetalningscentral som vi skriver om i vår motion är ingenting
            som vi har hittat på. Det är något som Skatteverket skriver om
            i sin rapport under benämningen bidragsbetalningscentral, www.utbetala.se.
            Det är självstyrande myndigheter. De får skriva sina rapporter.
          </note>
          <note>
            Vi tycker att det hade varit en idé att pröva att ha det samkört.
            Då hade man sluppit alla olika varianter.
          </note>
          <note>
            Min fråga än en gång: Är det inte besvärligt att plocka bort
            de förtroendevalda från socialförsäkringsnämnder och att försäkringsdelegationer
            läggs ned? Det blir mer och mer datakörningar mellan myndigheter.
            Den personliga integriteten har varit ett honnörsord här i riksdagen
            för ett antal år sedan. Det nämns över huvud taget inte i riksdagens
            protokoll förrän just i dag, då vi återigen börjar peka på det.
            Är det inte besvärande med dessa datakörningar? Ni var ju emot
            det tidigare. Nu har ni ändrat mening, och det är väl okej.
          </note>
          <note>
            Varför får inte FUT-delegationen fortsätta?
          </note>
          <note>
            Varför står inte den personliga integriteten som ett honnörsord
            för er?
          </note>
          <note type="speaker">
            Anf. 86 HELENA RIVIÈRE (m) replik:
          </note>
          <note>
            Herr talman! Inget hindrar att FUT-delegationen fortsätter, men
            det är en fråga för regeringen. Det är inte vår sak att avgöra
            här.
          </note>
          <note>
            De förtroendevalda, som Socialdemokraterna sätter så stor tilltro
            till, har verkat och visat sin förmåga i många år. Riksrevisionen
            har ju anmärkt på den rättsosäkra arbetsskadeförsäkringen, som
            också sköttes av dessa förtroendevalda. I det fallet verkar den
            medborgerliga insynen snarast ha motverkat rättssäkerheten.
          </note>
          <note>
            Jag tycker inte att man kan misstro Försäkringskassans handläggare.
          </note>
          <note>
            När det gäller integriteten är det den person som lider men av
            om uppgifter röjs som ska skyddas av sekretesslagen. Självfallet
            lider den person som orättfärdigt inte får ut sitt bidrag men.
            Därför är det svårt att använda det omvända rekvisitet i sekretesslagen
            i det syftet.
          </note>
          <note type="speaker">
            Anf. 87 GUNVOR G ERICSON (mp) replik:
          </note>
          <note>
            Herr talman! Helena Rivière sade i sitt inlägg att med den här
            lagstiftningen blir det möjligt att agera direkt och stoppa utbetalningar.
            Det handlar om att varna och rapportera.
          </note>
          <note>
            Varför ska det inte gälla skattefusk eller bidragsbrott för näringsidkare?
            Om det ska bli möjligt att agera direkt och stoppa utbetalningar,
            om det finns en misstanke om fel, ska inte det prövas först? Alltså
            kan det knappast ske direkt, såsom Helena Rivière sade.
          </note>
          <note>
            När jag lyssnade på Helena Rivières anförande funderade jag på
            vad det är för typ av samhälle som Moderaterna och kollegerna
            i den moderatstyrda regeringen vill ha. Är det ett samhälle som
            bygger på tillit och respekt för det gemensamma, eller är det
            ett samhälle med kontroll, höga murar och taggtråd? Att några
            gör fel ska det innebära att de andra 98 procenten som gör rätt
            ska straffas?
          </note>
          <note>
            Helena Rivière var också inne på frågan om att tro eller veta.
            Hon säger att Försäkringskassans handläggare tror att det är många
            som fuskar. FUT-delegationen skriver tydligt att det är svårt
            att bedöma och att det är osäkert, men de allra flesta gör rätt.
            Anser Helena Rivière att bidragsbrott är värre än svartjobb och
            skattefusk?
          </note>
          <note type="speaker">
            Anf. 88 HELENA RIVIÈRE (m) replik:
          </note>
          <note>
            Herr talman! Ja, jag anser att bidragsbrott är värre än skattebrott.
            Skattebrott stjäl ingen annans pengar, men det gör bidragsbrott.
          </note>
          <note>
            Hälften av de felaktiga utbetalningarna är oavsiktliga. De är
            misstag. Men de ska väl också stoppas? De ska väl inte heller
            fortgå? Att myndigheten direkt rapporterar om de felaktiga utbetalningarna
            betyder att de stoppas. Det är väl bra vare sig det är fråga om
            medvetet fusk eller ett misstag.
          </note>
          <note>
            Vi vet att det finns människor som missbrukar trygghetssystemen.
            Är det inte bra att man gör allt vad man kan för att sålla fram
            dem som gör det? Jag håller med Miljöpartiet och Gunvor G Ericson
            att det är ett mindre antal människor som begår brott, men i de
            fallen handlar det om mycket pengar. Miljöpartiet säger mest att
            de vill gå en annan väg, eller också pekar ni alla i oppositionen
            på skattebrott. Det är inte det vi debatterar här. Det är en annan
            fråga som inte är direkt länkad. Jo, den är länkad när det gäller
            svartarbete. Där anser majoriteten av medborgarna i Sverige att
            bidragsbrott är värre än svartarbete.
          </note>
          <note type="speaker">
            Anf. 89 GUNVOR G ERICSON (mp) replik:
          </note>
          <note>
            Herr talman! Det här häpnadsväckande att höra Helena Rivière.
            Hon säger att man inte stjäl någon annans pengar om man inte betalar
            in rätt skatt. Jo, det är precis vad man gör. Det är precis lika
            mycket våra gemensamma pengar.
          </note>
          <note>
            Om jag inte betalar in den skatt jag ska betala har jag knyckt
            de pengarna precis lika mycket som om jag har fått ett felaktigt
            bidrag. Det är ingen skillnad. Det är det som skiljer oss åt så
            ofantligt tydligt. Det går en gräns mellan dig och mig i hur vi
            ser på den typen av brott.
          </note>
          <note>
            Jag tycker att båda formerna ska beivras. Båda formerna är lika
            fel. Men det tycker uppenbarligen inte Helena Rivière och Moderaterna.
            Det skrämmer mig mycket. Enligt vad skattemyndigheten har räknat
            ut är det ännu mer pengar som fuskas bort genom svartarbete och
            felaktiga inbetalningar av skatt. Vi borde faktiskt se till att
            göra det jobbet också. Det hänger ihop. Även om Helena försökte
            säga att det inte hänger ihop med det här är det lika omoraliskt
            och lika osolidariskt att avstå från att betala tv-licens, skatt
            och arbetsgivaravgifter för barnflickor.
          </note>
          <note>
            Vi förstår nu att Helena Rivière inte tycker att de åtgärder
            den moderatledda regeringen vidtar för att komma åt skattefusk
            är så viktiga. Om ni hade velat göra ett tillkännagivande om att
            förlänga FUT-delegationens uppdrag hade majoriteten i utskottet
            kunnat göra det genom att stödja den reservation som finns. Det
            är inte bara regeringens fråga, som Helena Rivière sade alldeles
            nyss. Det fanns ett sådant konkret yrkande. Varför vill ni inte
            titta på den andra biten, trots att ni har ännu mer pengar?
          </note>
          <note>
            I detta anförande instämde Matilda Ernkrans, Ronny Olander, Jasenko
            Omanovic, Veronica Palm, Magdalena Streijffert och Siw Wittgren-Ahl
            (alla s) samt LiseLotte Olsson (v).
          </note>
          <note type="speaker">
            Anf. 90 HELENA RIVIÈRE (m) replik:
          </note>
          <note>
            Herr talman! Gunvor G Ericson frågade mig vad jag tycker. Jag
            tycker så. Det hindrar inte att jag också tycker att vi ska ingripa
            mot skattebrott på alla sätt. Du frågar mig vad jag tyckte var
            värst, och jag svarade på det.
          </note>
          <note>
            Var fjärde medborgare i landet känner någon som felaktigt har
            tillskansat sig förmåner som man inte borde ha fått. Det är det
            vi debatterar här, nämligen den uppluckring av reglerna för välfärdssamhället
            som har pågått.
          </note>
          <note>
            När Anna Hedborg avgick från sin post som generaldirektör för
            Riksförsäkringsverket fick hon frågan om det var något hon ångrade.
            Hon svarade att hon ångrade att hon hade tillåtit att sjukförsäkringen
            användes för annat än ersättning för arbetsoförmåga vid sjukdom.
          </note>
          <note type="speaker">
            Anf. 91 LISELOTTE OLSSON (v) replik:
          </note>
          <note>
            Herr talman! Jag skulle vilja ha några klargöranden från Helena
            Rivière. Det första klargörandet gäller att du sade i ditt anförande
            att lagen behövs eftersom frågan inte täcks av någon annan lag.
            Hur kan du säga så? I sekretesslagen finns ett undantag från huvudregeln
            om att sekretess gäller även mellan myndigheter. Det finns en
            paragraf där som säger att det inte finns hinder mot att uppgift
            lämnas ut om det är nödvändigt för att den utlämnande myndigheten
            ska kunna fullgöra sin verksamhet. Det finns alla möjligheter
            i dag att stävja det som ni kallar bidragsfusket med hjälp av
            de lagar som redan finns. Dessutom finns bidragsbrottslagen som
            antogs i fjol. Vi var emot den lagen men ni genomförde den. Möjligheterna
            finns. Det här är bara att skruva åt tumskruvarna ett varv till
            i jakten på det stora fusket i Sverige.
          </note>
          <note>
            Sedan skulle jag vilja ha ett annat klargörande, nämligen om
            hur Helena Rivière ser på skattefusk och skattefel. Helena Rivières
            uppfattning i frågan klargjordes i det förra replikskiftet, nämligen
            att skattefusk inte är speciellt allvarligt. Det är inte lika
            fel.
          </note>
          <note>
            Men i nästa anförande sade Helena Rivière att hon tycker detta
            som privatperson. Men Helena Rivière står här som företrädare
            för regeringen. Då tycker jag att man ska ta ett ansvar för hela
            politiken. Man kan inte krypa undan genom att hävda att man är
            privatperson. Är det här den moderatledda regeringens synpunkt
            på skattefusk?
          </note>
          <note type="speaker">
            Anf. 92 HELENA RIVIÈRE (m) replik:
          </note>
          <note>
            Herr talman! Som vanligt glider LiseLotte Olsson på formuleringarna.
            Jag sade inte att skattefusk inte är allvarligt. Det vill jag
            verkligen understryka. Jag svarade på frågan vilket jag ansåg
            vara värst.
          </note>
          <note>
            När det gäller vad lagen täcker och inte täcker finns sekretesslagen,
            och det finns möjligheter att göra undantag. Men undantaget gäller
            inte om den som drabbas av yppandet lider men. Det är det som
            gör att polisanmälningarna staplas på hög och Åklagarmyndigheten
            avskriver fallen. Det omvända rekvisitet för sekretess går inte
            att tillämpa på bedragare, som ju faktiskt lider men av att sekretessen
            hävs.
          </note>
          <note>
            Vänstern säger att regeringen kriminaliserar personer som begår
            brott. Men regeringen kriminaliserar inte. Den som ljuger för
            utbetalande myndigheter kriminaliserar sig själv.
          </note>
          <note type="speaker">
            Anf. 93 LISELOTTE OLSSON (v) replik:
          </note>
          <note>
            Herr talman! Att anmälningarna staplas på hög hos åklagare och
            polis, som Helena Rivière säger, och att inget händer kanske är
            ett bevis på att det inte är en sådan omfattning på brotten som
            det sägs i debatten. Det finns inga möjligheter att styrka att
            brott har begåtts i den omfattning som ni vill ge sken av, och
            därför händer ingenting. Det kan också vara en möjlig tolkning
            av det hela.
          </note>
          <note>
            Jag skulle också vilja diskutera FUT-delegationen. Det sägs i
            den här debatten att de siffror som de har kommit fram till är
            en sorts sanning och att det är den som råder och bara den. Då
            undrar jag om Helena Rivière är medveten om hur de här siffrorna
            har kommit fram, hur man har gjort de här bedömningarna.
          </note>
          <note>
            Det handlar just om bedömningar. Man har pratat med specialister
            inom området som har fått bedöma omfattningen av fusk. Sedan har
            man suttit i seminarier och försökt få ihop siffrorna, och den
            siffra som man har kommit överens om är då den så kallade sanningen
            om fusket. Det är alltså några personer som helt enkelt har suttit
            och gissat hur det ser ut inom respektive område, och sedan lanserar
            man detta som sanningen.
          </note>
          <note>
            Det är väl inte i någon annan verksamhet, vad jag vet, som man
            använder en så otroligt konstig metod för att få fram en sanning.
            Det finns ingen vetenskaplighet i det hela.
          </note>
          <note>
            Jag undrar hur ni kan ha tilltro till den här delegationens arbete
            när det baseras på så lösa metoder.
          </note>
          <note type="speaker">
            Anf. 94 HELENA RIVIÈRE (m) replik:
          </note>
          <note>
            Herr talman! FUT-delegationens arbete räcker gott åt mig, och
            det räcker gott åt regeringen. FUT-delegationen har arbetat i
            åratal och har nu senast kommit med en jämförande studie i alla
            de nordiska länderna. Det visar sig att de har ungefär samma omfattning
            och samma attityder till bidragsbrott som vi har.
          </note>
          <note>
            FUT-delegationen bedömer nu att ungefär 2 procent av den totala
            omfattningen av utbetalningarna beror på brott. 2 procent av den
            totala omfattningen av trygghetssystemen är 2 procent på 520 miljarder
            kronor, och det är 10 ½ miljard. Man kan säga att 10 ½ miljard
            är lite. 98 procent är korrekt. Vi hörde av Försäkringskassans
            generaldirektör att 98,2 procent av alla sjukfall beviljas, 1,8
            procent får avslag och 0,8 procent får sjukpenningen indragen.
          </note>
          <note>
            Men kvar står denna lilla grupp som begår allvarliga brott, och
            för tilltron när det gäller legitimiteten i socialförsäkringssystemen
            har vi alla ett intresse av att vi kommer till rätta med det problemet.
          </note>
          <note type="speaker">
            Anf. 95 SOLVEIG ZANDER (c):
          </note>
          <note>
            Herr talman! Det betänkande som vi nu debatterar gäller någonting
            som ständigt är aktuellt, skulle jag vilja påstå. Vi pratar ju
            man och man emellan i olika sammanhang om hur vi tycker att myndigheter
            ska kommunicera med varandra eller varför de inte kommunicerar
            med varandra.
          </note>
          <note>
            I de tider som vi nu befinner oss i när vi ska deklarera har
            vi under många år sagt: Varför ska vi sitta med alla dessa blanketter
            och tala om hur mycket vi tjänar och inte tjänar när myndigheterna
            ändå vet vilka inkomster vi har? Det har lett till att vi nu har
            fått ett förenklat system i deklarationshänseende. Deklarationsprocessen
            går nu betydligt mycket lättare. Skälet till det är att man får
            in uppgifter från olika instanser om vad vi har för ekonomi. Vi
            tycker inte att det är fel. Vi tycker att det är bra att myndigheter
            kan kommunicera med varandra.
          </note>
          <note>
            Nu har vi kommit till ett betänkande som ger möjligheter till
            fler instanser, fler myndigheter, att underrätta varandra om det
            blir felaktigheter.
          </note>
          <note>
            Vi vet att Försäkringskassan, Arbetsförmedlingen, a-kassan och
            vilka vi nu vill beräknar sina ersättningar till personer beroende
            på vad de har för olika inkomster. Då vet vi också att det finns
            personer som uppger felaktiga familjesituationer för att kunna
            tillgodogöra sig ersättningar.
          </note>
          <note>
            Det kan väl inte vara riktigt att några ska få bidrag för att
            de uppger en felaktig situation medan andra, som gör rätt för
            sig i samhället och berättar om de exakta uppgifterna, ska få
            betala till dem som gör fel. Det är väl i sanningens namn inte
            någonting som bidrar till solidaritet i samhället.
          </note>
          <note>
            Vilka drabbar det då? Ja, Vänsterpartiet uttrycker att det drabbar
            dem som är i mest behov av bidraget. Om jag inte hörde helt fel
            sade också talaren från Vänsterpartiet att man kommer att jaga
            dem som felaktigt får utbetalda bostadsbidrag. Tycker man att
            det är rätt att några ska få bostadsbidrag på felaktiga uppgifter?
            Jag måste uppriktigt sagt säga att jag inte tycker det.
          </note>
          <note>
            Tvärtom måste vi se till att vårt välfärdssystem bygger på riktiga
            uppgifter, så att vårt gemensamma solidariska välfärdssystem fungerar
            och får en trovärdighet som gör att vi motverkar fusket.
          </note>
          <note>
            Äntligen, skulle jag vilja säga, kommer det här efterlängtade
            betänkandet om när myndigheter ska få skyldighet att underrätta
            varandra om någonting är fel. Det är verkligen bra.
          </note>
          <note>
            Vänsterpartiet förkastar hela betänkandet. Då ska vi veta att
            det gäller att stämma i bäcken. Vi ska inte låta det gå så långt
            att man blir bidragsfuskare. Det ska ju vara så att myndigheterna
            underrättar varandra i god tid om någonting är fel så att man
            kan rätta till det på ett tidigare stadium. Det innebär att vi
            slipper folk som blir fuskare.
          </note>
          <note>
            Vi hörde precis av Helena Rivière och i debatten tidigare att
            många av de felaktigheter som uppkommer beror på rent slarv eller
            på att man har missuppfattat saker och ting. Vi måste ju alla
            tycka att det är bra att det kommer fram i tid.
          </note>
          <note>
            Socialdemokraterna tycker också att det är bra att man ser till
            att de som fuskar inte får fortsätta med det och har egentligen
            ingenting emot förslaget i betänkandet. Men man måste ändå avslå
            det, för man har ju vissa tilläggsyrkanden och också vissa andra
            funderingar. Bland annat ifrågasätter man integriteten.
          </note>
          <note>
            Vi vet alla här att vi har en integritetsskyddskommitté som har
            föreslagit att det ska bli en integritetsanalys av alla nya lagar
            som vi ska stifta. Då är det väl inte att säga för mycket att
            säga att det torde vara självklart att man i det här hänseendet
            har tittat just på integriteten i förslaget i betänkandet.
          </note>
          <note>
            Miljöpartiet tycker också att det är bra att vi kommer till rätta
            med fusket och att det blir möjligheter för myndigheter att komma
            till rätta med det i god tid. Men de har en annan lösning. Det
            förslag som ligger här duger inte åt Miljöpartiet, utan de har
            en annan lösning på hur vi ska komma till rätta med dem som fuskar.
            Då undrar jag: Vad är det som är bättre i Miljöpartiets förslag
            än i det som ligger här?
          </note>
          <note>
            Sedan säger Socialdemokraterna, Miljöpartiet och även Vänsterpartiet
            jag höll på att säga att det är väl nästan det enda som de är
            ense om så här: Vad gör vi åt de juridiska personerna, eller vad
            gör vi åt de felaktigt utbetalda jordbruksstöden och glesbygdsstöden,
            för att kontrollera dem?
          </note>
          <note>
            Ja, men vi vet väl allihop att länsstyrelsen får en mängd pengar
            för att vara kontrollinstans och titta över hur de här olika bidragen
            behandlas och vad de ger för utslag. Så nog har vi en kontrollinstans
            även för de stöden.
          </note>
          <note>
            Nej, det är tydligt och klart att oppositionen är oenig, och
            då blir ingenting gjort. Man kan inte komma fram med konkreta
            förslag om man är oenig. Den nuvarande regeringen, alliansregeringen,
            är enig om att man måste göra något åt fusket. Då blir man också
            handlingskraftig. Det är därför som vi har ett förslag i betänkandet
            i dag som innebär att vi möjliggör för myndigheter att underrätta
            varandra om de upptäcker att någonting är fel.
          </note>
          <note>
            Det är väl det bästa vi kan göra för att hjälpa svenska folket
            att få en tilltro till det välfärdssystem som vi alla värnar så
            otroligt mycket om. Därför, herr talman, yrkar jag bifall till
            förslaget i betänkandet och avslag på samtliga reservationer.
          </note>
          <note type="speaker">
            Anf. 96 RONNY OLANDER (s) replik:
          </note>
          <note>
            Herr talman! Än en gång: Fusk och missbruk ska bekämpas. Det
            är oerhört viktigt. Det råder ingen tvekan om det.
          </note>
          <note>
            Kan man uppfatta Centern och Solveig Zander som att ni också
            är för det som står i rapporten från Skatteverket, www.utbetala.se?
          </note>
          <note>
            Ni i Centerpartiet är så handlingskraftiga när det gäller kontroll,
            kontroll, kontroll. Jag tror inte att du nämnde personlig integritet
            i ditt tal. Du kanske tar upp det i följdrepliker. Delar ni uppfattningen
            att bidragsbrott är värre än skattebrott? Eller är det lika farligt
            för samhället? Det skulle vara intressant att få höra.
          </note>
          <note>
            Varför säger ni nej till ett medborgerligt organ, som vi föreslår?
            Vi har inte yrkat avslag på förslaget i betänkandet, som sades
            här. Det är fel. Varför vill ni inte att FUT-delegationen ska
            fortsätta med de juridiska personerna, trots länsstyrelsen? Det
            är väl bra att ha ett utomstående öga som tittar på skattefelen
            det heter skattefel i storleksordningen 133 miljarder kronor,
            133 000 miljoner kronor.
          </note>
          <note>
            Vrid inte bort det här genom att säga: Det är det, eller det
            är någonting annat. Det är helt fel att göra så.
          </note>
          <note>
            Frågan är: Hur ser ni på den personliga integriteten? Varför
            ställer ni inte upp när man tar bort andra delar av de förtroendevaldas
            möjlighet att just vara ett sådant vakande öga och när man ska
            samköra datasystem mellan olika myndigheter? Det handlar om allt
            sammantaget.
          </note>
          <note>
            Debatterna i denna riksdag tenderar alltmer att bli en liten
            tårtbit i en hel tårta. Vi vill diskutera helheten. Det är därför
            vi står här.
          </note>
          <note type="speaker">
            Anf. 97 SOLVEIG ZANDER (c):
          </note>
          <note>
            Herr talman! Jag vill börja med frågan om jag höll med Helena
            Rivière när hon sade att hon tyckte att det var värre med bidragsbrott
            än med andra skattebrott. Då vill jag säga att det nog får stå
            för Helena Rivière personligen. Hon får själv utveckla för Ronny
            Olander på vilket sätt hon gav svar på det. Detta håller jag inte
            med om. Det vill jag verkligen påstå.
          </note>
          <note>
            Sedan tyckte jag att jag tog upp det här med integritet, men
            jag gör det gärna igen för att påtala för Ronny Olander och Socialdemokraterna
            att vi har faktiskt har haft en integritetsskyddskommitté som
            har tittat på detta med den personliga integriteten. De har gjort
            ett mycket bra jobb, och de har en mängd förslag till hur vi ska
            komma fram till att vi som enskilda personer ska ha rätt till
            skydd.
          </note>
          <note>
            Det är oerhört viktigt i dessa dagar, inte bara med anledning
            av det som betänkandet i dag handlar om, utan över huvud taget.
            Därför har de föreslagit att det ska göras en integritetsskyddsanalys
            av all ny lagstiftning som vi ska införa. Det är otroligt viktigt.
          </note>
          <note>
            De vill också införa en datainspektion som ska titta på det här.
            Det betyder att det är en statlig myndighet som kommer att få
            det uppdraget. Men det här med integritetsskyddet är oerhört viktigt.
            Nu är Integritetsskyddskommitténs förslag ute på en slutremissrunda
            för att man ska få till sig nya uppgifter. De ska komma med förslaget
            i juni, om jag inte missminner mig. Någon gång i sommar kommer
            i alla fall det förslaget.
          </note>
          <note type="speaker">
            Anf. 98 RONNY OLANDER (s) replik:
          </note>
          <note>
            Herr talman! Det finns all anledning att både läsa och studera
            det resultatet, men vi pratar inte bara om en analys vid ett tillfälle
            vad gäller lagstiftningen. Vi pratar om det fortlöpande arbetet,
            hur viktigt det är.
          </note>
          <note>
            Det kan ibland gå snett. Men just för legitimiteten i systemet
            måste varje medborgare i det här landet känna att det finns ett
            stort mått av personlig integritet där det tas hänsyn till dem
            som individer och personer.
          </note>
          <note>
            Men jag uppfattar nu att Centern och Moderaterna är oense vad
            gäller skattebrotten och bidragsbrotten. Det handlar inte om personer,
            utan Centern och Moderaterna är oense.
          </note>
          <note>
            Ni i alliansen gör ofta ett stort nummer av att ni är ense i
            allt. Men sedan är ni en mängd olika partier.
          </note>
          <note>
            Glöm inte bort, när ni pratar om bidrag och utanförskap, att
            man inte kan bryta ett utanförskap med ett ovanförskap! Det blir
            något av Herrskap och tjänstefolk såg ni den tv-serien för en
            del år sedan? Det blir de som flyger där uppe och alla de andra
            som sliter hårt där nere.
          </note>
          <note>
            Vi kanske tillhör de 98 procent som är skötsamma, som varje dag
            går till jobbet, som försöker göra vårt bästa varje dag för både
            oss själva och vår familj och som sliter hårt. Det är hela tiden
            ett ifrågasättande om fusk och missbruk, och i nästa andetag kör
            ni en sväng om bidragstagare. Nu var det också bidragsfuskare
            som användes.
          </note>
          <note>
            Du var också med hos Försäkringskassan. De har 600 blanketter
            som vi medborgare ska fylla i. Snart har de 601, för snart är
            det en ny blankett på väg för dem som har tillfällig föräldrapenning,
            VAB. Det ska vi diskutera. Vi ska alltså hålla reda på 601 blanketter.
          </note>
          <note type="speaker">
            Anf. 99 SOLVEIG ZANDER (c) replik:
          </note>
          <note>
            Herr talman! Det var svårt att uppfatta någon fråga i det här
            sammanhanget. Det var en mängd påståenden.
          </note>
          <note>
            Jag inte ska svara för vad Helena Rivière uttryckte det vill
            jag säga. Men hon poängterade att hon svarade personligen. Det
            är jag övertygad om att både kammaren och andra som lyssnade på
            oss hörde att hon sade. Hon uttalade sig inte för någon annan.
            Hon sade: jag personligen. Och det får stå för Helena Rivière
            personligen. Det är viktigt att föra fram i det här sammanhanget.
          </note>
          <note>
            Jag tror att Ronny Olander också hörde det. Men det är intressant
            att man vill göra en stor affär av det.
          </note>
          <note>
            I många fall är vi ense alla förslag vi lägger fram är vi ense
            om. Men i många fall ser man hur oense ni i oppositionen är. Inte
            minst gäller det då det betänkande som vi nu diskuterar. Ni tycker
            att det är bra att åtgärder vidtas, men det tycker inte alla i
            oppositionen. Det är beklagligt. Välfärdssystemet har vi faktiskt
            fått för att vi ska förvalta det och medverka till att den enskilde
            får den ersättning som man har rätt till. Detta är oerhört viktigt.
          </note>
          <note>
            Om vi tappar tron på att vi kan få hjälp när vi behöver hjälp
            måste vi göra något åt det. Många i Sveriges land känner personer
            som inte lämnar riktiga uppgifter. Det gör att alla som är ärliga
            och som lämnar riktiga uppgifter tappar tron på våra välfärdssystem.
            Således måste vi göra något åt det. Det är där som vi nu vill
            stämma i bäcken. Vi vill alltså förhindra att det går till brottslig
            handling, och vi vill medverka till att man i tid får rättelse.
            Därför ska myndigheter kunna underrätta varandra.
          </note>
          <note type="speaker">
            Anf. 100 ULF NILSSON (fp):
          </note>
          <note>
            Herr talman! Sverige har ett rikt system av olika skyddsnät:
            socialbidrag, tillfällig föräldrapenning, sjukpenning, bostadstillägg,
            studiemedel och arbetslöshetsersättning. Jag som socialliberal
            tycker att dessa skyddsnät måste finnas. Alla som drabbas av någonting
            måste kunna få nya chanser i livet. Den som är sjuk ska inte mista
            jobbet. Den som är arbetslös ska klara omställningen till ett
            nytt jobb söka nytt arbete eller studera.
          </note>
          <note>
            Samtidigt är naturligtvis individens ansvar väldigt viktigt.
            Utgångspunkten måste alltid vara att alla som kan ska försörja
            sig själva. Om man inte kan få just det jobb som man helst skulle
            vilja ha kan man inte hur länge som helst leva på a-kassa.
          </note>
          <note>
            Under det senaste året med alliansregeringen har vägen från bidrag
            till jobb blivit kortare och snabbare. Ett av de mest framgångsrika
            inslagen i vår politik är just att fler människor går från utanförskap
            till arbete. Fler arbetslösa, fler ungdomar, fler invandrare och
            fler långtidssjukskrivna i Sverige har fått arbete under det senaste
            året.
          </note>
          <note>
            Men både nu och i framtiden kommer det att vara så att människor
            hamnar i svåra situationer. Då är det viktigt att försäkrings-
            och bidragssystemen finns där och är att lita på och att allmänheten
            har förtroende för dem. För att människor ska behålla förtroendet
            för systemen och för att vi ska vilja betala skatter till socialförsäkringar
            och annat är det naturligtvis viktigt att systemen upplevs som
            rättvisa.
          </note>
          <note>
            Den som är sjuk ska ha en bra sjukpeng, men den som inte är sjuk
            ska helt enkelt inte ha någon sjukpeng. Den som är utan arbete
            ska ha a-kassa, men den som kan arbeta ska inte ha a-kassa. Börjar
            vi dribbla med de här principerna rasar förtroendet för systemet.
          </note>
          <note>
            Ronny Olander återgav ett uttryck från arbetarrörelsens barndom
            som jag tycker är väldigt bra: Gör din plikt! Kräv din rätt!
          </note>
          <note>
            Det uttrycket ställer vi liberaler till hundra procent upp på.
            Jag är väldigt glad om Socialdemokraterna börjar återvända till
            det tvådelade budskapet: Gör din plikt! Kräv din rätt! Det är
            själva grundvalen för ett välfärdssystem.
          </note>
          <note>
            Vi ska inte ta för givet att vi har en rätt. Däremot har vi en
            rätt om vi är beredda att göra den plikt som vi har möjlighet
            att göra.
          </note>
          <note>
            När diskussionen om felaktiga utbetalningar för några år sedan
            började vred sig Socialdemokraterna, Vänsterpartiet och Miljöpartiet
            lite grann som maskar och vågade inte säga det enkla faktum att
            det uppenbarligen förekommer felaktiga utbetalningar. De som nämnde
            att det kanske förekom fusk i systemen blev stämplade som personer
            som på något sätt försökte trampa på sjuka människor, men så var
            det alls inte. Tvärtom är det av hänsyn till dem som är sjuka,
            dem som är arbetslösa och dem som behöver hjälp som vi reagerar
            mot fusk och mot felaktiga utbetalningar över huvud taget.
          </note>
          <note>
            I november presenterade Delegationen mot felaktiga utbetalningar
            sin rapport Vad kostar felen? Där kom man i sina beräkningar fram
            till att felaktiga utbetalningar årligen kostar 1820 miljarder
            per år. Det handlar då om bland annat socialbidrag, föräldrapenning
            och sjukpenning. Man bedömde att ungefär hälften var medvetet
            fusk och resten helt enkelt felaktiga beslut från myndigheter.
          </note>
          <note>
            Brottsförebyggande rådet har gjort en undersökning och kom fram
            till att det när det gäller a-kassan handlar om att ungefär 11
            ½ miljard kronor har gått till människor som samtidigt arbetat
            svart.
          </note>
          <note>
            Försäkringskassan har också, som vi vet, gjort en undersökning.
            De kom fram till ett annat belopp, 13 ½ miljard kronor. De hade
            inte räknat med mörkertal. Naturligtvis utbröt då en diskussion
            om hur allvarligt det egentligen är när det gäller de här felen.
            Är det 10 miljarder eller är det 5 miljarder som försvinner?
          </note>
          <note>
            Jag tycker att en sådan diskussion är ganska meningslös. Oavsett
            om det handlar om 3 miljarder kronor eller om det handlar om 20
            miljarder kronor för övrigt är det ungefär vad flertalet högskolor
            i Sverige kostar skulle vi väl inte vara nöjda om det visade sig
            att bara 3 miljarder kronor betalas ut felaktigt. Det är en konstig
            attityd. Tvärtom måste vi kunna lita på att i stort sett alla
            utbetalningar i trygghetssystemen är riktiga.
          </note>
          <note>
            Därför vidtar alliansen nu ett antal åtgärder för att garantera
            att utbetalningar sker på ett riktigt sätt. Det är fråga om många
            åtgärder inte bara de åtgärder vi i dag diskuterar. Det blir tydligare
            regler om att aktivt söka arbete för att få a-kassa till exempel.
            Det blir tydligare regler om att delta i rehabilitering för att
            få sjukpeng. Det blir kontroll av att det är barnet, inte den
            vuxne, som är sjukt vid VAB-dagar och så vidare.
          </note>
          <note>
            Det handlar inte bara om fusk här; det är det viktigt att påpeka.
            Det handlar också om att ha koll på vilka utbetalningar som sker
            på ett korrekt sätt.
          </note>
          <note>
            I dag tar vi alltså ställning till förslaget om att myndigheter
            ska vara skyldiga att underrätta om det misstänks att en annan
            myndighet har gjort en felaktig utbetalning. Jag tycker inte,
            herr talman, att det är en kontroversiell fråga.
          </note>
          <note>
            Det är naturligtvis svårt att behålla vettiga ersättningsnivåer
            i försäkringar och bidrag om en stor del slösas bort på felaktiga
            utbetalningar. Det här är givetvis också en moralisk fråga. De
            flesta av oss tycker inte att det är rättvist att det betalas
            ut pengar som mottagaren av pengarna inte har rätt till.
          </note>
          <note>
            I dag finns det inte någon tydlig bestämmelse om skyldigheten
            för en myndighet om inte särskild misstanke föreligger att underrätta
            en annan myndighet om att denna verkar ha gjort en felaktig utbetalning.
          </note>
          <note>
            Regeringen föreslår nu att en sådan skyldighet införs. Det handlar
            då om Försäkringskassan, Migrationsverket, Centrala studiestödsnämnden,
            Arbetsförmedlingen, delvis kommunerna samt arbetslöshetskassorna.
          </note>
          <note>
            Jag upprepar att jag inte tycker att förslaget är särskilt dramatiskt.
            I stället är det ett logiskt förslag. Glädjande nog yrkar Socialdemokraterna
            inte avslag på propositionen, även om man gör sitt bästa för att
            påpeka att det finns en massa brister i den. Jag hoppas att vi
            kan påbörja en dialog där även Socialdemokraterna tydligt vågar
            säga att det är viktigt att vi ökar förtroendet för trygghetssystemen
            i Sverige.
          </note>
          <note>
            Jag tror att de flesta har förståelse för att kontrollen ökar,
            och jag är övertygad om att de flesta tycker att bidrag och ersättningar
            ska betalas ut bara till dem som har rätt till förmånerna.
          </note>
          <note>
            Ännu en gång instämmer jag i utgångspunkten: Gör din plikt! Kräv
            din rätt!
          </note>
          <note type="speaker">
            Anf. 101 RONNY OLANDER (s) replik:
          </note>
          <note>
            Herr talman! Det gläder oss socialdemokrater att höra motståndarsidan
            här i dag säga: Gör din plikt! Kräv din rätt! Det är ett fint
            budskap som arbetarrörelsen alltid har stått för. En gång i tiden
            fanns det ett folkparti som till och med stöttade bildandet av
            fria fackföreningar. Det är kul att ibland titta tillbaka lite
            grann på hur historien har utvecklat sig. Tyvärr pratar alltför
            många av dagens folkpartister om fackföreningar med ett väldigt
            tråkigt inslag av hårda ord, typ maffia och annat.
          </note>
          <note>
            Det var Alf Svensson, kd, som lyfte fram den här debatten. Det
            ska han ha ett erkännande för. Den tog oss alla, inte på sängen
            men vi hade inte den överblick som vi hade önskat just när det
            gällde dem som fuskar och missbrukar våra system. Glädjande nog
            har vi fått underlag för detta.
          </note>
          <note>
            Men det ligger också i sakens natur när man gör den här typen
            av undersökningar att inte avlöva många andra institutioner, som
            Folkpartiet nu har bidragit till, till exempel de förtroendevalda.
            Det är viktigt.
          </note>
          <note>
            Mina frågor till Ulf Nilsson är: Varför ställer ni inte upp på
            ett medborgerligt organ som just kan fånga upp den personliga
            integriteten som förr i alla fall låg Folkpartiet så varmt om
            hjärtat? Varför vill ni inte att FUT-delegationen ska fortsätta
            med sitt arbete och titta på de juridiska personerna? Delar Folkpartiet
            den uppfattning inom alliansen som Moderaterna gav uttryck för
            just när det gäller skattebrotten, att bidragsbrotten på ett sätt
            var värre än skattebrott? Det är väldigt viktigt att man klarar
            ut det. Just ni har ju också pratat så mycket för den personliga
            integriteten. Det kunde man höra i många anslag från Folkpartiets
            sida. Vart har det tagit vägen, Ulf Nilsson?
          </note>
          <note type="speaker">
            Anf. 102 ULF NILSSON (fp) replik:
          </note>
          <note>
            Herr talman! När det gäller brott med offentliga pengar kan jag
            för min del likställa skattebrott, bidragsbrott, tillförskaffande
            av felaktiga utbetalningar och att smyga undan med betalningar
            som man bör göra till det offentliga. Det är ingen tvekan om det.
            Sedan finns det inom hela skalan skattebrott och bidragsbrott
            en gräns mellan vad som kan betraktas som förståelig försummelse
            eller slarv och vad som verkligen är allvarlig kriminalitet. Där
            tror jag att vi har samma uppfattning.
          </note>
          <note>
            Inledningsvis, eftersom Ronny Olander nämnde fria fackföreningar,
            vill jag säga att det självklart inte finns någon som på något
            sätt har ifrågasatt fria fackföreningar i dag. Tvärtom talar bland
            annat arbetsmarknadsministern om att han på många sätt försvarar
            den svenska modellen.
          </note>
          <note>
            Socialdemokraterna tillstyrker faktiskt det här förslaget men
            måste liksom hitta på någonting för att visa att man inte är riktigt
            nöjd. Då talar man om att man vill införa ett särskilt organ.
            Normalt sett, om vi verkligen skulle besluta om någonting i riksdagen,
            skulle man ha varit väldigt försiktig och föreslagit en utredning.
            Att bara rakt upp och ned besluta om ett organ som vi inte riktigt
            vet vad det ska syssla med känns väldigt främmande.
          </note>
          <note>
            Dessutom finns det för tillfället ett förslag till inspektion
            av socialförsäkringarna som är ute på remiss i Sverige, och regeringen
            ska få in remissvaren. Regeringen arbetar naturligtvis med frågan
            hur man på olika sätt både ska kunna inspektera hur socialförsäkringarna
            fungerar och se till att individens krav kan komma till sin rätt.
            Det arbetet pågår. Jag tycker inte att det är något särskilt konkret
            innehåll i förslaget om det så kallade särskilda organet.
          </note>
          <note>
            Vi har också förslaget att FUT-delegationen skulle gå vidare
            och diskutera företag, juridiska personer, med mera. I FUT-delegationen
            ingår människor och myndigheter som sysslar med socialförsäkringar.
            Det arbetet ska ju bedrivas som brottsförebyggande verksamhet
            i Skatteverket. Jag får fullfölja detta sedan.
          </note>
          <note type="speaker">
            Anf. 103 RONNY OLANDER (s) replik:
          </note>
          <note>
            Herr talman! Det medborgerliga organet måste också ses i skenet
            av att man har avlövat, som jag har sagt tidigare. Man plockar
            bort det medborgerliga inflytandet. Man försämrar den demokratiska
            insynen.
          </note>
          <note>
            I en riksdagsdebatt där Bo Könberg och Göran Persson deltog sade
            just Göran Persson i egenskap av statsminister: Vi ska titta på
            socialförsäkringssystemet. Hur mycket underlag finns det kvar
            att titta närmare på? Ni kör själva sänkta ersättningar, inkomstbortfallsprincipen.
            Vad betyder det för Folkpartiet i dag? Vad betyder legitimiteten
            och försäkringsmässigheten i systemen?
          </note>
          <note>
            Dessa saker har en koppling till varandra, till att man ska kunna
            se en gemensamhet, därav FUT-delegationen, därav det medborgerliga
            organet. Om ni hade sagt ja till det, och det kan riksdagen göra
            genom ett tillkännagivande till regeringen, finns naturligtvis
            beredningstvånget, att regeringen får titta på detta. Vi hade
            varit beredda att ställa upp i en sådan utredning. Det är helt
            klart.
          </note>
          <note>
            Den inspektion som knyts till Försäkringskassan nu sade jag i
            mitt anförande att det inte är något fel på. Den kan förmodligen
            ge en hel del. Vi har inga synpunkter på det. Frågan ställs utifrån
            den personliga integriteten om alla myndigheter ska köra datasystem
            mot varandra. Får de fatt i Ronny Olanders eller Ulf Nilssons
            personnummer är det bara att trycka på några knappar, sedan rullar
            maskinerna själva. Känns det inte lite obehagligt?
          </note>
          <note>
            Folkpartiet har ändå varit det parti som jag har uppfattat vid
            ett flertal tillfällen har försökt lyfta fram just problemet att
            om vi avlövar måste vi också ha någonting annat som jämvikt. Staten
            ska självfallet vara stark, men vi måste också ha en jämviktssituation
            för den enskilde medborgaren. 98 procent steg upp i morse eller
            var på väg hem någonstans ifrån och hade gjort sitt för sig, sin
            familj och för samhällets fortlevnad. Vi måste vara försiktiga
            också med det som sätts i bruk. Det är inget påhittat. Det är
            oerhört viktigt att markera detta, och det gör vi också.
          </note>
          <note type="speaker">
            Anf. 104 ULF NILSSON (fp) replik:
          </note>
          <note>
            Herr talman! Ett förlängt uppdrag för FUT-delegationen, som den
            kallas, menar jag egentligen inte är den delegationens huvuduppgift.
            De som har suttit i den är de som sysslar med socialförsäkringar
            och den typen av frågor, a-kassa och så vidare, inte med företagsstöd,
            glesbygdsstöd med mera. Där har regeringen aviserat ett allmänt
            övergripande arbete för att se till att olika saker, oavsett om
            det handlar om EU-stöd eller annat, fungerar rätt.
          </note>
          <note>
            Dessutom vet Ronny Olander att Skattemyndigheten har fått extra
            pengar för brottsförebyggande verksamhet och ökad kontroll av
            exempelvis svart arbetskraft på arbetsplatser, bland annat i restaurangbranschen
            som redan har utsatts för en hel del kontroller. Det pågår ett
            aktivt arbete inom andra områden.
          </note>
          <note>
            De förtroendevalda i försäkringsnämnderna skapade snarare ett
            slags osäkerhet med olika beslut i olika delar av landet. I första
            hand tycker jag inte att de fungerade som något slags talesmän
            för enskilda människors integritet.
          </note>
          <note>
            Integritetsfrågor är naturligtvis väldigt viktiga, men det vi
            talar om nu är ganska, vad ska vi säga, enkla saker. Det är helt
            enkelt att man får reda på att man får ett bidrag som man inte
            har rätt till. Jag har kanske inte rätt till att både ha en viss
            typ av pension och samtidigt ha studiemedel. Då får jag reda på
            det. Det är naturligtvis tråkigt om jag inte visste om det, och
            jag kan bli besviken. Men jag kan inte uppfatta det som integritetskränkande
            att det kollas upp att de ersättningar jag har är de som jag har
            rätt att få.
          </note>
          <note>
            Avslutningsvis, herr talman, tycker jag ändå att det är bra att
            Socialdemokraterna tillstyrker den här propositionen. Jag känner
            nog att era reservationer mest är till för att ni naturligtvis
            inte kan tycka att regeringen har gjort något bra. Men vi konstaterar
            ändå att det finns en bred enighet för att myndigheterna ska öka
            kontrollen.
          </note>
          <note type="speaker">
            Anf. 105 EVA JOHNSSON (kd):
          </note>
          <note>
            Herr talman! Att komma sist och fortfarande ha väldigt mycket
            nytänkande i argumentationen kräver en hel del. Då är det också
            vi kristdemokrater som kommer sist och på något sätt får göra
            den avslutande summeringen och sammanfattningen. Det är vi väldigt
            glada och nöjda med.
          </note>
          <note>
            Vi har fått veta att vi har att ta ställning till SfU7, betänkandet
            om underrättelseskyldighet vid felaktiga utbetalningar från välfärdssystemet.
            Jag vill för säkerhets skull inleda med att yrka bifall till förslagen
            i betänkandet och avslag på samtliga reservationer.
          </note>
          <note>
            Betänkandet vill bland annat reda ut myndigheternas skyldighet
            gentemot varandra att underrätta om det framkommer att en annan
            myndighet har gjort felaktiga utbetalningar till en enskild person.
            I dag finns det som bekant inte någon sådan skyldighet. Det borde
            inte vara så kontroversiellt. Jag tror, som redan sagts i debatten,
            att många människor faktiskt tror att det förhåller sig på det
            här sättet. Jag kan uppleva att många blir förvånade när man berättar
            att vi inte redan har den ordning som vi nu kommer att besluta
            om.
          </note>
          <note>
            Frågan om bidragsbrott har varit en känslig politisk fråga från
            att den började debatteras lite mer intensivt i valrörelsen 2002.
            Bidragsbrott och felaktiga utbetalningar har under ganska lång
            tid varit mer eller mindre tabubelagt. Alliansens företrädare
            har i olika sammanhang anklagats för att överdriva problemen samtidigt
            som vänsteroppositionen har ägnat sig åt att förringa och negligera
            dem.
          </note>
          <note>
            I det sammanhanget tycker jag att det kan vara på sin plats att
            påminna om att Delegationen mot felaktiga utbetalningar, som vi
            här har kallat FUT vid ett antal tillfällen, tillsattes 2005,
            det vill säga under den förra regeringen. Det ingick som en del
            i ett större åtgärdspaket för att få mer välfärd för varje skattekrona
            genom att man skulle hushålla med de gemensamma resurserna. Den
            nuvarande regeringen har låtit delegationen arbeta vidare, observera
            med oförändrat direktiv.
          </note>
          <note>
            Resultatet av delegationens arbete har bildat ett viktigt underlag
            för regeringens arbete med att säkra vårt välfärdssystem. Dagens
            betänkande är naturligtvis starkt inspirerat av delegationens
            slutsatser som, vilket tål att än en gång påpekas, initierades
            av den förra regeringen.
          </note>
          <note>
            Ja, Ronny och Socialdemokraterna är väldigt nöjda och glada med
            att 98 procent steg upp i morse, gick till sina arbeten och fick
            göra sin plikt. Vi i alliansen gläder oss också åt det. Vi gläder
            oss speciellt åt att den gruppen har blivit nästan 150 000 fler
            sedan alliansen fick överta makten, så den gruppen som tillsammans
            med oss kan glädja sig över denna möjlighet varje morgon har utökats
            ytterligare. Vi kan tillsammans fortsätta att glädjas.
          </note>
          <note>
            Jag vill gärna ge en historisk tillbakablick och en liten bakgrund
            till vad vi nu har att ta ställning till. Försäkringskassan och
            FUT-delegationen har gjort ett överslag och konstaterar att kring
            20 miljarder kronor läcker från trygghetssystemet. Jag kan verkligen
            hålla med om att siffran inte är så betydelsefull. Oavsett om
            det är 1, 3, 5, 10 eller 20 miljarder kronor, handlar det i alla
            fall om pengar som läcker orättfärdigt från systemet. Hälften
            beror på brott och hälften på slarv. Variationerna är också stora
            mellan de olika systemen. Den absolut största felmarginalen står
            socialbidragen för. Där försvinner 18 procent i felaktiga utbetalningar.
            Det är naturligtvis helt oacceptabelt med den här typen av fusk
            och överutnyttjande av vårt gemensamma välfärdssystem. Vi värnar
            ju det.
          </note>
          <note>
            Som jag nämnde inledningsvis, herr talman, har detta varit en
            känslig politisk fråga där övertoner och anklagelser mot de politiker
            som har velat ta ansvar för vårt välfärdssystem har präglat debatten.
            I det sammanhanget kan det vara intressant att fundera lite över
            allmänhetens attityd och uppfattning om eventuell förekomst av
            fusk.
          </note>
          <note>
            FUT-delegationen har gjort egna undersökningar av vad allmänheten
            tror, och dessa undersökningar visar att uppemot tre fjärdedelar
            av såväl allmänheten som tjänstemännen vid de bidragsutbetalande
            myndigheterna tror att bidragsbrotten är omfattande. Det är naturligtvis
            mycket oroväckande och riskerar i det långa loppet att undergräva
            tilltron till hela systemet.
          </note>
          <note>
            I ett trygghetssystem som har en så gigantisk omfattning som
            det svenska, där ersättningar och bidrag som betalas ut omfattar
            ca 520 miljarder kronor per år, växer en förhållandevis liten
            andel felaktiga utbetalningar snabbt till väldigt stora belopp.
            Även om den absolut största delen av utbetalningarna fortfarande
            sker på helt korrekta grunder är det inte ett obetydligt problem
            om 1020 miljarder kronor försvinner ur systemet på grund av fusk
            eller felaktigheter.
          </note>
          <note>
            Dagens betänkande är en välkommen del i det fortsatta arbetet
            för att komma till rätta med det här problemet, men det är naturligtvis
            bara en del i detta viktiga arbete. Andra delar handlar om information
            till allmänheten och påverkan för att förändra attityderna till
            bidragsbrott.
          </note>
          <note>
            Det finns en oroväckande hög acceptans för vissa bidragsbrott,
            exempelvis att ta ut en extra sjukdag eller dag med tillfällig
            föräldrapenning. Det finns en fara för legitimiteten för hela
            trygghetssystemet om det inte tas på allvar.
          </note>
          <note>
            Herr talman! Låt mig avslutningsvis understryka att vårt trygghetssystem
            riktar sig till grupper av människor som i vissa fall är i stort
            behov av hjälp och stöd. En överväldigande majoritet av svenska
            folket vill också värna om trygghetssystemen. De åtgärder som
            vi nu har för avsikt att genomföra ska riktas mot dem som begår
            bidragsbrotten. Det är ett sätt att försäkra oss om att vårt system
            har en långsiktig hållbarhet och kommer att säkras för att de
            som verkligen har rätt till stöd från systemet ska garanteras
            det.
          </note>
          <note>
            Att minimera andelen felaktiga utbetalningar och fuskare innebär
            att vi garanterar att den som är arbetslös, sjuk eller handikappad
            inte behöver oroa sig över systemets hållbarhet i framtiden. Därigenom
            får vi ett ännu bättre och säkrare system där medborgare får ett
            tydligt stöd, för att göra rätt är både viktigt och nödvändigt.
          </note>
          <note type="speaker">
            Anf. 106 RONNY OLANDER (s) replik:
          </note>
          <note>
            Herr talman! När Eva Johnsson, Kristdemokraterna, började med
            att efterlysa ett nytänkande tänkte jag: Nu äntligen kommer ett
            tillkännagivande för första gången, tror jag, i denna riksdag,
            där vi berättar för regeringen om personlig integritet, tillstyrker
            ett kraftfullt medborgerligt organ som kan jobba med detta och
            också ger FUT-delegationen ett nytt ansvar, förutsatt att de knyter
            den kompetens om skattefelen till sig som behövs när det gäller
            juridiska personer. Det blev inte så, så den lyckan blev väldigt
            kort.
          </note>
          <note>
            Min fråga är: Varför har ni en så negativ inställning till att
            fortsätta arbetet? Har ni samma uppfattning som Moderaterna, att
            bidragsbrott är värre än skattebrott?
          </note>
          <note>
            Självfallet gläds vi socialdemokrater åt att vi befinner oss
            i en högkonjunktur. Det var precis det paket som vi lämnade över
            till er för ett och ett halvt år sedan på väg in i en högkonjunktur.
            Ni snubblade i början, för då sade ni att det dukade bordet var
            avdukat. Men sedan kom ni på att Sverige glädjande nog var mitt
            uppe i en högkonjunktur och att många anställdes.
          </note>
          <note>
            Tyvärr finns det signaler om att vi inte kan fortsätta att glädja
            oss. Hoppas att det är fel. Hoppas att högkonjunkturen hänger
            i, för annars får ni säga som andra borgerliga regeringar har
            gjort: Vi hade otur. Okej, då säger vi: Det är bättre att rösta
            på en regering som har tur, alltså på oss, än att rösta på en
            som har otur.
          </note>
          <note>
            Vår syn när det gäller det här med de 98 procenten är att vi
            tror på den enskilda människan. Vi tror att de allra flesta i
            det här landet vill göra rätt för sig, sköta sig, uppföra sig
            rätt, att de vill ha ordning och reda på gator och torg, i skola
            och överallt, även i våra skattesystem.
          </note>
          <note>
            Problemet är att det inte blir klang i vad ni säger när ni inte
            bryr er om skattefelen och säger att det är ett ansvar för länsstyrelsen
            och Skatteverket. De har hållit på att pula med det här hur länge
            som helst. De har rapporterat in hur många skattefel som helst.
            Men vad händer? Ni var på väg att lägga ned Ekobrottsmyndigheten,
            men det gjorde ni inte därför att det hade tagits för illa upp.
          </note>
          <note type="speaker">
            Anf. 107 EVA JOHNSSON (kd) replik:
          </note>
          <note>
            Herr talman! Det är väl härligt med engagerade människor, och
            det är väl bra om man kan hålla engagerade anföranden med mycket
            känsla och eftertryck. Men det är ännu bättre om det är lite innehåll
            i det man säger. Då kan det få ett ännu större eftertryck.
          </note>
          <note>
            I brist på verkliga problem skapar Socialdemokraterna problem.
            Det kan ju också vara ett sätt att vifta omkring. Men tyvärr ligger
            det väldigt lite i den kritik som ni nu med ljus och lykta får
            leta efter, därför att i grunden håller ni med oss om att det
            som ni påbörjade, som var nödvändigt och viktigt för att trygga
            systemet, fortsätter vi med. Vi fortsätter på den vägen.
          </note>
          <note>
            Jag har ingen annan uppfattning än Ronny Olander om att de allra
            flesta människor vill göra rätt för sig. Vi är glada över att
            så många har kommit ut i arbete. Vi litar på människor och vi
            vill säkra trygghetssystemet. Vi är överens. Det är väl jättebra.
            Gläds åt det i stället för att skapa problem som inte finns!
          </note>
          <note>
            Vi kom in på lite arbetsmarknadspolitik också. Vi pratade om
            konjunkturen och det dukade bordet. Det finns säkra konjunkturprognoser
            av experter inom sina områden som med eftertryck och tydlighet
            och nästan lika stort engagemang som Ronny Olander påstår att
            ungefär två tredjedelar av de arbetstillfällen som har skapats
            under det senaste året beror på regeringens politik och inget
            annat. Men visst, en tredjedel beror på konjunkturen.
          </note>
          <note type="speaker">
            Anf. 108 RONNY OLANDER (s) replik:
          </note>
          <note>
            Herr talman! Jag tackar för de vackra och vänliga orden om ett
            engagerat anförande. Jag ska försöka bibehålla den stämningen
            till första maj. Jag ska med stor glädje också berätta om de borgerliga
            övningar som ni håller på med här i riksdagen. Ni ska veta att
            jag flera gånger har lyft fram vilka förslag och tankar ni har.
            Det blir inga jubel- och klangföreställningar på de mötena. Men
            de är mycket viktiga, och jag tackar för det.
          </note>
          <note>
            Innehållet får väljarna avgöra 2010. Vi letar inte efter fel
            med ljus och lykta. Det är ett problem att det förekommer fusk
            och missbruk av våra trygghetssystem. Vi har tillsatt flera utredningar
            just för att få mer välfärd för varje skattekrona.
          </note>
          <note>
            Men säg något om den personliga integriteten och om er image
            eller touch på er hemsida där man kan läsa om budskapet att det
            viktiga är att se den enskilda människan! Är det inte besvärligt
            att inte lyfta fram detta? Känns det inte oroligt någon gång någonstans
            att bara stoppa in ett personnummer i datamaskinen, och så snurrar
            det runt där och kommer ut? Vad ska ni göra med det som kommer
            ut? Jo, ni ska anmäla varandra. Det finns sådana samhällen. Det
            är därför vi menar att vi måste ha in många fler medborgare som
            kan se och ställa upp och diskutera våra trygghetssystem. Det
            är viktigt.
          </note>
          <note>
            Jag avslutar med att fråga: Tycker ni att bidragsbrott är värre
            än skattebrott? Säg också något om den personliga integriteten!
            Vad står Kristdemokraterna för i den frågan?
          </note>
          <note type="speaker">
            Anf. 109 EVA JOHNSSON (kd) replik:
          </note>
          <note>
            Herr talman! Det gör jag gärna med stort engagemang och eftertryck!
            Men två minuter går fort, så nu får vi koncentrera oss. Jag börjar
            med skattebrotten. Alla brott är helt oacceptabla. Skattebrott
            är helt oacceptabelt. Brott mot välfärdssystemet är helt oacceptabelt.
            Jag vill inte gradera de olika brotten på något sätt. Ett brott
            är ett brott, oavsett av vem eller hur det utförs. Där vill jag
            vara extremt tydlig.
          </note>
          <note>
            När det gäller integritetsskydd sover jag rätt gott om nätterna.
            Det gör jag faktiskt. Jag vill gärna påminna Ronny Olander om
            att vi lever i ett datorsamhälle. Jag antar att Socialdemokraterna
            inte har för avsikt att avskaffa de olika datorsystem som finns
            och fungerar, även om ni, Gud förbjude, någon gång i framtiden
            skulle återfå makten.
          </note>
          <note>
            Hur som helst, vi lever i ett datorsamhälle, och det är extremt
            viktigt att vi har en god integritet och att vi har fokus på det.
            Det har vi med Integritetsskyddskommittén. Till skillnad från
            när Socialdemokraterna hade makten tillsätter vi inte bara utredningar
            och kommittéer, utan när de är tillsatta sammanfattar vi synpunkterna
            och går till beslut. Det är en stor skillnad mot förra regeringen.
            Vi beslutar efter utredningarnas betänkanden.
          </note>
          <note>
            Överläggningen var härmed avslutad.
          </note>
          <note>
            12 § Spel- och lotterifrågor
          </note>
          <note>
            Föredrogs
          </note>
          <note type="speaker">
            Anf. 110 TORBJÖRN BJÖRLUND (v):
          </note>
          <note>
            Herr talman! Denna debatt handlar om spelfrågor. Det är aktuellt,
            inte minst med tanke på de förändringar som har gjorts i Svenska
            Spel. Vi har en ny ordförande och snart också en ny vd. Synen
            på spelmarknaden skiljer sig officiellt inte så mycket åt mellan
            partierna. Regeringen och alliansen är för en reglerad spelmarknad,
            säger man. Men vi kan se på vissa motioner att det finns de som
            tycker annorlunda i alliansen och vill att man ska se över hur
            det ska kunna ske en avreglering av spelmarknaden. Den utredning
            som pågår om spelreglering har också fått direktiv att se över
            möjligheterna för hur en avreglering ska kunna gå till.
          </note>
          <note>
            Jag yrkar bifall till reservation 1 som just handlar om den reglerade
            spelmarknaden. Jag står bakom alla Vänsterpartiets reservationer
            men lyfter bara fram den i debatten.
          </note>
          <note>
            Frågan är också kopplad till vinstdelningen som Svenska Spel
            har och som i dag ger idrottsrörelsen betydande ekonomiska bidrag.
            En avreglerad spelmarknad påverkar naturligtvis detta. Den frågan
            bör också belysas för att hitta en lösning på att en stor del
            av idrottens ekonomi kan vara hotad.
          </note>
          <note>
            Vi tycker också att det är dags att se på spelberoende på samma
            sätt som vi i dag i samhället ser på alkoholberoende. Kopplingen
            till hur Systembolaget är ålagt att informera och motverka beroende
            är tydlig. Vi tycker att Svenska Spel ska ges direktiv som motsvarar
            dem som Systembolaget har och utforma information om spelberoendets
            skadeverkningar.
          </note>
          <note>
            Ytterligare ett problem är att spelandet, och därmed till viss
            del beroendet, går ned i åldrarna. Ett sätt att motverka det är
            åldersgränser för all lotteriverksamhet. Det kan finnas undantag
            inom ideella sektorn, men i dag finns det för många möjligheter
            för unga att spela på lotter, så åldersgränsen bör ses över.
          </note>
          <note>
            Vi vill också begränsa öppettiderna för spelautomater. Med erfarenhet
            från Norge kan vi visa att antalet hjälpsökande till behandling
            minskar och även antalet samtal till stödlinjer när tillgången
            till dessa automater minskar eller helt försvinner som i Norge.
          </note>
          <note>
            Ett annat problem som vi lyfter fram i våra reservationer är
            statliga kasinon. I Malmö ökade spelproblemen markant när det
            statliga kasinot introducerades. I Stockholm finns uppgifter om
            att verksamheten på Casino Cosmopol kan locka till sig olaglig
            verksamhet som pengatvätt, droger och prostitution. Det är sådant
            som alltid finns runt dessa verksamheter om man inte är uppmärksam.
            Detta bör föras upp. Om det visar sig vara svårt att hantera och
            motverka bör regeringen helt enkelt överväga att lägga ned statliga
            kasinon helt och hållet.
          </note>
          <note>
            Avslutningsvis vill jag lyfta fram pokerspel på Internet. Svenska
            Spel har sedan 2005 tillstånd att bedriva pokerspel på Internet.
            Pokerspel är speciellt. De har egenskaper som brukar framhållas
            som extra riskabla när det gäller att utveckla spelberoende. Det
            finns en stor risk att Svenska Spels Internetpoker legitimerar
            även det oreglerade spelandet på Internet. Det gör att riskerna
            för att fler ska hamna i spelberoende ökar. Vi tycker det är dags
            att se över om tillståndet ska dras in.
          </note>
          <note type="speaker">
            Anf. 111 GÖRAN MONTAN (m):
          </note>
          <note>
            Herr talman! I detta betänkande har vi att behandla 33 motionsyrkanden
            och framför allt tre reservationer. Jag yrkar avslag på samtliga
            reservationer. Alla är dessutom från Vänsterpartiet.
          </note>
          <note>
            Vi hörde just Torbjörn Björlund tala om en del problem som följer
            på spelandet. Men människan har i alla tider ägnat sig åt någon
            form av spel eller vadslagning. I Sverige är det ett folknöje.
            För de allra flesta är det inte ett problem. 8090 procent av Sveriges
            befolkning spelar någon gång om pengar eller köper en lott.
          </note>
          <note>
            Men det finns ändå en del moraliska aspekter. De som hamnar i
            spelberoende befinner sig i ett helvete fullt jämförbart med det
            som drabbar en alkoholist. Den jämförelsen kan absolut göras.
            Detta drabbar ungefär 0,5 procent av de spelande. Det är allvarligt
            nog, även om det inte låter mycket. Det är 20 00025 000 människor.
            Här borde man naturligtvis i framtiden lägga ned ännu större resurser
            än i dag. Man är på god väg, och det har gjorts väldigt mycket
            under de senaste tio åren.
          </note>
          <note>
            Det finns ändå anledning att titta på det som Torbjörn Björlund
            tar upp och huruvida den framtida spelmarknaden ska vara reglerad
            eller inte. På den frågan kan vi svara ja. Spelmarknaden bör vara
            reglerad. Frågan är om det ska vara ett monopol. Har vi dessutom
            all makt i våra händer? Internet har betytt att förutsättningarna
            på den här marknaden har förändrats på ett sätt som gör att vi
            inte alltid behärskar att reglera den. Det gäller då möjligtvis
            att försöka ta tag i detta snarare nu än senare. Ju längre tid
            vi väntar, desto färre verktyg har vi i vår hand att få kontroll
            över ett spelande som går över gränserna. Utvecklingen går i den
            riktningen att det svenska spelmonopolet blir allt svårare att
            upprätthålla.
          </note>
          <note>
            Vi har en utredning som kommer att presenteras om cirka ett halvt
            år. I avvaktan på den vill jag inte närmare gå in på de idéer
            som jag förut har lagt fram här och som jag i så fall bara skulle
            upprepa om hur jag skulle vilja se den svenska spelmarknaden i
            framtiden.
          </note>
          <note>
            Torbjörn Björlund tar också upp Casino Cosmopol. Lotteriinspektionen
            har utrett den frågan och kommit fram till att det är en synnerligen
            reglerad verksamhet som Casino Cosmopol ägnar sig åt och att man
            inte har kunnat se något samröre med penningtvätt eller prostitution.
            Prostitution förekommer i vårt samhälle även med de lagar som
            finns. Men man kan inte avskaffa eller stänga varenda lokal eller
            varenda plats där prostitution eventuellt skulle kunna finnas.
            I så fall får vi avskaffa Malmskillnadsgatan också.
          </note>
          <note>
            Jag tror att vi i framtiden kommer att se en förändring här.
            Vi har ett tryck från EU också, och vi har att ta hänsyn till
            det. Men jag tror att vi kommer att få vänta i alla fall ett halvår
            tills vi får se resultatet av utredningen som sedan ska beredas
            och gå ut på remiss. Till dess får vi nog lugna oss på denna punkt.
          </note>
          <note type="speaker">
            Anf. 112 TORBJÖRN BJÖRLUND (v) replik:
          </note>
          <note>
            Herr talman! Detta är en liten debatt. Vi är inte så många som
            deltar i den. Men det finns några frågor som jag tycker är intressanta.
            Jag vet att Göran Montan har ett hjärta för idrotten, och han
            lyfte inte fram problemet med idrottens pengar. Jag återkommer
            till den.
          </note>
          <note>
            Spel är ett folknöje. Det är inte fråga om att förbjuda spel,
            utan det är fråga om att reglera spel. Det tror jag att vi är
            överens om. När Göran Montan lyfter fram vilka som har problem
            med spelberoende säger han att det är 0,5 procent. Frågan är om
            han då har klart för sig att det finns ett mörkertal här. Det
            är svårt att veta hur många det handlar om. Jag tror att det finns
            betydligt fler som har problem och problem som kanske inte syns
            på det sätt som de borde. Frågan är hur man kommer åt detta.
          </note>
          <note>
            Göran Montan var inne på att man inte skulle ha monopol utan
            att man ska reglera det på annat sätt. Samtidigt var han inne
            på att det finns problem med internationella spel på Internet
            och så vidare. Vilka alternativ finns det till att reglera? Jag
            vet att Göran Montan inte vill föregripa utredningen och så vidare.
            Men jag skulle ändå vilja veta om det inte någonstans finns en
            tanke om hur detta ska gå till.
          </note>
          <note>
            När det gäller Casino Cosmopol har man kommit fram till i denna
            undersökning att man har koll på dem som eventuellt skulle kunna
            vara spelmissbrukare. Men länsstyrelsen har sett att det finns
            problem kopplade till kringverksamheterna. I Malmö har man kommit
            fram till att det finns ett antal personer som är spelberoende.
            Det finns saker som grasserar runt dessa verksamheter och som
            inte är speciellt bra. Det har man också sett när det gäller just
            Casino Cosmopol. Det gäller inte spelberoendet i sig inne på kasinot
            men däremot det som finns runt omkring. Vi vet att detta drar
            till sig saker som prostitution, penningtvätt och så vidare. Det
            finns möjligheter att göra svarta pengar vita på ett kasino. Detta
            är något som man måste belysa ur den aspekten.
          </note>
          <note type="speaker">
            Anf. 113 GÖRAN MONTAN (m) replik:
          </note>
          <note>
            Herr talman! Jag kan börja med idrottens pengar. Jag vet att
            den här kammaren är enig i frågan om att idrotten i fortsättningen
            också ska ha ungefär det bidrag som man har i dag. Frågan är varifrån
            dessa pengar ska komma i den mån som spelmarknaden förändras.
            Jag är övertygad om att om den skulle förändras, om vi tvingas
            till det, och om vi inte tar initiativ på ett tidigt stadium när
            det gäller de bolag som i dag agerar på den svenska marknaden
            men som inte är integrerade i den på ett sådant sätt att de betalar
            skatt de bedriver den verksamheten utanför landets gränser, och
            målet är svenska spelare då försvinner både skatt och arbetstillfällen.
            Om de integreras på en svensk spelmarknad kan de regleras av staten,
            och staten är bra på att reglera och kontrollera att lagar och
            förordningar följs.
          </note>
          <note>
            Som det nu är har vi också ett system där förutsättningarna för
            spel är olika. Det gäller Internetpoker och annat där utländska
            aktörer är delaktiga på marknaden. Det är olika odds som förekommer
            på marknaden.
          </note>
          <note>
            Jag är personligen inte en vän av kasinon. Jag spelar inte själv.
            Men jag vet att det utöver de 0,5 procent som vi talar om finns
            ett mörkertal på ungefär 1 ½ procent till som har problem.
          </note>
          <note type="speaker">
            Anf. 114 TORBJÖRN BJÖRLUND (v) replik:
          </note>
          <note>
            Herr talman! Jag kan hålla med Göran Montan om att man nästan
            får gräva fram lite oenighet för att hitta några frågor som man
            kan diskutera och debattera.
          </note>
          <note>
            Men jag tycker fortfarande att man från alliansens och regeringens
            sida glider lite grann när det gäller att reglera spelmarknaden.
            Det finns egentligen inga tankar om hur detta skulle kunna gå
            till förutom att man ska behålla Svenska Spel och i så fall faktiskt
            ha ett monopol. Det är det som vi för fram som vår tanke, alltså
            att för att få något slags reglering av den svenska spelmarknaden
            och ha kontroll över den och kanske inte minst ta in pengar för
            att jobba med spelberoende och så vidare och naturligtvis även
            värna idrottens pengar är det den enda väg som man kan gå.
          </note>
          <note>
            Den andra, som jag tycker, snömosiga diskussionen om att på något
            sätt integrera på marknaden håller inte. Det finns inga sådana
            tankar. Även om utredningen kommer fram till någonting har jag
            svårt att se att det finns några alternativ som är bättre än det
            som vi från Vänsterpartiet för fram.
          </note>
          <note>
            När det gäller kontrollen av marknaden finns Lotteriinspektionen
            och andra som har den kontrollen. Men genom att man har ett statligt
            monopolförhållande, precis som vi har i fråga om Systembolaget,
            har man en stor fördel när det gäller att faktiskt kunna ha kontroll
            över den marknad som kan skapa problem. Det är det som är själva
            kärnan i att ha de direktiv till Svenska Spel som vi vill ha fram,
            ungefär som Systembolaget har. Då kan man informera och ta in
            kunskap om hur denna marknad skapar beroende och hur man kan motverka
            det och jobba med det för att inte fler ska dras in i ett spelberoende.
          </note>
          <note>
            Den delen återstår för Göran Montan att svara på. När det gäller
            kasinona finns det naturligtvis väldigt många belägg för hur och
            varför de drar till sig olika saker.
          </note>
          <note>
            Om vi kommer överens om att ingen av oss spelar på kasino kanske
            vi kan lägga ned dem som finns.
          </note>
          <note type="speaker">
            Anf. 115 GÖRAN MONTAN (m) replik:
          </note>
          <note>
            Herr talman! Det är inget skäl att lägga ned kasinon bara därför
            att Torbjörn Björlund och jag inte går dit.
          </note>
          <note>
            Torbjörn Björlund efterlyste här att man skulle ha kontroll över
            marknaden och att man har det bara om man har ett monopol, och
            han jämförde med spritmonopolet, det vill säga Systembolaget.
            Det kan man inte jämföra. Alkohol är ändå en vara som är buteljerad,
            finns i en kartong eller i en burk. Över Internet finns det inga
            sådana handfasta varor när det gäller spel.
          </note>
          <note>
            Problemet är att vi har ett spelmonopol i dag. Men Lotteriinspektionen
            har över huvud taget ingen inverkan och ingen möjlighet att kontrollera
            de utländska aktörerna som riktar sig till de svenska spelarna.
            Det är där problemet finns.
          </note>
          <note>
            Får vi en annan marknad som är reglerad men inte ett monopol
            får vi in andra företag. De har sagt att de hellre vill uppträda
            som legitima aktörer på den svenska spelmarknaden och finna sig
            i de regler som staten i så fall skulle ställa upp. Detta tror
            vi skulle vara en fördel, för då har vi en bättre kontroll över
            alla som agerar mot den svenska spelaren än vi har i dag, fast
            Svenska Spel är den dominerande aktören. Det är vi alla överens
            om.
          </note>
          <note>
            Vi vet av erfarenhet att det som kan förflytta sig gör det. Förutom
            Internetspelandet som förflyttar sig i cyperspace kan också individen
            förflytta sig. Finns det inga möjligheter att spela roulette eller
            den typen av spel som våra kasinon erbjuder åker man i stället
            till Travemünde, Monaco eller någon annanstans där man inte alls
            har samma reglering som vi har i Sverige. En fördel med våra kasinon
            i Sverige är att de verkligen anstränger sig för att behandla
            de problem som uppstått genom spel.
          </note>
          <note type="speaker">
            Anf. 116 CAMILLA LINDBERG (fp):
          </note>
          <note>
            Herr talman! För drygt ett år sedan stod vi här senast och diskuterade
            spelpolitik. Då, för drygt ett år sedan, kritiserade jag Svenska
            Spels oerhört aggressiva marknadsföring och den dubbelmoral jag
            såg i Svenska Spels agerande.
          </note>
          <note>
            Jag kommer även i dag att påpeka varför jag anser att det är
            fel att staten driver spel, men på punkten om den aggressiva marknadsföringen
            verkar jag ha fått gehör. Den nya styrelseordföranden för Svenska
            Spel, Margareta Winberg, verkar dela mina åsikter något som dock
            inte vd Jesper Kärrbrink verkar göra. Låt oss hoppas på att i
            alla fall marknadsföringen av Svenska Spel kan ske på ett mer
            smakfullt sätt nu än tidigare.
          </note>
          <note>
            Då, för drygt ett år sedan, bar jag en tröja med namnet Ladbrokes
            tryckt över bröstet. Det var under voteringen. Men detta handlande
            ledde till stort tumult hos somliga s-ledamöter. Min tröja blev
            föremål för diskussion, förd hos talmannen, såväl som anledningen
            till en polisanmälan mot mig. Tänk att en tröja kan väcka så starka
            känslor!
          </note>
          <note>
            Vad var egentligen mitt brott? Jo, jag hade brutit mot paragraf
            38 i lotterilagen som lyder att det är förbjudet att göra reklam
            för utländska spelbolag. Verkar det konstigt? Det är ganska mycket
            som är konstigt i den svenska spelpolitiken. Det kan tyckas märkligt
            att utländska spelaktörer förbjuds att göra reklam då vårt eget
            Svenska Spel kan marknadsföra sig både oerhört aggressivt och
            oetiskt.
          </note>
          <note>
            Trots förbudet kan man dagligen se reklam för utländska spelbolag
            både i kvällstidningar och i flera tv-kanaler. Dessa tidningar
            hamnar allt som oftast i rätten och tvingas betala för sina synder.
          </note>
          <note>
            En lag som inte upplevs som trovärdig respekteras inte heller.
            En lag som inte efterföljs utan egentligen bara finns till i ett
            överbeskyddande intresse skapar mer förakt än tillit. Hade den
            svenska staten oroat sig för spelreklamen i sin helhet hade man
            antagligen gjort något för att sansa Svenska Spels enorma reklamsatsningar
            men så är, eller var, inte fallet.
          </note>
          <note>
            Vad finns det då för skäl att ha denna lagstiftning? Skälet är
            naturligtvis att utestänga de utländska bolagen från den svenska
            marknaden. Men i realiteten är världen större än Sverige, och
            utländska spelbolag kan redan på helt laglig väg marknadsföra
            sig i TV 3 och Kanal 5.
          </note>
          <note>
            Därför vore det enklast och förnuftigast att inse dagsläget och
            i stället lägga all marknadsföring under marknadsföringslagen.
            Jag är fullt medveten om att det kommer att behövas restriktioner
            kring spelreklam, till exempel att den inte ska rikta sig till
            barn och att innehållet ska vara informativt och inte vilseledande.
            Men jag anser att dessa regler ska gälla för alla spelbolag, såväl
            svenska som utländska. På så sätt skulle vi få kontroll över regelsituationen.
          </note>
          <note>
            Frågan huruvida staten ska driva, kontrollera, sälja spel är
            en debatt som rymmer starka ideologiska och ekonomiska drivkrafter.
            Vi i Folkpartiet vill få en fungerande spelmarknad, och för detta
            krävs en radikalt ändrad lagstiftningsmodell som också skulle
            innebära ett avvecklande av statens monopol.
          </note>
          <note>
            Dagens förhistoriska ägaruppdelning fungerar inte med en etisk,
            ideologisk, marknadsmässig eller teknisk utveckling i samhället
            och på en spelmarknad. Folkpartiet vill få en reglerad marknad
            med sund konkurrens och tydliga regler. Mål och krav ska ge ett
            fungerande skydd för konsumenterna. Den ohållbara situationen
            på spelmarknaden skulle enligt Folkpartiet till stora delar lösas
            av ett licenssystem där tydliga och hårda krav ställs på licensieringarna.
          </note>
          <note>
            Herr talman! Så långt som möjligt bör alla aktörer på den svenska
            marknaden lyda under samma regelsystem. Det viktigaste är att
            villkoren för licensen efterföljs. Något hinder mot kommersiella
            anordnare ställs därför inte upp. Detta skulle innebära att vi
            skulle få en stor del av den faktiska spelmarknaden reglerad till
            skillnad från hur det är i dag.
          </note>
          <note>
            Att helt avveckla statens roll som aktör på spelmarknaden har
            ibland uppfattats som en oerhört radikal och kontroversiell hållning,
            inte minst från dem som likt Folkpartiet värnar om de sociala
            och etiska aspekterna av spelpolitiken. Men efter att i grunden
            ha granskat och analyserat den svenska spelmarknaden är vi övertygade
            om att det just av dessa skäl är nödvändigt att skilja staten
            från spelindustrin.
          </note>
          <note>
            En social spelpolitik innebär tydliga regler om spel och marknadsföring,
            åldersgränser som åtföljs och krav på att den information som
            lämnas är sanningsenlig och relevant. Det innebär en måttfull
            marknadsföring som lyder under särskilda regler.
          </note>
          <note>
            Dessutom tror jag att det behövs en ny syn på politiken och samhället.
            Det krävs åtgärder för att stimulera återkomsten av en samhällsmoral.
            Med detta menar jag en diskussion och en etik bland medborgarna,
            exempelvis att insikten om spelandets baksidor är närvarande,
            där dagens idealiserade syn på spel och arbetsfria inkomster problematiseras
            och där arbetsmoralen åter kommer till heders.
          </note>
          <note>
            Herr talman! Regeringens arbetslinje råder även i den här frågan.
          </note>
          <note>
            För några veckor sedan blev försäljningen av Vin &amp; Sprit klar.
            Den inbringade 55 miljarder. En försäljning av Svenska Spel skulle
            kunna ge runt 60 miljarder till statskassan.
          </note>
          <note>
            En utredning om hur den svenska spelpolitiken ska se ut fram
            över pågår, och vi ska inte föregå den. Men jag hoppas att utredningen
            kommer till klarhet om att staten inte ska spela!
          </note>
          <note type="speaker">
            Anf. 117 ANNA BERGKVIST (m):
          </note>
          <note>
            Herr talman! Jag kan skriva under på mycket av det Camilla Lindberg
            tog upp sitt anförande. Jag kommer dock i dag inte att gå in mer
            på detta, utan jag vill ta tillfället i akt att lyfta fram en
            av de mycket bra motioner som behandlas i det här betänkandet,
            nämligen min egen 2007/08 Kr358.
          </note>
          <note>
            I denna motion tar jag och Anna König Jerlmyr upp och diskuterar
            och ifrågasätter Lotteriinspektionens oberoende. Vi vill i vår
            motion lyfta fram och påpeka vikten av att Lotteriinspektionen
            är oberoende så att det inte finns någon som helst anledning att
            misstänka eller ifrågasätta om Lotteriinspektionen i första hand
            är lojal mot Finansdepartementet eller mot oss medborgare.
          </note>
          <note>
            År 2005 gav överskotten i de båda statliga bolagen AB Trav &amp;
            Galopp och Svenska Spel närmare 5 miljarder kronor direkt till
            statskassan. Kontrollorgan för dessa bolag är Lotteriinspektionen
            i Strängnäs som även de står under statlig kontroll. Lotteriinspektionens
            placering underlydande Finansdepartementet uppfyller inte som
            jag ser det en modern maktdelningsprincip. Frågan om Lotteriinspektionen
            i första hand, som jag tog upp i början, är lojal mot Finansdepartementet
            eller mot medborgarna kommer alltid att hägra så länge vi har
            denna ordning. Genom att hitta en annan modell som säkerställer
            maktdelningen kan denna misstänkliggöras mindre.
          </note>
          <note>
            Att Finansdepartementet direkt kontrollerar alla led i spelandet
            i Sverige och samtidigt åtnjuter stora intäkter tycker jag är
            olämpligt. Det finns en risk för misstanke om att den lagstiftning,
            verksamhet och tillsyn man väljer snarare styrs av statsfinansiell
            hänsyn än av hänsyn till konsumenterna.
          </note>
          <note>
            En huvudsaklig målsättning med maktdelning är att motverka despotism
            och verka för en nationell maktbalans genom ett samhällsfördrag.
            Detta fördrag bör alltid sätta särintresset, exempelvis Svenska
            Spels intäkter för dess ägare staten, under en autonom kontroll.
            Ju mer autonom Lotteriinspektionen är desto mer trovärdig är också
            dess granskning.
          </note>
          <note>
            Utskottet har i detta betänkande valt att avstyrka alla motioner
            med hänvisning till den utredning som pågår på området men lyfter
            dock fram vikten av att kontroll- och tillsynsfunktionen ges hög
            prioritet i den kommande utredningen. Det är därför min stora
            förhoppning att både utredaren Jan Nygren och regeringen lyssnar
            på viktiga synpunkter när förslag läggs fram om Lotteriinspektionens
            framtida utformning.
          </note>
          <note>
            Överläggningen var härmed avslutad.
          </note>
          <note>
            13 § Folkbildning
          </note>
          <note>
            Föredrogs
          </note>
          <note>
            Anf. 118 GUNILLA CARLSSON i Hisings Backa (s):
          </note>
          <note>
            Herr talman! Jag vill börja med att yrka bifall till reservationerna
            1 och 2.
          </note>
          <note>
            Vi har nu att behandla ett betänkande om folkbildningen. Man
            kan i Folkbildningsrådets verksamhetsberättelse för 2007 läsa
            att föregående år varit ett bra år för folkbildningen. Man har
            fått ett ökat statligt stöd, det är nya syften och stora förväntningar
            på studieförbundens och folkhögskolornas verksamhet. Man skriver
            också att resultatredovisningen visar att verksamheten svarat
            upp mot förväntningarna. Det känns bra.
          </note>
          <note>
            Detta pekar på den folkbildningspolitik som den förra regeringen
            presenterade för riksdagen under förra mandatperioden. Lyckligtvis
            blev folkbildningen prioriterad av den borgerliga regeringen så
            att den fick ökat anslag, vilket också den förra regeringen aviserade.
            Vi socialdemokrater kände en stor oro över att Moderaterna skulle
            gå på sin tidigare linje, nämligen att minska anslagen till folkbildningen.
            Trots den moderata iver att sänka skatterna som nu råder lyckades
            de andra borgerliga partierna rädda folkbildningen. Jag är glad
            för det. Där vann man i alla fall i den dragkampen.
          </note>
          <note>
            Allt väl så långt, men nu är det knappast så att all lycka varar
            för evigt, och speciellt inte med en borgerlig regering. Nu när
            man har enats på nationell nivå om ökade anslag minskar anslagen
            från annat håll. I Folkbildningsrådets verksamhetsrapport kan
            man läsa att av de tio kommuner som ger noll kronor till folkbildningen
            är åtta borgerligt styrda. Tycker utskottsmajoriteten att det
            är okej?
          </note>
          <note>
            I detta betänkande har vi socialdemokrater och Vänsterpartiet
            en reservation som tar upp det delade ansvaret för folkbildningen
            mellan stat, kommuner och landsting. I folkbildningspropositionen
            Lära, växa, förändra betonades att folkbildningen är en angelägenhet
            för hela samhället och att ansvaret för det ekonomiska stödet
            delas mellan stat, kommuner och landsting. Det beslutades i denna
            kammare då, våren 2006, att regeringen skulle ta initiativ till
            överläggningar med Sveriges Kommuner och Landsting om det gemensamma
            ansvaret för bidraget till folkbildningen. Jag vet också att den
            socialdemokratiska regeringen gjorde det. Men nu verkar det som
            att den borgerliga efterträdaren med ansvar för folkbildningen
            tycker att detta är ointressant, och utskottsmajoriteten agerar
            inte heller i frågan.
          </note>
          <note>
            Vad jag kan minnas var inte de borgerliga partierna emot detta
            förslag när vi beslutade om det under förra mandatperioden. Så
            min fråga, herr talman, till utskottsmajoriteten blir: Vad händer?
            Vad gör ansvarig minister, och vad gör den borgerliga utskottsmajoriteten
            mer än följer frågan, som man skriver i betänkandet?
          </note>
          <note>
            I utskottet avstyrker den borgerliga majoriteten motionen, med
            hänvisning till att kommuner och landsting är självständiga och
            att de själva ska bestämma anslagsnivåerna. Man förutsätter däremot
            att regeringen noga följer utvecklingen inom området. Kan vi i
            dag få ett svar på hur regeringen följer frågan? Det skulle vara
            intressant att få höra det i kammaren i dag.
          </note>
          <note>
            Jag vill också lyfta fram vårt särskilda yttrande som vi har
            tillsammans med Vänsterpartiet. Den borgerliga regeringen har
            på kort tid åstadkommit en rasering av vuxnas möjlighet till det
            livslånga lärandet. Genom nedmonteringen av vuxenutbildningen,
            utarmningen av arbetsmarknadsutbildningar och borttagandet av
            rekryteringsbidrag och korttidsstudiestöd har möjligheten för
            väldigt många människor i vårt samhälle att ta del av utbildning
            och bildning försvunnit.
          </note>
          <note>
            Jag träffade senast i går en grupp tjejer som arbetar inom äldreomsorgen
            och som tack vare korttidsstudiestödet har getts möjlighet att
            läsa en dag i veckan. Nu är korttidsstudiestödet borta och därmed
            deras möjlighet till fortsatta studier.
          </note>
          <note>
            Varför är det så svårt för den borgerliga regeringen att se denna
            möjlighet till livslångt lärande som något positivt? Människor
            som lär nytt och träffar nya människor växer också som individer
            och är med och påverkar samhällsutvecklingen. Varför ska detta
            vara bara några få förunnat?
          </note>
          <note>
            Vi socialdemokrater vill någonting annat. Vi vill investera i
            människor, det vinner Sverige på, och det vinner vi allihop på.
          </note>
          <note type="speaker">
            Anf. 119 TORBJÖRN BJÖRLUND (v):
          </note>
          <note>
            Herr talman! Det här betänkandet om folkbildning är intressant
            ur flera synpunkter, även om det inte är så kontroversiellt. Jag
            ska börja med att yrka bifall till reservation 1, en gemensam
            s- och v-reservation. Jag står bakom även den andra reservationen
            och det särskilda yttrandet men lyfter fram bara reservation 1.
          </note>
          <note>
            Att folkbildningen är viktig är vi alla överens om, rörande överens
            många gånger. Det framgår tydligt av betänkandet. Att regeringen
            ökat tilldelningen av medel till folkbildningen är bra, men det
            återstår att se hur långt det räcker och hur länge viljan räcker
            för att det ska fortsätta. Oron för att folkbildningen, som har
            tappat resurser under tidigare år, inte ska få det stöd den behöver
            för att utvecklas och förstärkas finns kvar, i alla fall hos mig
            och Vänsterpartiet. Det är därför viktigt att hålla tummen i ögat
            på regeringen och alliansen när det gäller frågan om medelstilldelning.
          </note>
          <note>
            Den kanske viktigaste frågan är att öka trycket på kommuner,
            landsting och regionförbund som är de som dragit ned mest på stödet
            till folkbildningen. Där kan vi på nationell nivå, främst då regeringen,
            påbörja en bredare diskussion om vårt gemensamma ansvar för att
            folkbildningen ska få det stöd den förtjänar och behöver. Då behöver
            vi framför allt prata ihop oss med SKL, Sveriges Kommuner och
            Landsting, som i dag är borgerligt dominerade, om nödvändigheten
            av ökat stöd till folkbildningen.
          </note>
          <note>
            Det är också viktigt att vi samtalar om faran i att, som några
            är inne på vet jag, beställa verksamhet och ge uppdrag till studieförbund
            och folkhögskolor som ligger utanför det egentliga folkbildningsområdet.
            Folkbildningen ska vara självständig och fristående och själv
            styra de metoder man vill ha. Börjar vi styra det riskerar vi
            att hamna i en situation där hela idén med folkbildningen går
            förlorad.
          </note>
          <note>
            Till sist är integration en av de frågor där vi trycker på folkbildningens
            roll. Invandrare har stor nytta av den verksamhet som folkbildningens
            olika aktörer genomför. En av de viktigaste grupper som vi lyfter
            fram i reservationen och det särskilda yttrandet är invandrarkvinnor.
            De kontaktnät som skapas blir ofta den viktigaste vägen in i samhället.
            Många av de beslut som regeringen tagit riskerar dessvärre att
            motverka den här utvecklingen. Det gäller framför allt, som Gunilla
            var inne på, arbetsmarknadsområdet med de nedmonteringar av arbetsmarknads-
            och vuxenutbildningarna som har gjorts och även andra beslut angående
            stöd för att underlätta den här verksamheten. Jag menar att det
            påverkar möjligheterna för invandrarna att komma in i samhället.
            Det kanske gör det ännu viktigare att stärka folkbildningen och
            de här verksamheterna.
          </note>
          <note type="speaker">
            Anf. 120 ANNE MARIE BRODÉN (m):
          </note>
          <note>
            Herr talman! Jag vill börja med att yrka bifall till förslaget
            i betänkandet med de 13 motioner som vi har behandlat från den
            allmänna motionstiden om folkbildningen. Till betänkandet finns
            två reservationer och ett särskilt yttrande.
          </note>
          <note>
            Betänkandet handlar om just det som vi ska diskutera i dag, nämligen
            folkbildningens stora och viktiga betydelse. Gunilla Carlsson
            var orolig för att Moderaterna skulle vilja förstöra för folkbildningen,
            men senare hörde vi Torbjörn Björlund säga att vi egentligen är
            väldigt överens.
          </note>
          <note>
            Jag tror att det är precis så: Vi är väldigt överens. Den motion
            om folkbildningens stora betydelse som behandlas i betänkandet,
            och som väckts av bland annat Moderaterna, anser vi i utskottet
            vara tillgodosedd. Anledningen till det är, vilket påpekats här,
            att alliansregeringen satsat mer pengar än tidigare regeringar
            gjorde. Gunilla glömde att nämna att det var 90 miljoner mer än
            vad den tidigare regeringen föreslog, alltså 490 miljoner mer.
            Totalt är anslaget på 3,1 miljarder. Det för naturligtvis respekt
            med sig. Det medför också ett ansvar för hur folkbildningens pengar
            används. Där har man gett ett tydligt uppdrag till Folkbildningsrådet
            att göra en särskild uppföljning både av kvaliteten på de långa
            allmänna kurserna vid folkhögskolorna och av folkbildningen i
            stort.
          </note>
          <note>
            Jag kan glädja er alla med att säga att Folkbildningsrådet nu
            utsett en expertgrupp som ska försöka ta fram ett bra sätt att
            titta på kvaliteten i folkbildningen. I den gruppen finns en representant
            för SKL, en representant för folkhögskolorna och en representant
            för studieförbunden. Dessutom finns där tre professorer, experter
            på att analysera och följa upp hur man lever upp till de mål som
            folkbildningen har ett ansvar för att jobba med. Jag kan nämna
            att jag sitter som ordförande i gruppen, och jag ska gärna återkomma
            med mer kunskap och information om vårt arbete framöver.
          </note>
          <note>
            Vi hörde att Moderaterna tidigare inte velat ge de anslag till
            folkbildningen som nu är fallet. Vi har haft den debatten i kammaren
            tidigare, och det är alldeles tydligt att vi i en alliansregering
            ger och tar. Vi har på alla sätt gått med på höjningen och tycker
            att den är bra. Men vi tycker också att det är viktigt och angeläget
            att man diskuterar kvaliteten och framför allt vad folkbildningen
            är bra på. Den är nämligen bra på väldigt många saker.
          </note>
          <note>
            En annan sak som kommer upp till diskussion, och som även tas
            upp i betänkandet, gäller hur vi ska påverka kommuner och landsting.
            Som jag uppfattar det menar Socialdemokraterna att vi ska gå in
            och besluta över kommunerna och vilka anslag de ska ge till folkbildningen.
            Då är vi verkligen inne och tassar på det kommunala självstyret.
            Det är viktigt att poängtera vad som står i betänkandet. Där sägs
            nämligen att vi vill att regeringen noga följer frågan. Jag beklagar
            att det finns kommuner som drar ned och att det till och med finns
            kommuner som inte ger några anslag alls. Det är naturligtvis ett
            bekymmer.
          </note>
          <note>
            När staten ger mer pengar till folkbildningen och kommunerna
            och regionerna eller landstingen samtidigt sänker anslagen tycker
            vi inte att det är bra, men frågan är hur en sådan dialog och
            diskussion ska gå till så att vi inte tar över det ansvar som
            ligger på kommuner och landsting. Därför säger vi moderater i
            våra diskussioner att det är viktigt att arbetet med kvalitetsfrågorna
            blir både tydligt och bra så att vi kan försvara och förklara
            vikten av folkbildningen. Vi vet att väldigt många egentligen
            värnar om detta, men när ekonomin varit bekymmersam har inte endast
            borgerligt ledda kommuner utan också socialdemokratiskt ledda
            kommuner gett minskade anslag.
          </note>
          <note>
            Det är alltså ett gemensamt bekymmer som vi har, och vi har all
            anledning att, precis som alliansen nu tänker göra, träffa ministern
            vad gäller folkbildning för att än en gång lyfta upp det bekymmer
            som också vi ser finns. Däremot ska inte utskottet bestämma över
            vilka vägar ministern ska gå för att påverka detta.
          </note>
          <note>
            Herr talman! Jag vill avsluta med att säga att jag tycker att
            folkbildningen är en viktig fråga och ett angeläget område. Det
            är mycket glädjande att se att man når goda resultat. Vi har den
            senaste tiden besökt flera olika studieförbund för att höra vad
            som händer, hur man förändrar och utvecklar sin verksamhet. Även
            integration har nämnts i debatten. Det är ett sådant område som
            man ska arbeta med, och det görs också på alla sätt.
          </note>
          <note>
            Än en gång vill jag säga att detta är ett viktigt och angeläget
            område samt ett bra betänkande, och jag yrkar bifall till utskottets
            förslag i betänkandet i dess helhet.
          </note>
          <note>
            Anf. 121 GUNILLA CARLSSON i Hisings Backa (s) replik:
          </note>
          <note>
            Herr talman! Det är nog som Anne Marie säger att vi är väldigt
            mycket överens i folkbildningsfrågorna, vilket framgår när man
            läser betänkandet. Men vi lyfter även fram en del av de farhågor
            som vi ser, vilket jag också gjorde i mitt anförande. En sådan
            gäller anslaget till folkbildningen. Jag tog upp exemplet att
            av tio kommuner ger åtta borgerligt styrda kommuner inte anslag
            till folkbildningen. Det är alltså helt nollat. Av dessa tio är
            tyvärr två socialdemokratiskt styrda.
          </note>
          <note>
            Jag har med mig den proposition som vi tog beslut om under den
            förra mandatperioden. Det är trots allt inte så många år sedan.
            Där var vi överens om, som det står, att regeringen avser att
            ta initiativ till överläggningar med Sveriges Kommuner och Landsting
            om kommunernas och landstingens bidrag till folkbildningen. Det
            står inte att vi ska bestämma att kommuner och landsting ger bidrag
            till folkbildningen.
          </note>
          <note>
            Vi har sagt att vi ska ta initiativ, och därför undrar jag varför
            utskottsmajoriteten inte trycker på regeringens företrädare med
            ansvar för folkbildningsfrågorna att ta det initiativet. I den
            proposition som då behandlades var vi överens i denna fråga. Jag
            tycker att det är dåligt av utskottsmajoriteten att inte trycka
            på utan bara säga att man följer frågan.
          </note>
          <note>
            Det skrev man i förra årets betänkande också, och vi kan från
            Folkbildningsrådets rapport se att fortfarande ger vissa kommuner
            och landsting mindre pengar till folkbildningen. Visst kan vi
            slå oss för bröstet och säga att vi anslagit 490 miljoner mer
            jättebra men risken är att det ändå blir utarmat, eftersom de
            inte tar sitt ansvar.
          </note>
          <note>
            Tycker inte Anne Marie att det är viktigt? Står hon inte för
            det beslut som vi tog under den förra mandatperioden?
          </note>
          <note type="speaker">
            Anf. 122 ANNE MARIE BRODÉN (m) replik:
          </note>
          <note>
            Herr talman! Jo, jag tycker att det är viktigt, och det var därför
            jag i mitt anförande sade att man ska föra överläggningar och
            diskussioner. Men utskottet ska inte bestämma om ministern ska
            göra på ett visst sätt eller inte. Vi säger att regeringen noga
            ska följa frågan. Dessutom har vi bokat in oss för att i maj träffa
            ministern angående denna fråga, och vi har själva alliansöverläggningar
            med SKL. Vi jobbar verkligen aktivt med frågan.
          </note>
          <note>
            Jag tycker att Gunilla Carlsson även ska nämna alla de kommuner
            som sänkt anslagen, inte bara dem som har noll, vilket i sig är
            allvarligt nog. Det finns också många kommuner som sänkt, och
            när vi i expertgruppen nu tittar på och försöker analysera detta
            ser vi att det inte är någon partifråga såtillvida att Socialdemokraterna
            höjer, eller åtminstone inte sänker, utan de sänker precis lika
            mycket som de borgerliga.
          </note>
          <note>
            Bekymret är att kunna hävda och diskutera att detta är en viktig
            och angelägen fråga att satsa på, det oavsett om det är staten
            som satsar. Det är jättebra att staten nu satsar mer, vilket verkligen
            behövs när kommuner och landsting sänker, men det var självklart
            inte tanken. Där är vi helt överens. Hur frågan ska hanteras vidare
            har utskottsmajoriteten möjlighet att bestämma, och det gör vi
            också.
          </note>
          <note>
            Jag vet inte om Socialdemokraterna gjorde så speciellt mycket
            med det beslut som då togs, om det skedde någon förändring, för
            som vi ser fortsätter sänkningarna också i socialdemokratiska
            kommuner och landsting. Om den överläggningen inte hade så stor
            effekt kanske man kan jobba på annat sätt.
          </note>
          <note>
            Anf. 123 GUNILLA CARLSSON i Hisings Backa (s) replik:
          </note>
          <note>
            Herr talman! Det beslutet togs i riksdagen 2006, och därefter
            hade vi ett val hösten 2006. Den då sittande regeringen hann alltså
            inte göra mer än att börja. De tog ett initiativ. Att de sedan
            inte kunde fortsätta är inte så konstigt eftersom det blev regeringsskifte.
            Trots allt ligger beslutet kvar.
          </note>
          <note>
            Jag tycker att det hade varit bra, ifall vi nu tycker likadant,
            och det gör vi eftersom Anne Marie säger att det här är en viktig
            fråga, om vi inte hade behövt ha reservationen. I stället hade
            vi haft en stark betänkandetext där vi kunde sagt att samtliga
            partier i kulturutskottet tycker att det är en viktig fråga. Vi
            har tagit beslut om den i Sveriges riksdag, och det är trots allt
            Sveriges riksdag som är det högsta beslutande organet. Därför
            hade det varit upp till den ansvariga ministern att utföra det
            vi bestämt.
          </note>
          <note>
            Det är sorgligt att utskottsmajoriteten inte tycker som vi i
            denna fråga, men det är väl bara att fortsätta att driva på. Därför
            har vi också denna reservation. Vi tycker alltså att majoriteten
            lägger sig platt i frågan.
          </note>
          <note>
            Det är också fråga om sänkta skatter. Anne Marie tog upp i sitt
            anförande att det finns risk för att man ger mindre bidrag från
            kommuner och landsting. Nu har man sänkt skatterna. Ekonomin börjar
            dala. Vad händer då? Är det då folkbildningen som får stryka på
            foten igen? Återigen blir denna fråga jätteviktig.
          </note>
          <note>
            Jag ska på min korta tid också ställa en annan fråga. Du pratar
            om den expertgrupp som ska titta på kvalitet. Även här ställer
            man sig frågan: Vad är kvalitet i folkbildningen? Även där hade
            Moderaterna en annorlunda syn mot oss andra av riksdagens partier
            vad gäller folkbildningen och vad som ska vara folkbildning. Under
            förra mandatperioden diskuterade jag med den nuvarande kulturministern,
            som ifrågasatte en hel del av den verksamhet som studieförbunden
            sysslade med. Tycker Anne Marie precis som kulturministern att
            vi ska styra vilka studiecirklar som ska få anslag från staten?
            Eller är det så att folkbildningen själv ska få styra vad som
            är folkbildning?
          </note>
          <note type="speaker">
            Anf. 124 ANNE MARIE BRODÉN (m) replik:
          </note>
          <note>
            Herr talman! Jag börjar med SKL. Jag har själv suttit i Landstingsförbundets
            styrelse och varit väldigt aktiv i både region och kommun. Jag
            vet att när staten sätter sig ned och bestämmer över kommuner
            och landsting brukar det aldrig bli så bra resultat. Därför tror
            jag att det beslut som togs, även om det var aldrig så vällovligt,
            inte kommer att kunna få så stor effekt. Effekten får man först
            när man dels kan föra en överläggning, en dialog och en diskussion
            och försöka påverka sina egna kolleger, dels försöker föra fram
            och diskutera vad folkbildningen har för betydelse. Vi har ett
            gemensamt ansvar att göra det på olika sätt. Men jag tror inte
            att det har så stort värde. Ibland kan det till och med slå fel.
          </note>
          <note>
            Den andra som Gunilla tog upp var vad som är kvalitet i folkbildningen.
            Expertgruppen konstaterar att Folkbildningsrådet har i uppdrag
            att följa kvaliteten. Man har i uppdrag att titta på hur de 3,1
            miljarderna används. I det finns det inte tillräckligt bra modeller
            framtagna eller tillräckligt bra diskussioner om huruvida man
            lever upp till de olika mål som folkbildningen har och som Gunilla
            så väl känner till. Gör man kanske helt andra saker?
          </note>
          <note>
            Det är klart att man i alla sammanhang när man använder skattepengar
            har en skyldighet att följa upp och se hur anslagen används. Det
            är just vad den här expertgruppen ska ta fram: bra och kloka sätt
            att analysera kvalitet. Det tycker jag att det är helt rimligt
            att man jobbar med. Det fanns i folkhälsopropositionen redan 1995.
          </note>
          <note>
            Man har fått ett tydligare uppdrag av den nya regeringen, och
            det tycker jag är bra. Det behöver inte innebära att det blir
            mindre pengar, men det är väldigt viktigt att vi kan försvara
            hur pengarna används. Det arbetet har precis kommit i gång, och
            jag lovar att återkomma och beskriva mer hur de experter som sitter
            i gruppen kan försöka enas om vad kvalitet är. Jag är mycket medveten
            om folkbildningens fria roll och alla de sakerna. Vi ska inte
            gå in och vare sig detaljstyra eller byråkratisera. Det är också
            en rädsla man har.
          </note>
          <note type="speaker">
            Anf. 125 TORBJÖRN BJÖRLUND (v) replik:
          </note>
          <note>
            Herr talman! Jag uppmärksammade att Anne Marie Brodén inte tog
            upp det som kanske är det största problemet. Det handlar om regeringens
            helhetspolitik och alliansens bild av vilket samhälle vi ska leva
            i. De neddragningar som jag nämnde, bland annat på arbetsmarknadsområdet
            och inom vuxenutbildningen, är något som påverkar all utbildning,
            även folkbildningen. Situationen i samhället är sådan att vi får
            fler personer som inte får chansen att komma in vare sig på arbetsmarknaden
            eller på någon utbildning; man har för lite medel.
          </note>
          <note>
            De direkta medel som regeringen och majoriteten tillskjuter,
            490 plus 90, kompenserar inte för de andra delarna där man drar
            ned. Det är ett sätt att täcka över ett problem som finns, nämligen
            helhetsbilden av regeringens politik. Då inbegriper jag även de
            medel som egentligen kommuner, landsting och Regionförbundet ska
            skjuta till där det i dag finns borgerlig majoritet. Gunilla Carlsson
            var inne på detta. Åtta av tio kommuner drar ned. Det är framför
            allt borgerliga kommuner.
          </note>
          <note>
            Frågan är vilken helhetsbild som finns inom regeringspartierna
            och hur man agerar i frågan. Man gör en sak med ena handen och
            en annan sak med den andra. Det finns ingen helhetsbild. Det tycker
            jag borde kännas besvärande för regeringen. Kompensationen räcker
            inte till. På den nivå vi är på, riksdagsnivån, hjälper inte dessa
            miljoner om det dras in på andra sätt, framför allt när det gäller
            arbetsmarknadspolitiken, där man drar ned och påverkar hela samhället
            på ett sätt som även drabbar den här biten.
          </note>
          <note type="speaker">
            Anf. 126 ANNE MARIE BRODÉN (m) replik:
          </note>
          <note>
            Herr talman! Jag börjar bakifrån och säger att det naturligtvis
            är ett bekymmer. Men om jag är rätt underrättad är det bland annat
            Göteborg som drar ned anslagen ganska mycket. Det är en socialdemokratiskt
            styrd kommun. Det är naturligtvis ett bekymmer. Vi får återkomma
            och titta på den siffran.
          </note>
          <note>
            Vi har en hel del koll på vilka kommuner som drar ned mer eller
            mindre. Det är naturligtvis väldigt viktigt att följa den frågan.
            Vi har ingen annan uppfattning. Frågan är hur vi ska göra det.
          </note>
          <note>
            Jag går tillbaka till helhetspolitiken. Det är väldigt viktigt
            att konstatera att folkhögskolorna är en viktig del av dem som
            får ökat anslag. Det är inte något som vi blundar för. Men när
            det gäller utanförskapet och om man ska satsa på arbetsmarknadsutbildning
            eller jobb har vi ändå glädjande siffror som vi kan peka på. Det
            är 164 000 som har gått från utanförskap till arbete. Det är fantastiskt
            bra siffror.
          </note>
          <note>
            Det är klart att det är en viktig och betydande prioritering
            som alliansregeringen gör. De flesta människor vill och bör få
            ett arbete. Det är det som regeringen har prioriterat. Jag tror
            att det är väldigt viktigt att börja där. Sedan ska man naturligtvis
            också se till möjligheterna till vidareutbildning på olika sätt.
            Men det är utanförskapet som man har prioriterat. Man har också
            lyckats väldigt väl.
          </note>
          <note type="speaker">
            Anf. 127 TORBJÖRN BJÖRLUND (v) replik:
          </note>
          <note>
            Herr talman! Gunilla reagerade direkt på det där med Göteborg.
            Nu är det bara s och mp som styr i Göteborg, så jag vet inte riktigt
            hur man ska tolka det här. I de många kommuner där Vänsterpartiet
            finns med och påverkar finns folkbildningen med som en kärnfråga
            för oss. Nu är vi inte med och styr så många kommuner, tyvärr.
            Det kanske blir bättre framöver.
          </note>
          <note>
            När det gäller helhetspolitiken tycker jag att man som vanligt
            slirar lite grann. Man vill prata om de fina siffrorna, att man
            har fler i arbete och så vidare. Och det stämmer naturligtvis.
            De siffrorna finns svart på vitt. Men orsaken till det är knappast
            den politik regeringen för, utan högkonjunkturen.
          </note>
          <note>
            Det finns många undersökningar som man kan peka på. Jag är fortfarande
            övertygad om att den stora orsaken är högkonjunkturen. Det ska
            bli intressant att se vart det tar vägen när det halkar ned och
            börjar peka nedåt, framför allt när man inte har kvar arbetsmarknads-
            och vuxenutbildningen, och hur det påverkar all utbildning, även
            folkbildningen.
          </note>
          <note>
            Vi har en oerhört viktig roll när det gäller dem som finns långt
            ifrån den reguljära arbetsmarknaden i utanförskap och som behöver
            komma tillbaka. De har haft hjälp av arbetsmarknadsutbildningar,
            vuxenutbildningar och inte minst folkbildningen. Det handlar om
            att komma in, komma närmare, få hjälp, utbilda sig och hitta ett
            sätt att själv söka sig in på arbetsmarknaden. Där har folkbildningen
            haft en oerhört viktig roll.
          </note>
          <note>
            Med det här sättet att agera på kommunal nivå men även på regeringsnivå
            kommer det att bli ännu värre. Man ser inte allvaret i detta.
            Man hjälper inte in dem som är riktigt långt utanför arbetsmarknaden.
            Folkbildningen har traditionellt varit en oerhört viktig motor
            för att få dem som är långt från arbetsmarknaden att komma närmare
            och att så småningom komma in på arbetsmarknaden. Där har regeringen
            inte någon politik, och inte majoriteten i riksdagen heller. Man
            gör fel saker när det gäller att få dem som står längst bort att
            komma närmare med hjälp av folkbildningsverksamheten.
          </note>
          <note type="speaker">
            Anf. 128 ANNE MARIE BRODÉN (m) replik:
          </note>
          <note>
            Herr talman! Det är glädjande att det till viss del är en högkonjunktur
            som är bakgrunden. Men vad Torbjörn glömmer är att man för en
            tredjedel, upp till hälften, pekar på de åtgärder som alliansregeringen
            har genomfört. Det finns många experter som skulle tala emot dig
            direkt. Jag tror att du har fel på den punkten.
          </note>
          <note>
            När det gäller dem som är längst från arbetsmarknaden är vi överens
            om att folkbildningen är en viktig del. Vi satsar pengar på den,
            och vi satsar mer än den förra regeringen, vilket är glädjande.
            Men när det gäller personer som är långt från arbetsmarknaden
            säger du att ingenting har hjälpt. Jag har jobbat mycket med handikappfrågor
            och handikappolitik, och vi kan glädjande nog bara på den gruppen
            se att det har ökat med 13 procent. Man kommer in och får arbete
            på deltid eller heltid. Det är oerhört bra siffror. Det är klart
            att det har betytt något vad regeringen har gjort på det området.
          </note>
          <note>
            Där är man många gånger långt ifrån arbetsmarknaden. Jag känner
            inte riktigt igen beskrivningen som Torbjörn Björlund gör.
          </note>
          <note>
            Vi kommer fortsatt att arbeta för att jobbpolitiken ska fungera
            och folkbildningen ska utvecklas när det gäller både kvalitet
            och uppföljning men också när det gäller ett anslag som är helt
            rimligt och fyller sin viktiga funktion.
          </note>
          <note>
            Vi kommer också fortsatt att arbeta med att verkligen tala om
            för kommun- och landstingspolitiker att folkbildningen absolut
            har sin viktiga roll. Vi får hjälpas åt med det.
          </note>
          <note type="speaker">
            Anf. 129 ANDERS ÅKESSON (c):
          </note>
          <note>
            Herr talman! Jag kan inledningsvis konstatera att det inte är
            lätt för oppositionen när alla siffror är besvärliga. Alliansregeringen
            satsar långt mer än oppositionen hade förväntat sig och själva
            tänkt på folkbildningen. Arbetsmarknaden utvecklar sig i en långt
            mer positiv riktning än vad möjligen oppositionen hade förväntat
            sig av den politik som nu förs.
          </note>
          <note>
            Herr talman! Som centerpartist och företrädare för alliansregeringen
            och som stor folkbildningsvän är jag väldigt glad över motionsbetänkandet
            som kulturutskottet har hanterat med anledning av folkbildningen.
            Jag är väldigt glad över de motioner som på olika vis lyfter folkbildningens
            betydelse för ett gott samhälle.
          </note>
          <note>
            Herr talman! Det är därför extra tillfredsställande att höra
            till en riksdagsmajoritet som så kraftfullt stöder och visar förtroende
            för folkbildningens effekt. Det förtroendet och detta stöd har
            särskilt tagit sig uttryck i den första budgetproposition som
            alliansregeringen lade fram år 2007 då vi nivåhöjde folkbildningsanslaget
            till 490 miljoner kronor. Det var en rätt så rejäl nivåhöjning.
            Den överträffade dessutom med råge den gamla socialdemokratiska
            regeringens samma vår aviserade höjning. Vi överträffade den med
            ungefär 90 miljoner kronor.
          </note>
          <note>
            Här blir det besvärligt för oppositionen som på alla sätt försöker
            måla upp alliansregeringen som någonting besvärligt för folkbildningen
            och Moderata samlingspartiet som ett av fyra allianspartier som
            någonting besvärligt och hotfullt mot folkbildningen när samma
            alliansregering gör en satsning långt utöver den som nuvarande
            opposition har tänkt sig.
          </note>
          <note>
            Jag förstår att det är ett bekymmer för Gunilla Carlsson i Hisings
            Backa att försöka förklara detta för folkbildningsorganisationer
            runt om i landet att den nya regeringen satsar långt mycket mer
            än vad ni hade tänkt. Det är inte lätt att skrämmas med sådant.
            Försöka duger, men jag tror att effekten uteblir.
          </note>
          <note>
            Herr talman! Man kan tolka stödet på 3,1 miljarder om året som
            att ett rätt hyggligt förtroende visas folkbildningen från alliansregeringens
            sida. Det är också bra att vi klarar detta samtidigt som vi så
            tydligt hävdar arbetslinjen genom kraftiga skattesänkningar för
            människor med låga och normala inkomster. Det ger också möjlighet
            att betala studiecirkelavgifterna. Vi skapar en valfrihet för
            människor, och det är inte så illa.
          </note>
          <note>
            Herr talman! Det finns ett par intressanta reservationer i betänkandet
            som jag har studerat lite närmare. I den ena tas frågan upp om
            kommuners och landstings stöd till folkbildningen. Det har varit
            föremål för lite diskussion innan. I reservationen konstateras
            att under perioden 19912006 sjönk stödet till folkbildning i reala
            termer från kommuner och landsting med 40 procent. Det är det
            ena konstaterandet. Det andra konstaterandet är att staten inte
            kan kommendera hur mycket kommuner och landsting ska ge till folkbildningen.
          </note>
          <note>
            Herr talman! Det är en rätt kluven hållning till kommuners och
            landstings roll i stödet till folkbildningen. Å ena sidan kräver
            man statligt ingripande gentemot de kommuner och landsting som
            enligt oppositionen inte uppför sig på ett korrekt vis. Å andra
            sidan säger man att staten självklart inte kan gå in och styra
            kommuner och landsting. Nå, hur ska man ha det?
          </note>
          <note>
            Herr talman! Min fråga blir: När stödet sjönk med 40 procent
            i reala tal år 19912006, varför gjorde dåvarande regering som
            hade regeringsansvaret under tolv av dessa år ingenting åt saken?
            Gunilla Carlsson i Hisings Backa och andra socialdemokrater utgjorde
            regeringsunderlag under tolv år när stödet till folkbildningen
            sjönk med 40 procent från landets kommuner och landsting. Varför
            gjorde man ingenting åt saken?
          </note>
          <note>
            Varför tog inte dåvarande regering kommuner och landsting i örat?
            Det berodde sannolikt på att man som nuvarande regering inser
            att det inte är något bra sätt att nalkas kommuner och landsting
            och samtidigt hävda ett primärkommunalt självstyre.
          </note>
          <note>
            Den andra reservationen gäller avslutningsvis att folkbildningen
            ska vara befriad från pekpinnar och tvång från staten. Där kan
            man ställa sig frågan om den dialog som i dag pågår genom Folkbildningsrådet
            är tvång. Är det inte tvärtom en rätt rimlig dialog som förs om
            hur statens stöd på 3,1 miljarder kronor om året används?
          </note>
          <note>
            Det är en dialog som behövs mellan parterna stat, kommuner och
            landsting och folkbildningsorganisationer. Eller har den politiska
            oppositionen en ny syn på Folkbildningsrådets roll som forum för
            en dialog med aktörerna ska skötas? I så fall tror jag att vi
            är många som ser fram emot att få den policyn redovisad. Det kan
            vara av intresse inte minst för folkbildningsorganisationerna.
          </note>
          <note>
            Herr talman! Jag vill yrka bifall till utskottsmajoritetens förslag
            till beslut.
          </note>
          <note>
            Anf. 130 GUNILLA CARLSSON i Hisings Backa (s) replik:
          </note>
          <note>
            Herr talman! I betänkandet skriver man: Ett av statens syften
            med stödet till folkbildningen är att denna ska stärka och utveckla
            demokratin i samhället. Det innebär bland annat att ge alla möjlighet
            till deltagande. Jag tycker att det låter jättebra. Jag ställer
            absolut upp på det.
          </note>
          <note>
            Herr talman! Min fråga till Anders Åkesson blir: Hur vill Centerpartiet
            göra att för att ge alla denna möjlighet? När man tittar på den
            politik som den borgerliga majoriteten nu representerar ser man
            att ni ju tar bort möjligheten för väldigt många att delta.
          </note>
          <note>
            Man har minskat vuxenutbildningen. Man tar bort rekryteringsbidraget.
            Man har slopat korttidsstudiestödet. Detta har varit precis de
            satsningar som har gjort att väldigt många har kunnat ta del av
            det livslånga lärandet. Det är något som jag tror att både jag
            och Anders Åkesson tycker är jätteviktigt för samhället.
          </note>
          <note>
            Oavsett vilken bakgrund man har ska man ges möjlighet att ta
            del av utbildning och folkbildning. Vi vet att folkbildningen
            är en jätteviktig del. Vi har också med det i vårt särskilda yttrande.
          </note>
          <note>
            Herr talman! Min fråga till Anders Åkesson blir: Vad skulle du
            vilja göra för att ge möjlighet till deltagande för alla?
          </note>
          <note type="speaker">
            Anf. 131 ANDERS ÅKESSON (c) replik:
          </note>
          <note>
            Herr talman! Jag tycker att alliansregeringen mycket kraftfullt
            har visat på det. Vi bereder möjlighet för väldigt många inom
            studiecirkel eller genom folkhögskolan att delta i sin egen utveckling
            och samhällets utveckling genom det mycket kraftfullt ökade stöd
            vi har gett till folkbildningen. Det talar ett väldigt tydligt
            språk, och jag är väldigt nöjd med det. Därtill har vi sänkt skattetrycket
            motsvarande en månadslön för normala inkomster vilket möjliggör
            för människor själva att i större utsträckning än tidigare fatta
            beslut.
          </note>
          <note>
            Herr talman! Jag tror att det är viktigt att man i det här sammanhanget
            skiljer på folkbildningen och de arbetsmarknadspolitiska åtgärder
            som jag möjligen tycker mig lyssna in i Gunilla Carlssons fråga.
            Arbetsmarknadspolitiska åtgärder har som syfte att snabbt ställa
            om individen till att matcha utbud av arbete på arbetsmarknaden.
          </note>
          <note>
            Herr talman! Hösten 2006 var samhällets insatser för arbetsmarknadspolitiska
            åtgärder utomordentligt kraftfulla i det här landet. Det är helt
            riktigt som Gunilla Carlsson säger det skar vi ned på. Men det
            gjordes också därför att fanns ett stort behov av utbud av arbetskraft.
            Det är därför det är så glädjande att nästan 170 000 fler individer
            är i arbete i dag.
          </note>
          <note>
            Herr talman! Det tycker jag att både Gunilla Carlsson och jag
            ska glädja oss åt. Jag är säker på att många av dem också kan
            utvecklas till demokratiska, glada medborgare genom att vara med
            i folkbildningsverksamheten.
          </note>
          <note>
            Anf. 132 GUNILLA CARLSSON i Hisings Backa (s) replik:
          </note>
          <note>
            Herr talman! Jag är också jätteglad det sade jag också i mitt
            anförande för att den borgerliga majoriteten ändå har satsat på
            folkbildningen. Man satsade 90 miljoner mer än det som vi aviserade.
            Vi hann inte komma till någon möjlighet att lägga fram en budget
            för 2007, men vi aviserade tidigare att vi ville lägga 400 miljoner.
            Jag är jätteglad för de pengarna!
          </note>
          <note>
            Men jag har också framfört att jag var orolig över att Moderaternas
            politik skulle få styra även folkbildningsanslaget. Det skulle
            ha inneburit mindre pengar till folkbildningen. Det behöver vi
            inte alls diskutera, utan jag är jätteglad för det här. Men med
            tanke på den skattesänkariver som även fortsättningsvis finns
            bland Moderaterna är jag mer orolig för att ni ska få ge vika
            där.
          </note>
          <note>
            Det är jättebra att folk kommer i arbete. Men nu visar det sig
            också att en del branscher hade behövt utbildad arbetskraft, så
            det kanske hade varit bra om man också hade satsat på arbetsmarknadsutbildningar.
            Då hade de företag som i dag står och skriker efter folk haft
            möjlighet att anställa dem som man i dag saknar. Det är jättesynd
            att man inte har satsat på det också.
          </note>
          <note>
            Det jag tog upp nu i min fråga var inte arbetsmarknadsutbildningarna.
            Jag pratar om rekryteringsbidrag och jag pratar om korttidsstudiestödet
            som man har plockat bort. Jag tog i mitt anförande upp de tjejer
            som jag träffade i går och som gick och läste en dag i veckan.
            De arbetar, och de läste en dag i veckan. Tack vare korttidsstudiestödet
            har de kunnat göra det. Men den möjligheten finns inte längre.
            Även om de skulle ha fått lite pengar över i plånboken vilket
            de ändå inte har fått med alla de ökade utgifterna hade de aldrig
            haft någon möjlighet att läsa en dag i veckan och förlora den
            arbetsinkomst som det hade inneburit.
          </note>
          <note>
            Jag ställer återigen frågan: Hur tänker sig Anders Åkesson att
            möjliggöra för alla , som det står så fint i betänkandet, att
            delta i folkbildningen?
          </note>
          <note type="speaker">
            Anf. 133 ANDERS ÅKESSON (c) replik:
          </note>
          <note>
            Herr talman! Folkbildningen är till för alla. Den är öppen och
            demokratisk till sin form. Vi har genom beslut i denna kammare
            säkerställt en kraftfull finansiering. Vi har precis som redovisats
            tidigare tagit initiativ till samtal med SKL om hur vi nalkas
            kommuner, landsting och regioner på ett begåvat sätt. Därmed kan
            vi gemensamt argumentera också för den primärkommunala nivåns
            ökade ekonomiska engagemang för folkbildningen.
          </note>
          <note>
            Det är en riktig glädjens dag här i kammaren, herr talman! Alla
            uttrycker den stora glädjen över alliansregeringens kraftfulla
            satsningar på folkbildningen. Det är roligt. Gunilla Carlsson
            säger: Vi hann inte. Nej, det var väl tur att dåvarande regering
            och nuvarande opposition inte hann, herr talman. Då hade trots
            allt folkbildningen kanske fått 90 miljoner kronor mindre om året.
            Jag tror att det är pengar som man inom folkbildningen är glad
            över.
          </note>
          <note>
            Herr talman! Det är avslutningsvis inte fråga om att ge vika
            för moderata skattesänkningsambitioner. Vi bejakar dem mycket
            kraftfullt från Centerpartiets sida. Detta ökar också individens
            frihet att själv bestämma över sitt liv. Jag är säker på att många
            av dem som nu får en månadslön över om året är beredd att lägga
            den på en studieavgift till ABF eller någon annan folkbildningsorganisation
            för att öka sitt kunnande och sitt deltagande i samhället. Jag
            är alldeles säker på att det är en god insats för demokratin.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            14 § Beslut om ärenden som slutdebatterats vid dagens sammanträde
          </note>
          <note>
            Punkterna 1 och 2
          </note>
          <note>
            Punkt 3
          </note>
          <note>
            Punkt 2
          </note>
          <note>
            Punkt 3
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkterna 26
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkterna 214
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkterna 38
          </note>
          <note>
            15 § Bordläggning och beslut om motionsrätt
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            dessa skrivelser.
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 23 april
          </note>
          <note>
            Jennie Nilsson
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 6 maj.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 23 april
          </note>
          <note>
            Mikael Johansson
          </note>
          <note>
            Gunilla Carlsson
          </note>
          <note>
            Matilda Ernkrans
          </note>
          <note>
            Eva Johnsson
          </note>
          <note>
            Eva Sonidsson
          </note>
          <note>
            Birgitta Ohlsson
          </note>
          <note>
            Lennart Axelsson
          </note>
          <note>
            Désirée Pethrus Engström
          </note>
          <note>
            Lennart Axelsson
          </note>
          <note>
            Karl Sigfrid
          </note>
          <note>
            Laila Bjurling
          </note>
          <note>
            Ann-Christin Ahlberg
          </note>
          <note>
            Eva Sonidsson
          </note>
          <note>
            Matilda Ernkrans
          </note>
          <note>
            Raimo Pärssinen
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 6 maj.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 23 april
          </note>
          <note>
            Carina Hägg
          </note>
          <note>
            Lage Rahm
          </note>
          <note>
            Jan Lindholm
          </note>
          <note>
            Maria Lundqvist-Brömster
          </note>
          <note>
            Raimo Pärssinen
          </note>
          <note>
            Désirée Pethrus Engström
          </note>
          <note>
            Annelie Enochson
          </note>
          <note>
            Alf Svensson
          </note>
          <note>
            Marietta de Pourbaix-Lundin
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Thomas Bodström
          </note>
          <note>
            Carina Hägg
          </note>
          <note>
            Marianne Watz
          </note>
          <note>
            Ameer Sachet
          </note>
          <note>
            Mats Johansson
          </note>
          <note>
            Cecilia Wikström
          </note>
          <note>
            Allan Widman
          </note>
          <note>
            Peter Hultqvist
          </note>
          <note>
            Ameer Sachet
          </note>
          <note>
            Inger Jarl Beck
          </note>
          <note>
            Ann-Christin Ahlberg
          </note>
          <note>
            Gunilla Carlsson
          </note>
          <note>
            Anneli Särnblad
          </note>
          <note>
            Barbro Westerholm
          </note>
          <note>
            Agneta Berliner
          </note>
          <note>
            Tomas Tobé
          </note>
          <note>
            Hans Olsson
          </note>
          <note>
            Ameer Sachet
          </note>
          <note>
            Solveig Hellquist
          </note>
          <note>
            Margareta Cederfelt
          </note>
          <note>
            Lennart Axelsson
          </note>
          <note>
            Karin Svensson Smith
          </note>
          <note>
            Thomas Bodström
          </note>
          <note>
            Elisebeht Markström
          </note>
          <note>
            Lars Mejern Larsson
          </note>
          <note>
            Olof Lavesson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 6 maj.
          </note>
          <note>
            19 § Kammaren åtskildes kl. 16.11.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
