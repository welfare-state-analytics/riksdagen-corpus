<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201314</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201314</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--17</head>
          <docDate when="2013-10-23">2013-10-23</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2013/14:17
          </note>
          <note>
            Onsdagen den 23 oktober
          </note>
          <note>
            Kl. 09:00 - 17:37
          </note>
          <note>
            1 § Justering av protokoll
          </note>
          <note>
            Protokollet för den 17 oktober justerades.
          </note>
          <note>
            2 § Anmälan om kompletteringsval
          </note>
          <note>
            Förste vice talmannen meddelade att Centerpartiets riksdagsgrupp
            anmält Karin Östring Bergman som suppleant i socialutskottet under
            Rickard Nordins ledighet.
          </note>
          <note>
            Förste vice talmannen förklarade vald under tiden den 23 oktober–20
            december till
          </note>
          <note>
            suppleant i socialutskottet
          </note>
          <note>
            3 § Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2013/14:26
          </note>
          <note>
            Interpellation 2013/14:26 Behovet av långsiktig tågplanering
          </note>
          <note>
            Interpellationen kommer att besvaras tisdagen den 5 november
            2013.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2013/14:43
          </note>
          <note>
            Interpellation 2013/14:43 Västerdalsbanan och andra lågtrafikerade
            banor
          </note>
          <note>
            Interpellationen kommer att besvaras tisdagen den 12 november
            2013.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2013/14:44
          </note>
          <note>
            Interpellation 2013/14:44 Lysekilsbanans framtid
          </note>
          <note>
            Interpellationen kommer att besvaras tisdagen den 12 november
            2013.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Fredrik Ahlén
          </note>
          <note>
            Interpellation 2013/14:46
          </note>
          <note>
            Interpellation 2013/14:46 Arbetslösheten
          </note>
          <note>
            Interpellationen kommer att besvaras den 5 november 2013.
          </note>
          <note>
            Skälet till dröjsmålet är inbokade engagemang och resor som inte
            kan ändras.
          </note>
          <note>
            Monica Rodrigo
          </note>
          <note>
            Interpellation 2013/14:49
          </note>
          <note>
            Interpellation 2013/14:49 Ökningen av antalet dödsolyckor
          </note>
          <note>
            Interpellationen kommer att besvaras den 5 november 2013.
          </note>
          <note>
            Skälet till dröjsmålet är inbokade engagemang och resor som inte
            kan ändras.
          </note>
          <note>
            Monica Rodrigo
          </note>
          <note>
            4 § Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            5 § Ärende för förnyad bordläggning
          </note>
          <note>
            Följande dokument bordlades för andra gången:
          </note>
          <note>
            6 § Riksrevisionens årliga rapport 2013
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            7 § Ändringar i inkomstskattelagen med anledning av Kroatiens
            anslutning till EU
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            8 § Beskattning av etanolbränsle
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            9 § Erkännande och verkställighet av utevarodomar inom EU
          </note>
          <note type="speaker">
            Anf. 1 CARL-OSKAR BOHLIN (M):
          </note>
          <note>
            Fru talman! Jag tänkte inte orda länge om detta eftersom vi har
            ett enigt betänkande. Jag ska ändå poängtera vikten av att vi
            får ett rättsligt samarbete inom EU som fungerar även inom verkställighetsdelen
            av de rättsliga besluten. Det internationella straffrättsliga
            samarbetet innebär att stater bistår varandra i pågående brottsutredningar,
            inför och under rättegångar och – icke att förglömma – även när
            det kommer till att verkställa en straffrättslig påföljd som är
            meddelad i ett annat land.
          </note>
          <note>
            Propositionen berör utevarodomar, alltså när en dom har meddelats
            mot någon som inte har varit på plats under en rättegång. Det
            är viktigt att påpeka att det rambeslut som propositionen implementerar
            inte syftar till att lägga sig i vilka förutsättningarna är för
            att meddela en utevarodom i den nationella rätten. Det syftar
            i stället till att harmonisera benämningen av vad en utevarodom
            är så att det kan hanteras konsekvent i hela unionen och på så
            sätt förenkla handläggningen av utevarodomen.
          </note>
          <note>
            Detta kan tyckas vara en liten fråga i det stora sammanhanget,
            men det är viktigt att den blir konsekvent reglerad. När alla
            länder har ratificerat detta rambeslut har vi tagit ett ytterligare
            steg mot en effektivare rättslig hantering av dömda brottslingar
            i EU. Det är också viktigt att säga att detta i grunden är en
            rättssäkerhetsfråga eftersom lika fall måste behandlas lika inom
            hela Europeiska unionen. Man ska kunna förvänta sig att få en
            likvärdig rättslig bedömning oavsett var i unionen ens påföljd
            ska verkställas.
          </note>
          <note>
            Överläggningen var härmed avslutad.
          </note>
          <note>
            10 § Ramavtal om partnerskap och samarbete mellan Europeiska
            unionen och dess medlemsstater, å ena sidan, och Republiken Filippinerna,
            å andra sidan
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            11 § Ramavtal om partnerskap och samarbete mellan Europeiska
            unionen och dess medlemsstater, å ena sidan, och Socialistiska
            republiken Vietnam, å andra sidan
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            12 § Minskade krav på dokumentation i skolan
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 2 ADNAN DIBRANI (S):
          </note>
          <note>
            Fru talman! God morgon till er alla! Jag hoppas att ni är lite
            piggare än vad jag är i dagsläget. Jag ska försöka göra detta
            så smidigt som möjligt trots min förkylning.
          </note>
          <note>
            Efter sju år med en borgerlig regering ser vi en del av resultaten.
            Skolresultaten har fortsatt att sjunka, och den likvärdighet som
            jag vurmar för har minskat. Elevernas bakgrund avgör alltmer om
            de kommer att lyckas med sina studier i grund- och gymnasieskolan.
            Sverige har gått från en topposition till en medelmåtta enligt
            de internationella rankningarna. Det här duger inte.
          </note>
          <note>
            Det enskilt viktigaste för elevernas resultat är att de möter
            skickliga och engagerade lärare som har bra förutsättningar att
            bedriva en god undervisning. Jag hade med allra största sannolikhet
            inte stått här framför er om jag inte hade haft en lärare som
            gav mig en skjuts framåt när jag så väl behövde det och visade
            mig vägen.
          </note>
          <note>
            Fru talman! För att stärka läraryrket krävs förbättringar på
            flera områden. Vi vill se en professionalisering av läraryrket
            med lärare som har rätt till en systematisk kompetensutveckling
            och gott om tid att bedriva och utveckla undervisningen. De ska
            också ha bra villkor genom karriärutveckling samt goda former
            för samarbete och utbyte med sina kolleger.
          </note>
          <note>
            Lärare ska ha tid att vara just lärare. Därför behöver mängden
            administration minska. Politiken ska skapa förutsättningar för
            lärare att göra ett bra jobb, men inte bestämma hur det ska utföras.
            Skolans verksamhet och skolpolitiken ska utgå från forskning och
            beprövad erfarenhet. Skolledare ska vara välutbildade och ha tid
            att vara pedagogiska ledare. Sverige ska ha en lärarutbildning
            av högsta kvalitet.
          </note>
          <note>
            Alltmer av lärarnas arbetstid upptas i dag av administration.
            Fler nationella prov, obligatorisk närvarorapportering, skriftliga
            omdömen för alla elever från årskurs 1, individuella utvecklingsplaner
            och skriftliga åtgärdsprogram är alla insatser som var och en
            är fullt rimliga men som sammantaget innebär en enorm börda för
            lärarna. Detta minskar kraftigt den tid lärarna kan lägga ned
            på att planera och bedriva undervisning.
          </note>
          <note>
            Vi måste minska lärarnas administration genom att ta bort delar
            av de dokumentationskrav som har införts och ge lärarna större
            möjlighet att utforma sin uppföljning på det sätt som bäst passar
            deras arbetssituation och de utmaningar eleverna står inför.
          </note>
          <note>
            Vi vill se att skollagen ändras så att de individuella utvecklingsplanerna
            slopas helt. Skollagen ska ställa krav på formativ bedömning,
            men hur detta utförs och dokumenteras ska vara upp till varje
            skolhuvudman att besluta om. De skriftliga omdömena ska inte längre
            vara obligatoriska i årskurs 6–9. En lärare som undervisar i flera
            klasser och ämnen lägger i dag ofta en arbetsvecka per läsår på
            att producera de mest rudimentära omdömen en gång per termin utan
            att det bidrar nämnvärt till elevernas utveckling.
          </note>
          <note>
            Fru talman! Barn och föräldrar måste känna sig trygga i att de
            får information om elevens utveckling och tydliga formativa bedömningar
            om hur målen i kursplaner och läroplaner kan nås och hur eleven
            i övrigt kan utvecklas så långt som möjligt. Vi är övertygade
            om att det är professionen, lärare och rektorer, som är bäst på
            att hitta verktyg och metoder för att säkerställa detta.
          </note>
          <note>
            Skollagen bör också förändras vad gäller krav på åtgärdsprogram
            vid särskilt stöd. Regeringen har tidigare sagt att den vill ta
            bort krav på åtgärdsprogram helt och hållet och i stället låta
            det vara upp till föräldrarna att kräva det. Vi har kritiserat
            detta, och vi hoppas att det inte blir så eftersom det kommer
            att ytterligare spä på ojämlikheten i skolan. Men vi ser samtidigt
            behovet av att minska den arbetsbelastning som åtgärdsprogrammen
            medför. Vi föreslår i stället att kravet på åtgärdsprogram tas
            bort för särskilt stöd av mindre omfattning men att kravet på
            åtgärdsprogram finns kvar vid större behov av särskilt stöd.
          </note>
          <note>
            Fru talman! Vi har en reservation som jag tror heter reservation
            nr 1, och den yrkar jag bifall till.
          </note>
          <note type="speaker">
            Anf. 3 JABAR AMIN (MP):
          </note>
          <note>
            Fru talman! Den svenska skolan har under de senaste åren präglats
            av en kraftig ökning av lärarnas administrativa uppgifter. Lärarna
            har att hantera nationella prov, betyg, individuella utvecklingsplaner,
            åtgärdsprogram, omdömen, rapporter, utvärderingar med mera. Dessutom
            har rent administrativa och elevrelaterade uppgifter som saknar
            koppling till det pedagogiska arbetet tillkommit.
          </note>
          <note>
            I en studie har Skolverket kartlagt grundskollärares tidsanvändning.
            Av studien framgår att många lärare upplever att de inte hinner
            planera sin undervisning i önskad omfattning. Studien visar också
            att lärarna i genomsnitt använder enbart en tredjedel av sin arbetstid
            till att undervisa. Bara omkring 10 procent av tiden används till
            att planera undervisningen. Lärarna anser att alldeles för mycket
            tid viks för administration och dokumentation.
          </note>
          <note>
            I en annan studie, som är gjord av Lärarförbundet, med namnet
            Låt lärare vara lärare visas att läraren förfogar över knappt
            fem timmar till för- och efterarbete under en vanlig skolvecka.
            Det motsvarar en kvart per lektion.
          </note>
          <note>
            Den här utvecklingen leder till att lärarna har mindre tid till
            att utöva sitt kärnuppdrag, vilket sannolikt får konsekvensen
            att kvaliteten på undervisningen blir sämre.
          </note>
          <note>
            Den ständigt ökande dokumentationsbördan är delvis ett resultat
            av en politisk strävan från Folkpartiets och de andra allianspartiernas
            sida att kontrollera lärarnas yrkesutövning. Även minskningen
            av den pedagogiska personalen har regeringen delvis ansvar för.
            Och detta är inte något som bara kommer från oppositionen, utan
            det är fakta som redovisas i olika undersökningar.
          </note>
          <note>
            Sedan Jan Björklund blev ansvarig för skolan har pappersarbetet
            ökat och personalen i skolan minskat. Nio av tio lärare vittnar
            om att de har fått en ökad administrativ arbetsbörda sedan 2006
            enligt en undersökning från Lärarnas Riksförbund. Samtidigt har
            hela 12 600 pedagogiska tjänster försvunnit från den svenska skolan
            under samma period enligt en undersökning från riksdagens utredningstjänst
            som vi har beställt.
          </note>
          <note>
            Den borgerliga regeringen har till viss del insett sina misstag,
            och vill nu, efter många påtryckningar, minska dokumentationen
            något. Detta är ett steg i rätt riktning, och det välkomnar vi,
            men åtgärderna är inte tillräckliga.
          </note>
          <note>
            Vi menar att endast dokumentation och administration som syftar
            till att stimulera elevernas utveckling bör prioriteras. Pappersexercis
            i syfte att vara myndigheter och politiker till lags kan inte
            anses vara den mest angelägna sysselsättningen för lärarkåren.
            Således bör inte sådana arbetsuppgifter vara prioriterade för
            landets lärare.
          </note>
          <note>
            Vidare anser vi att endast dokumentation med tydliga pedagogiska
            syften bör prioriteras. Just därför är det viktigt att Skolverket
            får i uppdrag att göra en översyn av föreskrifter och allmänna
            råd kopplade till skolornas dokumentationsförfarande.
          </note>
          <note>
            Fru talman! Under de senaste åren har regeringen infört en rad
            nya nationella prov. År 2010 infördes nationella prov i årskurs
            3 i ämnena svenska och matematik. Samma år infördes nationella
            prov i de naturorienterande ämnena i årskurs 9. Våren 2013 kom
            proven i de samhällsorienterande ämnena och de naturorienterande
            ämnena i årskurs 6 samt proven i de samhällsorienterade ämnena
            i årskurs 9. Lärarna vittnar om att dessa nya pålagor kraftigt
            bidrar till deras ökande arbetsbörda.
          </note>
          <note>
            Miljöpartiet anser att det bör övervägas om antalet nationella
            prov kan minskas och i så fall vilka prov det skulle gälla. Då
            kan tid frigöras för lärare att ägna sig åt sin undervisning,
            och möjligheterna till dialog och kommunikation mellan lärare
            och elever ökar. Av den anledningen bör Skolverket få i uppdrag
            att utreda hur de nationella proven kan bli färre.
          </note>
          <note>
            Fru talman! För att lärarna ska kunna ägna sig åt sitt kärnuppdrag
            behöver de avlastas. Detta görs bäst genom att stödjande personal
            med speciell kompetens anställs. Det handlar till exempel om personal
            i elevhälsan, bibliotekarier, vaktmästare, kökspersonal med mera.
            Andra yrkesgrupper som fyller en mycket viktigt pedagogisk funktion
            i skolan är studie- och yrkesvägledare, specialpedagoger och fritidspedagoger.
            De senaste åren har tillgången till dessa yrkesgrupper blivit
            sämre, vilket har drabbat såväl lärare som elever.
          </note>
          <note>
            Miljöpartiet vill se till att tillgången till dessa så viktiga
            yrkesgrupper förbättras och därigenom avlasta lärarna.
          </note>
          <note>
            Fru talman! Avslutningsvis vill jag yrka bifall till våra reservationer
            2 och 3.
          </note>
          <note type="speaker">
            Anf. 4 CAMILLA WALTERSSON GRÖNVALL (M):
          </note>
          <note>
            Fru talman! Att vara lärare är ett av de bästa arbeten som finns.
            Glädjen över att möta sitt underbara gäng i klassrummet varje
            morgon är något av det mest energigivande som finns. Belöningen
            när man tillsammans lyckas och en elev som haft det svårt greppar
            sin situation och äntligen lyfter, genombrottet när aha-upplevelsen
            uppstår och allt ramlar på plats och värmen i kroppen när man
            ser glöden i barnens ögon och får vara en del av det är faktiskt
            ett privilegium och en ynnest. Ändå pratar vi aldrig om detta.
            Vi pratar inte om glädjen, belöningarna, värmen och genombrotten
            – allt det positiva.
          </note>
          <note>
            Debatten om att vara lärare har i alltför hög grad kommit att
            handla om det som gör lärarjobbet jobbigt. Ett alltmer komplext
            samhälle visar sig naturligtvis också i klassrummet och i skolan.
            Ett inkluderande arbetssätt ställer andra krav än vad tidigare
            arbetssätt har gjort.
          </note>
          <note>
            När jag gick i skolan kunde man åka ut i kliniken om man av olika
            anledningar inte fungerade i klassrummet, och det innebar att
            den minst utbildade läraren tog hand om de elever som hade störst
            behov av stöd och hjälp. Så har det fortsatt att vara i den svenska
            skolan under lång tid.
          </note>
          <note>
            Alliansregeringen säger att det får vara slut med det. Det är
            de bäst utbildade lärarna som ska ta hand om eleverna med störst
            behov av hjälp och stöd. Därför har vi bland annat återinfört
            specialpedagogutbildningen och pekar på det viktiga uppdrag som
            dessa lärare har i den svenska skolan.
          </note>
          <note>
            Vi säger inte att vi ska tillbaka till exkludering, tvärtom,
            men det måste ske med hjälp av särskilt yrkesskickliga lärare
            som fått en adekvat utbildning. Alla barn förtjänar att få de
            bästa förutsättningarna. Alliansregeringen har lyssnat på de svenska
            lärarna.
          </note>
          <note>
            Fru talman! Vi vet att det är den enskilda läraren som gör den
            största skillnaden. Det är det som sker mellan elev och lärare
            i klassrummet som får saker och ting att hända. Det är relationen
            och det är tilliten dem emellan som skapar grunden för lärande.
            Det säger forskningen, men det säger också förnuftet.
          </note>
          <note>
            Efter år av sjunkande resultat var alliansregeringen när man
            kom till makten 2006 full av beslutsamhet att komma till rätta
            med de problem som fanns. Elevernas kunskaper sjönk, och medvetenheten
            om detta var inte tillräcklig hos vare sig elever eller föräldrar.
            Betyg gavs inte förrän till jul i åttonde klass, och då var det
            i regel för sent att på djupet rätta till de större kunskapsluckorna.
            Att läget varit så förtvivlat var i alldeles för många fall en
            förfärlig överraskning, och alldeles för många fick inte i tid
            det stöd och den hjälp som de behövde för att nå Godkänd.
          </note>
          <note>
            Bland många vårdnadshavare fanns också en kritik rörande att
            man inte i tid fått reda på hur barnet låg till och att man inte
            visste vad som saknades för att nå Godkänd. Därtill kom alla de
            barn som vid skol- eller lärarbyte föll mellan stolarna, och kunskapen
            fanns inte att hämta utan fick byggas upp på nytt av en ny lärare.
          </note>
          <note>
            Fru talman! Behovet av något slags dokumentation tycktes kristallklart.
            Tillsammans med krav på dokumentation infördes också betyg från
            årskurs 6. Detta är ett utmärkt sätt att få ett kvitto på vad
            eleven kan i ett mycket tidigare skede än tidigare. Här finns
            helt andra förutsättningar att hjälpa elever med kunskapsluckor.
            Naturligtvis anser jag att vi skulle behöva titta på att införa
            betyg ytterligare något eller några år tidigare.
          </note>
          <note>
            Ett oerhört vällovligt syfte blev en alltför stor börda för lärarna,
            och plötsligt motverkade det sig självt. Lärarna uppfattade att
            de tillbringade alltför stor tid med att skriva och att uppfinna
            manualer och fiffiga matriser och system i stället för att ägna
            sig åt sina elever och få så mycket så kallad elevtid som möjligt.
            Överallt uppfanns hjulet på nytt, och många sömnlösa nätter och
            irriterade diskussioner på lärarrum var en del av bilden. Man
            skrev uppsatser som man inte var säker på att så många föräldrar
            läste. Så här var det inte tänkt att bli.
          </note>
          <note>
            Men, fru talman, alliansregeringen har återigen lyssnat på lärarna.
            I den proposition som vi i dag debatterar föreslår regeringen
            att IUP:n, den individuella utvecklingsplanen, tas bort i de årskurser
            där betyg ges, det vill säga årskurserna 6–9. I årskurserna 1–5
            halveras antalet IUP:er från en gång per termin till en gång per
            läsår.
          </note>
          <note>
            Utvecklingssamtalen däremot bedöms vara så viktiga informationskanaler
            till vårdnadshavarna att de behålls. Informationen från den tidigare
            IUP:n ska nu muntligt lämnas under utvecklingssamtalet. Vi har
            sett att uppföljning runt de nationella proven samt betygen i
            de allra flesta fall uppfyller de behov som fanns runt tidigare
            reaktion och information.
          </note>
          <note>
            Fru talman! Det gäller dock att ha en balans. Samtidigt som det
            gäller att inte belasta våra lärare med en alltför omfattande
            dokumentation måste vi ändå garantera att elever och vårdnadshavare
            vet vad som krävs och vad som saknas. Inga barn får falla mellan
            stolarna. Till stor del kommer en sund del av summativ, men framför
            allt också formativ, bedömning att fylla den funktion som vi saknat.
            En stor del finns också i att ge professionen den tillit den förtjänar.
            Nu har vi gett lärarna de verktyg som bättre matchar behoven.
            Men viss dokumentation hör faktiskt läraryrket till. Så har det
            alltid varit, och så kommer det alltid att vara.
          </note>
          <note>
            Alliansregeringen har genomfört en rad reformer som syftar till
            att stötta lärarna och att framhålla deras viktiga uppgift. Vi
            har skapat en ny, modern lärarutbildning som bättre ska matcha
            kraven i dagens skola, och vi har satsat på fortbildning och mycket
            mer. Inte minst har vi nu också lyft karriärtjänstreformen där
            vi återigen tagit initiativ i en fråga där Socialdemokraterna
            snabbt följde efter och liksom med så mycket annat vi föreslagit
            kom fram till att även detta var ett klokt förslag.
          </note>
          <note>
            Alla förslag som alliansregeringen lägger fram tycker Socialdemokraterna
            är goda idéer, och därför blir deras politik mest att de vill
            ha lite mer av allt det vi föreslår. Frågan jag ställer mig är
            varför de inte hade några idéer när de själva hade skolministerposten.
            Var fanns handlingskraften när skolresultaten drastiskt började
            sjunka? Varför hade man inga idéer om hur man skulle börja vända
            utvecklingen?
          </note>
          <note>
            Fru talman! I dag ligger ett förslag på bordet som ger bättre
            förutsättningar för Sveriges lärare att göra det som de är riktigt
            bra på, nämligen att rusta våra barn för en ljus framtid med goda
            kunskaper och ett gott självförtroende, och tillsammans med sina
            elever känna glädjen, belöningarna, värmen och genombrotten. Vår
            alliansregering vill att lärarna ska vara med sina elever och
            inte tillbringa tiden med administration och dokumentation.
          </note>
          <note>
            Jag yrkar bifall till propositionen och avslag på samtliga reservationer.
          </note>
          <note type="speaker">
            Anf. 5 ROGER HADDAD (FP):
          </note>
          <note>
            Fru talman! Jag vill först yrka bifall till propositionen och
            avslag på samtliga reservationer.
          </note>
          <note>
            När man lyssnar på företrädare för Socialdemokraterna och Miljöpartiet
            oroar man sig för den olikvärdiga utvecklingen i svensk skola.
            Då måste jag naturligtvis ställa några frågor till Jabar Amin
            från Miljöpartiet: Vad syftar nationella prov till? Vad syftar
            centrala rättningar av nationella prov till? Vad är syftet med
            nya kursplaner med tydligare centralt innehåll? Svaret från Folkpartiet
            och Alliansen är just att säkerställa en ökad likvärdighet i en
            kommunaliserad skola.
          </note>
          <note>
            Företrädarna för S och MP säger också att det är viktigt att
            professionalisera skolan och att vi måste ha duktiga lärare som
            ägnar sig åt just undervisningen. Då måste jag påminna kammaren
            om att när vi röstade i ett ärende som är väldigt centralt för
            professionaliseringen av lärarkåren, nämligen lärarlegitimationen,
            röstade de tre rödgröna partierna på tre olika sätt. Ett parti
            avstod, ett parti röstade nej och ett parti röstade ja.
          </note>
          <note>
            Jag vet inte, fru talman, hur en votering rörande frågorna som
            det här betänkandet handlar om, nämligen betyg, skriftliga omdömen
            och utvecklingssamtal, skulle gå till. Vad tycker egentligen de
            rödgröna i betygsfrågan? Det vet vi inte.
          </note>
          <note>
            Fru talman! Läraren är den absolut viktigaste faktorn för att
            elever ska uppnå goda resultat. Därför är det bekymmersamt, som
            mina kolleger har anfört, att flera rapporter påvisat att lärarna
            upplever att de inte har tid med det viktigaste, nämligen undervisningen.
          </note>
          <note>
            För exakt ett år sedan, den 23 oktober 2012, tillsatte utbildningsministern
            en utredning som skulle titta på statens administrativa krav och
            vad vi kan rensa bort, minska och förenkla. Bakgrunden till den
            här situationen har varit behovet av uppföljning, eller snarare
            bristen på uppföljning och kommunikation, och otydligheten i kommunikationen
            mellan skolan och vårdnadshavarna.
          </note>
          <note>
            När man lyssnar på Socialdemokraterna kan man tro att allt elände
            beror på den här borgerliga alliansen som har skött skolpolitiken
            de senaste åren. Men redan 1995 infördes exempelvis instrumentet
            utvecklingssamtal. År 2003 insåg den dåvarande S-regeringen att
            det inte var tillräckligt, för det fanns ett behov av att tydliggöra
            vilka insatser som behövdes från skolans sida för att eleverna
            skulle nå målen i skolan. I januari 2006 var det dags att ändra
            igen. Då reglerades skriftliga individuella utvecklingsplaner
            formellt i lagen. De skulle vara framåtsyftande, och de skulle
            tala om vilka insatser som eleverna behövde för att uppnå målen.
            Huvudskälet till detta var kritiska synpunkter gällande betygssystemet.
            Det var otydligt, och betygen delades ut alldeles för sent, nämligen
            i årskurs 8. Den kritiken har inte minst vi från Folkpartiet framfört
            mot den dåvarande S-regeringen och dess stödpartier.
          </note>
          <note>
            I juli 2008 kom Folkpartiet och regeringen med ett förslag på
            skriftliga individuella utvecklingsplaner samt omdömen kring elevernas
            kunskapsutveckling i varje ämne. Omdömena fick också, efter många
            års debatt och diskussioner, vara betygsliknande. Det har de aldrig
            fått under S-regeringen eftersom Vänstern tycker en sak, Miljöpartiet
            en annan sak och sossarna tycker en tredje sak. Jag förstår att
            det inte var lätt.
          </note>
          <note>
            Många undersökningar har visat att många elever lämnar skolan
            utan tillräckliga förkunskaper och kommer till gymnasiet utan
            behörighet. Det beror på att skolan inte har haft en systematisk
            kvalitetsuppföljning tidigt, redan i låg- och mellanstadiet.
          </note>
          <note>
            Nu efter 25 års debatt om betygens vara eller inte vara har vi
            infört tidigare betyg med flera steg i årskurs 6. Det innebär
            att man kan ta bort dubbletterna när det gäller den administrativa
            dokumentationen i högstadiet. Men som min kollega från Moderaterna
            sade behöver det finnas kvar något slags systematisk struktur
            även i låg- och mellanstadiet. Vi tillstyrker därför inte utspelet
            från Socialdemokraterna som vill slopa både IUP och skriftliga
            omdömen i låg- och mellanstadiet.
          </note>
          <note>
            I denna debatt, fru talman, vill jag ändå peka på att det finns
            ett starkt stöd för många av de här instrumenten. Hundra procent
            av Sveriges lärare vill inte att vi tar bort allt detta. Handikapporganisationen
            är väldigt oroliga för vad som kan hända om man tar bort för mycket
            av utvecklingsplanerna och åtgärdsplanerna. Vi återkommer till
            åtgärdsprogrammen eftersom de inte ingår i just denna del av regeringens
            förslag.
          </note>
          <note>
            Detta förslag kommer också att innebära att kommunerna, huvudmännen,
            fortsatt kan använda dessa instrument. Staten tar dock bort kraven
            från riksdag och regering på utvecklingsplaner och skriftliga
            omdömen inom olika stadier.
          </note>
          <note>
            Statens administrativa krav är inte heller hela förklaringen
            till att lärarna upplever att de har en pressad situation. Jag
            har stor respekt för lärarens viktiga jobb. I denna debatt får
            vi dock inte glömma bort att huvudmannen är kommunerna. De drar
            tyvärr ned på mycket av sin kringpersonal, vilket lägger ytterligare
            arbetsbörda på läraren, som helst ska undervisa.
          </note>
          <note>
            Avslutningsvis vill jag också påminna om kommunerna, huvudmännen,
            och friskolorna som inför egna arbetsuppgifter, egna utvärderingar,
            egna skolplaner, ja till och med egna prognoser inför de skriftliga
            omdömena. Det kan vi som nationella skolpolitiker inte ta ansvar
            för, utan vi kan bara uppmana och upplysa dem om att vi nu tar
            vårt ansvar och hoppas att även de i och med dagens beslut tar
            sitt ansvar.
          </note>
          <note>
            Anf. 6 ULRIKA CARLSSON i Skövde (C):
          </note>
          <note>
            Fru talman! Nu debatterar vi, och så småningom ska vi i dag besluta
            om möjligheten för att ge lärare mer tid till att vara just lärare,
            mer tid till att koncentrera sig på kärnuppdraget, nämligen undervisningen.
          </note>
          <note>
            Vi vet alla att det administrativa arbetet har ökat för Sveriges
            lärare under de senaste åren. Många tyngs av en dokumentation
            som inte ses som nödvändig för att ge alla elever chansen att
            nå så långt som möjligt inom ramen för läroplanens mål. När dokumentation
            av olika slag infördes gjordes det för att elevernas väg för att
            nå målen skulle få en större tydlighet.
          </note>
          <note>
            Vid den tiden, som allianskolleger har påtalat tidigare, fick
            man betyg först efter höstterminen i årskurs 8. Det var bara ett
            och ett halvt år innan man skulle få slutbetyg från grundskolan.
            Alldeles för många elever fick ett brutalt uppvaknande när man
            märkte att man inte alls låg så bra till när det gällde att nå
            målen som man hade trott utifrån utvecklingssamtalen. De kunde
            ibland vara så oprofessionella att man fick reda på att man gjorde
            så gott man kunde, vilket egentligen inte har någonting att göra
            med hur väl man når målen eller inte. Utvecklingssamtalen fick
            inte heller vara betygsliknande, och då är det ganska svårt att
            prata om huruvida man har uppnått de mål som gäller för skolan
            eller inte. Men sådant har alliansregeringen ändrat på under de
            här åren.
          </note>
          <note>
            År 2006, under den dåvarande socialdemokratiska regeringen, infördes
            de individuella utvecklingsplanerna i bästa välmening, för elevernas
            skull så klart. I dag vill Socialdemokraterna avskaffa dem helt.
            Jag är minst sagt förvånad, och det är kanske inte så konstigt,
            fru talman, över att det inte är den tidigare skolministern som
            tar debatten eftersom det var han som var med och införde det
            hela.
          </note>
          <note>
            Fru talman! Det har hänt en hel del sedan 2006 när det gäller
            att förtydliga målen för både elever och lärare. Den nya läroplanen
            och de nya kursplanerna är mycket tydligare än tidigare. Det gäller
            till exempel det centrala innehållet.
          </note>
          <note>
            Att betyg nu ges redan från årskurs 6 kombinerat med utvecklingssamtal
            varje termin ger en bra återkoppling till elever och föräldrar
            vid sidan av att den individuella utvecklingsplan som vi nu föreslår
            ska finnas kvar i årskurs 1–5. Kunskapsuppföljningen är jätteviktig
            eftersom varje elev har rätt att ha möjlighet att utvecklas så
            långt som möjligt. Då är återkopplingen, en formativ bedömning
            med snabba återkopplingar men också en samlad bedömning, ett viktigt
            dokument för att kunna följa detta på ett bra sätt.
          </note>
          <note>
            Skolinspektionen har dock också påpekat när det gäller dokumentationen
            att lärare, kanske av rädsla för att inte göra fel utan för att
            försöka rätt, dokumenterar alldeles för mycket. Därför har vi
            genomfört och tagit fram ett antal riktlinjer för dokumentation
            under de senaste åren. Det är något som Miljöpartiet efterfrågar,
            men det finns faktiskt olika sådana riktlinjer för lärare att
            följa. Man har påtalat att det i något fall i någon kommun till
            exempel görs alldeles för många åtgärdsprogram. En sådan diskussion
            kommer vi att få ta så småningom och lyssna noga på hur man ska
            ge stöd åt de elever som behöver det allra mest.
          </note>
          <note>
            Med dagens beslut tar vi ett steg på vägen mot mindre reglering
            när det gäller dokumentationen. Det kommer att frigöra mer tid
            för undervisning, men vi säkerställer samtidigt uppföljningen
            av varje elevs kunskapsutveckling. Det gäller ju att hitta balansen.
          </note>
          <note>
            Vi kan från politiskt håll ge förutsättningar, men det är ute
            i skolans verklighet som arbetet görs. Jag hoppas att det här
            beslutet ska följas av fler som ger mer tid för varje lärare till
            att kunna vara lärare. Det är det som är så viktigt.
          </note>
          <note>
            För Centerpartiets del är det oerhört viktigt att läraryrket
            är så engagerande, inspirerande och intressant som det bara går.
            När bra lärare känner passion för sitt ämne och förmår att bygga
            relationer med eleverna och på olika sätt motivera, hitta olika
            strategier för lärande för att möta alla elever på den nivå de
            befinner sig och ge en resa mot utveckling och kunskapsutveckling
            blir det bra. Det behövs en viss dokumentation för att nå dit.
            Det är klart att vi på olika sätt vill underlätta och ta bort
            sådan dokumentation som inte direkt leder till detta.
          </note>
          <note>
            Det beslut som vi tar i dag är ett steg på vägen mot att minska
            administrationen och ge mer tid för själva kärnan i skolans verksamhet,
            nämligen lärandet.
          </note>
          <note>
            Jag yrkar bifall till förslaget i betänkandet och avslag på motionerna.
          </note>
          <note>
            Jag vet åtminstone en skola som berättade häromveckan att de
            nog ska fira med champagne den 19 november. Det är ju då beslutet
            träder i kraft. Även om det kanske sades med glimten i ögat innebär
            det ändå att de förstår och ser möjligheten med att vi politiskt
            på olika sätt ger förutsättningar för mer tid för lärande och
            att det är någonting som uppskattas även ute i Sveriges skolor.
          </note>
          <note type="speaker">
            Anf. 7 CARINA HERRSTEDT (SD):
          </note>
          <note>
            Fru talman! I dag debatterar vi förslaget om minskat krav på
            dokumentation i skolan och de motioner som väckts med anledning
            av propositionen.
          </note>
          <note>
            Propositionen föreslår, precis som många före mig har sagt, ett
            minskat och förenklat administrativt arbete för lärarna.
          </note>
          <note>
            Min sammanfattning av dagens situation är att lärarnas administrativa
            börda har ökat de senaste åren till viss del på grund av de sjunkande
            studieresultaten. Sjunkande studieresultat har sedan i sin tur
            lett till ökade kontroller, och ökade kontroller har lett till
            ökade administrativa arbetsuppgifter för våra lärare. Dessa kontroller
            har också gett signaler av bristande förtroende för lärarkåren,
            vilket i sin tur har lett till minskad status för lärarna. Lärarnas
            minskade status beror på flera faktorer, men jag vill påstå att
            det varit en bidragande orsak. Denna utveckling har lett till
            att lärarna haft mindre tid till pedagogisk undervisning, till
            att vara just det som vi alla talar om, lärare.
          </note>
          <note>
            De förslag som vi i dag har att ta ställning till syftar till
            att minska och förenkla lärarnas administrativa arbete. Lärarna
            ges mer tid att vara lärare, och samtidigt fortsätter varje elevs
            kunskapsutveckling och behov av stöd att säkerställas. Ändringarna
            innebär att kravet på skriftliga individuella utvecklingsplaner
            avskaffas i de årskurser där betyg sätts och att samma information
            fortsättningsvis ska ges i det muntliga utvecklingssamtalet.
          </note>
          <note>
            I dag är det stora problemet för lärare just att hinna med att
            undervisa. Många lärare känner att de snarare dokumenterar för
            att ha ryggen fri, inte för att det gynnar eleverna. Jag menar
            självklart att elevernas lärande och resultat även i fortsättningen
            bör dokumenteras, men dokumentationen får inte vara huvudsaken,
            utan det måste vara elevernas resultat eller deras väg att nå
            ett bra resultat.
          </note>
          <note>
            Som det är i dag visar rapport efter rapport samma sak. Nya vittnesmål
            påpekar ständigt att det handlar om att minska lärarnas administration.
            I Skolverkets stora kartläggning av lärarnas tidsanvändning framkommer
            det att 79 procent av lärarna i grundskolan anser att de använder
            för mycket tid till administration och dokumentation. Lärarnas
            Riksförbunds stora arbetsmiljöundersökning 2011 visar att 90 procent
            av de tillfrågade lärarna säger att de administrativa uppgifterna
            ökat de senaste fem åren. Och jag tror inte att det här råder
            någon oenighet om det. Nya regler kring skriftliga omdömen och
            nationella prov har gjort att lärarnas arbetstid ökat utan att
            andra arbetsuppgifter tagits bort.
          </note>
          <note>
            Fru talman! Problemet är mycket större än att enskilda personer
            har för mycket att göra på jobbet. Elevernas resultat försämras
            och lärarnas arbetssituation avskräcker unga från att söka sig
            till yrket. Undervisningen blir lidande.
          </note>
          <note>
            Kanske är det så att jag i min tidigare sammanfattning har helt
            fel, kanske är det så att resultaten sjunker som en följd av att
            lärarna inte ges tillräckligt med tid att planera och efterarbeta
            sin undervisning. Kanske är det en kombination. Jag vet inte,
            men jag, precis som många andra här, vet att någonting har gått
            snett på vägen.
          </note>
          <note>
            Jag menar att förslaget om minskad dokumentation i skolan är
            ett steg i rätt riktning, och jag hoppas att man inte slår sig
            till ro med detta utan fortsätter med att göra en översyn för
            att se om det finns annan dokumentation eller andra uppgifter
            som går att ta bort för att underlätta eller minska arbetsbördan
            och avlasta lärarna.
          </note>
          <note>
            Fru talman! Jag tycker att det är bra att regeringen har lyssnat
            på Sveriges lärare, för de är en viktig samhällskugge, och jag
            yrkar bifall till propositionen.
          </note>
          <note type="speaker">
            Anf. 8 ANNIKA ECLUND (KD):
          </note>
          <note>
            Fru talman! Mycket tyder på att senare decenniers resultatförsämringar
            i den svenska skolan kan förklaras av att den faktiska lärarledda
            undervisningen har minskat. Tiden för ämnesundervisning trängs
            undan av fler och fler uppgifter som läggs på lärare. Skolans
            utökade roll som fostrare, lärare som experter inom ett otal frågor
            och en ökad administrativ börda gör att alltmer ska rymmas inom
            den garanterade undervisningstiden. Problemet är att inget har
            tagits bort.
          </note>
          <note>
            En revisionsrapport från Stockholms stad visar att bara 40–50
            procent av lärares totala arbetstid ägnas åt kärnverksamheten,
            alltså undervisningen. För att öka den lärarledda ämnesundervisningen
            krävs det därför att de olika uppgifter och ansvar som lärare
            har ses över och vid behov rensas bort. Det är också detta som
            regeringen nu gör genom att minska kraven på dokumentation i skolan.
          </note>
          <note>
            Fru talman! Jag brukar tycka att det är jobbigt när människor
            använder sina egna liv eller upplevelser som exempel när de ska
            upp i debatter, men jag kommer nu att falla i just det diket.
          </note>
          <note>
            Så här skulle det kunna se ut, och jag vet en hel del om det.
            Som SO-lärare på högstadiet har man ca 120 elever. Man undervisar
            i fyra ämnen. När sex till åtta veckor passerat på terminen förväntas
            man ägna åtskilliga timmar åt att dokumentera hur var och en av
            dessa elever utvecklats i varje ämne mot målen. Vissa ämnen har
            man inte hunnit börja med. Om man mot förmodan hinner skriva alla
            de dokumenten innebär det 120 elever gånger fyra ämnen efter åtta
            veckors undervisning, det vill säga 480 dokument.
          </note>
          <note>
            För att tidsmässigt klara det måste man utforma ett system som
            gör det praktiskt möjligt. Alltså utformas matriser där läraren
            sätter kryss i rutor som har formuleringar utifrån uppställda
            mål. Dessa dokument skickas hem till föräldrarna och både elever
            och föräldrar blir förvirrade och fattar inte vad kryssen står
            för. Det är ett exempel.
          </note>
          <note>
            Fru talman! Det här är en berättelse från verkligheten, från
            verklighetens folk. Jag är inte emot dokumentation där det är
            relevant och där det leder till elevers utveckling. Men på det
            hysteriska sätt som dokumentationskraven utvecklats i svensk skola
            måste det bli ett stopp. Lärare ska i första hand undervisa, inte
            sitta och dokumentera i rädsla för att bli anmälda.
          </note>
          <note>
            Vi är många lärare i utbildningsutskottet, och det måste väl
            ses som en fördel att vi vet vad vi talar om. Under mina år som
            lärare upplevde jag hur uppdraget förändrades mer och mer. Den
            del av yrket som jag älskade, att undervisa och spendera tid med
            mina elever, tog mindre utrymme och mer tid ägnades åt dokumentation,
            konferenser och nya pålagor. Den situationen kan göra att de vi
            verkligen behöver i den svenska skolan lämnar yrket, och det har
            Sverige inte råd med.
          </note>
          <note>
            Fru talman! Det finns mycket mer man kan göra för att frigöra
            tid för undervisning, något som vi lär återkomma till vid ett
            annat tillfälle. Det behövs till exempel fler vuxna i skolan som
            kan ge avlastning i klassrummen och vara i korridorer och på skolgården
            under rasterna. Det behövs dels fler speciallärare och specialpedagoger
            för barn i behov av särskilt stöd, dels fler fritidspedagoger
            och fritidsledare. De har sina respektive roller och fyller med
            sitt arbete en mycket viktig funktion. Dessutom kan deras kunskap
            och arbete ge avlastning och stöd till andra lärare.
          </note>
          <note>
            Det civila samhället kan i ökad utsträckning också bidra till
            en tryggare skola. Det finns koncept som skolor arbetar med i
            dag, exempelvis elevstödjare, kamratstödjare, klassmorfar eller
            rastvakter. Det väsentliga är att skolan hittar en fungerande
            modell som avlastar lärarna så att de kan fokusera på att vara
            lärare samtidigt som man upprätthåller en trygg miljö för skolans
            samtliga elever.
          </note>
          <note>
            Fru talman! Forskningen är solklar och visar att skickliga lärare
            och elevers tid med lärare är den enskilt viktigaste faktorn för
            att eleverna ska lyckas i skolan. Med den vetskapen kan vi inte
            gömma den värdefullaste resursen bakom ett skrivbord utan ska
            i stället ge lärarkåren den frihet och tilltro den förtjänar.
            Dokumentation ska ske där den är relevant och hjälper eleverna
            men inte där den stjälper hela syftet med skolan.
          </note>
          <note>
            Jag yrkar bifall till betänkandet och avslag på samtliga reservationer.
          </note>
          <note>
            Överläggningen var härmed avslutad.
          </note>
          <note>
            13 § Vissa register för forskning om vad arv och miljö betyder
            för människors hälsa
          </note>
          <note type="speaker">
            Anf. 9 JABAR AMIN (MP):
          </note>
          <note>
            Fru talman! För några år sedan pågick ett projekt med namnet
            Lifegene vid flera olika lärosäten i landet. Projektet hade nackdelen
            att utan garantier registrera omfattande och integritetskänsliga
            data om upp till en halv miljon människor. Datainspektionen stoppade
            verksamheten med motiveringen att verksamheten inte ansågs rymmas
            inom gällande bestämmelser. Enligt Datainspektionen bröt upplägget
            mot personuppgiftslagen, som säger att den som lämnar uppgifter
            till ett forskningsprojekt har rätt att få veta hur uppgifterna
            kommer att användas.
          </note>
          <note>
            För att gå runt Datainspektionens förbud lägger regeringen nu
            fram den proposition som detta betänkande bygger på och som syftar
            till att ge Lifegene och liknande forskningsprojekt möjlighet
            att bedriva sin verksamhet.
          </note>
          <note>
            Vi anser att det är rimligt att universitetet och högskolor ska
            kunna bedriva forskning, men det ska inte ske på bekostnad av
            den personliga integriteten och ska inte urholka grundläggande
            rättigheter.
          </note>
          <note>
            Trots att vi inte avstyrker regeringens förslag om en ny lag
            anser vi att förslaget innehåller flera brister.
          </note>
          <note>
            Det har exempelvis framkommit, och framkommer fortlöpande, att
            möjligheten för personal att ta del av känsliga personuppgifter
            är omfattande, att kontrollen hos sjukvårdshuvudmännen över vilka
            som tar del av patientdata är bristfällig och att det finns brister
            i datasystemen som sådana. Detta är en brist i lagförslaget. Det
            vill vi rätta till genom att ge Datainspektionen i uppdrag att
            tillsammans med de lärosäten som ges regeringens tillstånd att
            hantera de aktuella registren utforma riktlinjer för hur åtkomsten
            ska begränsas till de ytterst få personer som behöver ha tillgång
            till uppgifterna för att kunna hantera registret.
          </note>
          <note>
            Fru talman! En annan brist är att minderåriga som blivit myndiga
            riskerar att inte få veta om de finns med i registret eller ej.
            Det kan vara så att en vårdnadshavare har lämnat sitt medgivande
            för en minderårig att finnas med i registret i något program.
            Vi anser att det är rimligt att en minderårig som blir vuxen ska
            få information om att hon eller han finns med i ett register och
            i vilket projekt.
          </note>
          <note>
            I utredningen som låg till grund för regeringens proposition
            fanns ett sådant förslag med. Men regeringen valde att åsidosätta
            denna rättighet. Vi menar att det är viktigt att den som fyllt
            18 år och fått uppgifter om sig registrerade på grund av samtycke
            av vårdnadshavare ska underrättas om förekomsten i registret inom
            två år från 18-årsdagen.
          </note>
          <note>
            En tredje brist är att känsliga uppgifter som avser enskildas
            personliga förhållanden kan lämnas ut, trots att de i vanliga
            fall kan vara sekretessbelagda. Oavsett skälen till utlämnande
            anser vi att det lärosäte som ansvarar för hanteringen av registret
            och är personuppgiftsansvarigt ska vara skyldigt att underrätta
            den enskilde när ett utlämnande av namn eller andra personuppgifter
            sker.
          </note>
          <note>
            Fru talman! Jag står givetvis bakom alla våra reservationer,
            men för tids vinnande yrkar jag bifall endast till reservationerna
            2, 3 och 7.
          </note>
          <note type="speaker">
            Anf. 10 THOMAS STRAND (S):
          </note>
          <note>
            Fru talman! Vi socialdemokrater står bakom den proposition med
            rubriken Vissa register för forskning om vad arv och miljö betyder
            för människors hälsa som regeringen presenterat. I det betänkande
            som vi i dag diskuterar har vi dock ett särskilt yttrande, och
            jag vill med anknytning till det lyfta fram några viktiga perspektiv.
          </note>
          <note>
            Medicinsk forskning och utveckling är av central betydelse för
            att vår hälso- och sjukvård ska kunna hålla högsta kvalitet. Nya
            upptäckter av läkemedel och behandlingsmetoder och ny teknik räddar
            dagligen liv och innebär att vi kan flytta fram positionerna när
            det gäller möjligheterna att bota, lindra och förebygga olika
            slags sjukdomar.
          </note>
          <note>
            Medicinsk forskning är samtidigt en stor och viktig näringsgren.
            Ska Sverige fortsätta att vara ett attraktivt land för forskning
            och företagande inom medicin, medicinteknik och läkemedel krävs
            mer av samordning och långsiktig samverkan. Det förutsätter också
            att Sverige använder och utvecklar de konkurrensfördelar vi har
            i form av personnummer och heltäckande befolkningsbaserade register.
            Dessa gör det möjligt att följa upp patienter och därigenom utveckla
            vården och bedriva forskning som många andra länder saknar. Vi
            tror att den vetenskapliga produktionen från de befolkningsbaserade
            registren skulle kunna öka mångfalt.
          </note>
          <note>
            Befolkningsbaserade register är mycket värdefulla och ger Sverige
            stora forskningsfördelar. Genom dessa register är det möjligt
            att undersöka komplexa förhållanden mellan å ena sidan arv och
            miljö och å andra sidan uppkomsten av olika sjukdomar eller människors
            hälsa i övrigt. Registren hjälper oss att utveckla hälso- och
            sjukvården. De är också viktiga kunskapskällor för medicinsk och
            klinisk forskning samt för utveckling av nya läkemedel och nya
            behandlingsprogram.
          </note>
          <note>
            Ett sådant viktigt projekt är Lifegene, som Karolinska Institutet
            driver i samarbete med universiteten i Göteborg, Linköping, Lund,
            Umeå och Uppsala. Projektet vill studera hur våra gener, vår omgivning
            och vårt sätt att leva påverkar vår hälsa. Målet är att kunna
            förebygga, diagnostisera och behandla några av våra vanligaste
            folksjukdomar, såsom allergier, depressioner, infektioner, hjärt-
            och kärlsjukdomar och cancer.
          </note>
          <note>
            Projektet avstannade dock genom Datainspektionens föreläggande
            om att Karolinska Institutet skulle upphöra med insamling och
            övrig behandling av personuppgifter, bland annat med motiveringen
            att framtida forskning är ett alltför opreciserat ändamål för
            att uppfylla kraven i personuppgiftslagen. Vi delar därför, fru
            talman, regeringens bedömning att det finns ett behov av att komma
            till rätta med den rättsliga osäkerhet som tydliggjorts av Datainspektionens
            beslut. Den föreliggande propositionen förtydligar rättsläget
            och gör det möjligt för statliga universitet och högskolor att
            med den enskildes uttryckliga samtycke behandla personuppgifter
            i syfte att skapa underlag för olika forskningsprojekt om vad
            arv och miljö betyder för uppkomsten och utvecklingen av olika
            typer av sjukdomar och för människors hälsa i övrigt.
          </note>
          <note>
            De invändningar som har förts fram av Datainspektionen och Justitiekanslern
            ger emellertid, anser vi, anledning för regeringen att rikta särskild
            uppmärksamhet på frågor som rör skyddet av den personliga integriteten.
            I det kommande lagstiftningsarbetet bör både resultatet av Registerforskningsutredningens
            arbete och erfarenheter från tillämpningen av de två nu föreslagna
            lagarna beaktas.
          </note>
          <note>
            Regeringen föreslår att lagen om vissa register för forskning
            om vad arv och miljö betyder för människors hälsa ska vara tidsbegränsad
            och gälla till och med den 31 december 2015. Det är bra att regeringen
            åtar sig att utvärdera lagen och ta ställning till om den ska
            permanentas, ändras eller ersättas av annan reglering. Med anledning
            av lagstiftningens inverkan på den personliga integriteten samt
            Datainspektionens och Justitiekanslerns invändningar förutsätter
            vi att regeringen efter denna utvärdering återkommer till riksdagen
            för ett ställningstagande om huruvida den ska permanentas, ändras
            eller ersättas av annan reglering.
          </note>
          <note type="speaker">
            Anf. 11 BJÖRN SAMUELSON (M):
          </note>
          <note>
            Fru talman! Förslaget innebär att det införs ett tydligt rättsligt
            stöd för statliga universitet och högskolor för att med den enskildes
            uttryckliga samtycke behandla personuppgifter i syfte att skapa
            underlag för olika forskningsprojekt om samband mellan arv och
            miljö samt hälsa. Bestämmelserna i lagen innebär ett skydd för
            enskildas personliga integritet i den verksamheten.
          </note>
          <note>
            I propositionen föreslås också en lag om ändring i offentlighets-
            och sekretesslagen. Förslaget innebär bland annat att det införs
            en ny bestämmelse om sekretess för uppgifter om enskildas personliga
            förhållanden ur register.
          </note>
          <note>
            Betänkandet syftar till att i avvaktan på Registerforskningsutredningens
            förslag ge ett tydligt lagstöd för register med de i lagförslaget
            angivna ändamålen. Förslaget till lagändringar ska gälla tillfälligt
            från den 1 december 2013 till den 31 december 2015.
          </note>
          <note>
            Fru talman! Det är angeläget att register av denna typ kan upprättas
            och vidmakthållas för forskningsändamål. Särskilt viktigt är det
            för att upptäcka samband mellan sällsynta sjukdomar och ohälsotillstånd.
            I de fallen krävs det stora populationer i registren för att med
            tillräcklig säkerhet kunna konstatera samband mellan orsak och
            verkan. Ett exempel är en del ovanliga cancerformer, till exempel
            mesoteliom, och vissa miljöfaktorer. En annan aktuell fråga är
            syntetiska nanopartiklar och deras eventuella inverkan på människors
            hälsa. Ytterligare exempel är nya byggmaterial där byggnadsarbetare
            kan exponeras högintensivt under kort tid och de boende kan komma
            att exponeras lågintensivt under längre tid. Eventuella hälsoeffekter
            kan komma att visa sig först efter flera år.
          </note>
          <note>
            Sverige har en unik möjlighet att bedriva forskning genom de
            register som redan finns och det system med personnummer som vi
            tillämpar. Den fördelen ska vi givetvis utnyttja för att föra
            vetenskapen framåt. Samtidigt ska vi värna om den personliga integriteten
            och visa respekt för den oro som människor känner för register
            som innehåller känsliga personuppgifter.
          </note>
          <note>
            Ett avgörande element vid bruk av register av denna typ är användningen
            av kodnycklar. Det innebär att forskare och andra som vill använda
            registret endast kommer åt inlagda data via en så kallad kodnyckel.
            Kodnyckeln är en hemlig översättning mellan till exempel personnummer
            och ett i forskningsprojektet specifikt individnummer. Forskarna
            kommer alltså inte åt registerdata direkt, endast indirekt. Endast
            det fåtal som förvaltar registret har tillgång till kodnyckeln.
          </note>
          <note>
            Jag förstår oron för att register ska missbrukas. Register kan
            användas på ett felaktigt eller rent av kriminellt sätt. Bolagsregistret
            och fastighetsregistret missbrukas av kriminella. Ett småbåtsregister
            för att hjälpa Kustbevakningen kan plötsligt bli ett underlag
            för skatt på fritidsbåtar. Adressregistret används för både oönskad
            reklam och rena bedrägerier. Historien visar också att olika slag
            av befolkningsregister har kommit att användas för förtryck av
            oliktänkande eller minoriteter.
          </note>
          <note>
            Personuppgifter är förstås alldeles extra känsliga. Den personliga
            integriteten är mycket viktig och måste skyddas. I det aktuella
            förslaget har därför ett antal säkerhetsspärrar byggts in.
          </note>
          <note>
            Personuppgifterna i de aktuella registren får endast samlas in
            med uttryckligt samtycke från de registrerade, och enbart uppgifter
            som inte är direkt hänförliga till den enskilde bör få lämnas
            ut till konkreta forskningsprojekt som har godkänts vid en etikprövning.
          </note>
          <note>
            Personuppgifterna får inte behandlas för några andra ändamål
            än som uttryckligen angetts i lagen.
          </note>
          <note>
            Det ska gälla sekretess för uttag ur register enligt den föreslagna
            lagen för uppgift som avser enskilds personliga förhållanden och
            som kan hänföras till den enskilde. Den sekretessbestämmelse som
            föreslås är den starkaste formen av sekretess, nämligen absolut
            sekretess. Detta innebär att de uppgifter som omfattas av bestämmelsen
            ska hemlighållas oavsett om de kan förorsaka någon skada eller
            inte om uppgifterna skulle lämnas ut. Uppgifter som alltså inte
            får lämnas ut är till exempel namn eller personnummer eller motsvarande
            identitetsbeteckning.
          </note>
          <note>
            Konstitutionsutskottet har yttrat sig om förslaget. Utskottet
            anser att den föreslagna lagen är lämpligt utformad. Utskottet
            lägger särskild vikt vid
          </note>
          <note>
            Genom tidsbegränsningen garanteras att regleringen utvärderas
            och att resultatet av Registerforskningsutredningen beaktas. Konstitutionsutskottet
            anser vidare att avvägningen mellan sekretess och insyn är lämpligt
            utformad.
          </note>
          <note>
            Fru talman! Sammanfattningsvis anser jag att kammaren bör besluta
            enligt förslaget och att de farhågor som har framförts i beredningen
            och i debatten här har hanterats på ett tillfredsställande sätt
            i förslaget.
          </note>
          <note>
            Jag yrkar därmed bifall till förslaget i betänkandet.
          </note>
          <note type="speaker">
            Anf. 12 TINA ACKETOFT (FP):
          </note>
          <note>
            Fru talman! Jag tillhör dem som till och med tycker att det är
            obehagligt när min lokala livsmedelshandlare skickar mig ett personligt
            erbjudande om 25 procents rabatt på yoghurt. Jag är fullständigt
            medveten om att han riktar det till mig eftersom vi har en ganska
            stor åtgång på just yoghurt med tre tonårssöner hemma. Jag tycker
            att det är obehagligt, men jag förstår naturligtvis att det är
            en vinn–vinn-situation både för handlaren och för mig.
          </note>
          <note>
            Register över människor, oavsett om det handlar om yoghurt, om
            vår kulturella identitet eller om vår biobank, måste alltid vägas
            mot nytta. Det måste omges med strikt säkerhet, och det måste
            ske i samförstånd med dem som registreras. Annars får vi problem.
          </note>
          <note>
            Jag måste också ta till protokollet att min livsmedelshandlare
            och jag är i största samförstånd trots detta.
          </note>
          <note>
            I måndags deltog jag i ett seminarium i Göteborg som arrangerades
            av Stiftelsen Forska Sverige. På seminariet deltog många av våra
            universitetsrektorer, medicinska forskare och näringslivstoppar
            inom både medicin och andra industrier. Ämnet var: Hur ska Sverige
            fortsatt kunna vara en framstående forskningsnation inom just
            ämnet medicin?
          </note>
          <note>
            Det blev ganska tydligt att det inte bara är svenska krusbär
            som är genuint svenska. Vi har också extremt långa sekvenser av
            medicinska register – blodprov och cellprov, symtom och sjukdomsförlopp
            – över en bred population över en extremt lång tid. Det är unika
            register som är en guldgruva både för en hälsosammare framtid
            och för vår svenska medicinska industri.
          </note>
          <note>
            Fru talman! Avkastningen från den medicinska forskningen är faktiskt
            större än avkastningen från bilindustrin. Det var alltså rätt
            ur ett näringslivsperspektiv när regeringen i forsknings- och
            innovationspropositionen öronmärkte 1,1 miljard åt Life Science,
            såväl som det är rätt ur ett hälsoperspektiv.
          </note>
          <note>
            Vi människor ska inte bara kunna leva längre lättare – vi ska
            också kunna leva lättare längre. Därför är satsningarna på Sci
            Life Lab, läkemedelsforskning, klinisk forskning, forskning inom
            åldrandet och så vidare så oerhört viktiga för oss. Därför är
            en säker – och då menar jag både säker ur den enskildes integritetshänseende
            först och främst och säker som underlag för forskarna och deras
            studier – registerhantering en av de viktigaste delarna om vi
            ska kunna vara den fortsatt ledande forskningsnationen inom medicinteknik.
          </note>
          <note>
            Fru talman! Förslaget handlar inte om att gå runt Datainspektionen!
            Det innebär däremot att det införs ett tydligt rättsligt stöd
            för statliga universitet och högskolor att med den enskildes uttryckliga
            samtycke och i avidentifierad form behandla personuppgifter för
            att kunna studera just vad arv och miljö betyder för uppkomsten
            och utvecklingen av sjukdomar, och endast för detta ändamål.
          </note>
          <note>
            Bestämmelserna innebär ett skydd för den enskildes personliga
            integritet i den medicinska verksamheten genom bland annat en
            ny bestämmelse om sekretess. Lagen är, som mina företrädare så
            nogsamt har pekat ut, tidsbegränsad till den 31 december 2015,
            för att då utvärderas, precis som Socialdemokraternas företrädare
            så förtjänstfullt sade. Den ska då kontrolleras, och därefter
            bestämmer vi om den ska permanentas, förändras eller ersättas
            av en annan lag, så att den lagen i så fall kan täcka eventuella
            osäkerheter.
          </note>
          <note>
            När jag ändå är inne på det, fru talman, måste jag också få ta
            till protokollet att jag egentligen hade kunna läsa det socialdemokratiska
            särskilda yttrandet som mitt eget inlägg här. Det är glädjande
            att se att vi har detta breda samförstånd just för den personliga
            integriteten men samtidigt också för Sveriges framtid inom forskningen.
            Här har vi ett beslut att fatta som kan leda till en framgång
            för Sverige som forskningsnation.
          </note>
          <note>
            Jag yrkar bifall till förslaget i betänkandet och avslag på reservationerna.
          </note>
          <note type="speaker">
            Anf. 13 EMIL KÄLLSTRÖM (C):
          </note>
          <note>
            Fru talman! De senaste åren har det hänt mycket i Forskningssverige.
            Till skillnad från mer eller mindre alla länder i vår närhet på
            kontinenten i Europa satsar vi i Sverige mer på forskning.
          </note>
          <note>
            År 2008 innebar forskningspropositionen en höjning av anslagen
            med 5 miljarder. Tidigare i år följde vi upp det med en höjning
            av anslagen med ytterligare 4 miljarder kronor.
          </note>
          <note>
            Vi ska forska mer och bättre i Sverige; det är det tydliga budskapet
            från alliansregeringen. Men forskningspolitiken handlar ju inte
            bara om nivåer utan också om vad man gör med pengarna och vilka
            förutsättningar som finns för att göra det allra mesta av de svenska
            forskningsansträngningarna.
          </note>
          <note>
            Dagens proposition, som vi ska fatta beslut om i eftermiddag,
            handlar om just detta. Hur skapar vi bästa möjliga förutsättningar
            för en framgångsrik svensk forskning? Som tidigare talare har
            sagt är en stor möjlighet för Sverige att använda de väl utbyggda
            register som finns över befolkningen över tid.
          </note>
          <note>
            Svenska byråkrater har ganska länge varit duktiga på att hålla
            koll på oss. Det har både fördelar och nackdelar; en av fördelarna
            är absolut att man i forskningssyfte kan se hur saker och ting
            utvecklas över tid. Det gäller inte minst hälsa och forskning
            på det området – att följa olika preparat och situationer utifrån
            perspektivet arv och miljö.
          </note>
          <note>
            Som sagt, vi har väl utbyggda svenska register över detta, och
            regeringens inriktning är att vi ska använda dem för att stimulera
            folkhälsa och svensk forskning på bästa sätt. Men det är lätt
            att ha förståelse för de reservationer och invändningar som finns,
            inte minst från Miljöpartiet, när det gäller integritet.
          </note>
          <note>
            Om man upprättar ett register ska man vara medveten om att det,
            precis som tidigare talare har sagt, finns risk att det utnyttjas
            på fel sätt. Register innebär alltid en risk att informationen
            spiller över och används i något annat syfte än det var tänkt.
            Det finns alltid en risk att den personliga integriteten inte
            respekteras.
          </note>
          <note>
            Men man ska också vara medveten om att det enda sättet att komma
            ifrån den risken till hundra procent är att inte upprätta några
            register över huvud taget. Det är naturligtvis inte heller någon
            framkomlig väg. Oavsett hur vi vänder oss kommer vi hela tiden
            att få göra avvägningen mellan å ena sidan att använda register
            för att maximera nyttan för forskning och annat och å andra sidan
            att bevara den personliga integriteten.
          </note>
          <note>
            I den proposition som vi nu kommer att fatta beslut om har den
            avvägningen gjorts på ett väldigt klokt sätt, tycker jag. När
            det gäller de här uppgifterna är det, återigen som tidigare talare
            har sagt, valfritt att vara med i registren. Det går att säga:
            Nej, jag vill inte att mina uppgifter registreras på det här sättet.
          </note>
          <note>
            Registren kommer att användas på ett anonymiserat sätt. Givet
            att alla följer de bestämmelser vi nu sätter upp finns det ingen
            risk att uppgifter om mig som person kommer på avvägar. Det är
            också möjligt att radera uppgifterna i efterhand. Det är möjligt
            att säga: Jag vill inte vara med i det här registret längre.
          </note>
          <note>
            Vidare kommer de här frågorna att tittas på av en speciell utredning
            som ska kika på just registerbaserad forskning. Det är klokt,
            då den här lagändringen handlar om ett ganska detaljerat område.
          </note>
          <note>
            Det finns dock skäl att titta på det här ur ett bredare perspektiv.
            Ett är möjligheten att använda svenska register för att åstadkomma
            forskning i världsklass, som i projektet Lifegene.
          </note>
          <note>
            Den möjligheten finns också på andra områden och i andra delar
            av de svenska registren. Då gäller det, precis som här, att vi
            kan nyttja dem på bästa sätt samtidigt som vi respekterar den
            personliga integriteten. Därför är det mycket klokt att lagen
            som vi nu fattar beslut om är tidsbegränsad.
          </note>
          <note>
            Det är också mycket klokt att vi tar ett bredare grepp om detta
            i en speciell utredning. Därför yrkar jag bifall till förslaget
            i betänkandet och avslag på motionen.
          </note>
          <note type="speaker">
            Anf. 14 THOMAS STRAND (S) replik:
          </note>
          <note>
            Fru talman! Jag vill inte göra Emil Källström ledsen, men egentligen
            var det meningen att jag skulle ta replik på Tina Acketoft. Jag
            fick inte knappen att fungera i tid, så det blir Emil som får
            ta repliken.
          </note>
          <note>
            Vi är ju överens om den här lagen, så det är ingen elak fråga
            jag har utan mer en synpunkt. Jag vill absolut inte vara elak
            över huvud taget. Ibland kan man vara kritisk, men nu är vi ju
            ganska överens.
          </note>
          <note>
            Det finns dock invändningar från Datainspektionen och Justitiekanslern
            som stämmer till eftertanke. Det är därför vi i vårt särskilda
            yttrande betonar vikten av att frågan om lagstiftningen kommer
            tillbaka till riksdagen när den utvärderas. Det är det som vi
            poängterar och som jag vet att konstitutionsutskottet har diskuterat.
          </note>
          <note>
            Det står också i propositionen att regeringen ska utvärdera just
            de här två lagarna. Det är det min fråga gäller. Hur kommer regeringen
            att följa upp och utvärdera den lagstiftning som vi nu diskuterar
            och som kommer att bli verklighet?
          </note>
          <note type="speaker">
            Anf. 15 EMIL KÄLLSTRÖM (C) replik:
          </note>
          <note>
            Fru talman! Jag ska försöka ta på mig min folkpartistiska hatt,
            i den mån en sådan finns.
          </note>
          <note>
            Jag kan konstatera att när Thomas Strand och jag har replikskiften
            handlar de nästan alltid om att vi håller med varandra, och det
            är ju trevligt.
          </note>
          <note>
            Mitt enda svar på exakt hur den här utvärderingen ska ske är
            att det får vi se. Det är helt uppenbart att vi är överens – vi
            yrkar på exakt samma sak när det gäller propositionen och när
            det gäller betänkandet.
          </note>
          <note>
            Vi är också överens om att det här måste följas upp och komma
            tillbaka. Utvärderingen måste innebära att vi på nytt tar ställning
            i ärendet, oavsett om det gäller att fortsätta eller att tweaka
            förslaget på ett eller annat sätt.
          </note>
          <note>
            Exakt hur utvärderingen ska ske kan jag inte svara på. Jag vet
            inte om jag hade kunnat göra det om jag hade haft en ännu större
            folkpartistisk hatt, men jag kan konstatera att vi är överens
            om behovet av att fortsätta följa de här frågorna.
          </note>
          <note type="speaker">
            Anf. 16 THOMAS STRAND (S) replik:
          </note>
          <note>
            Fru talman! Jag vet inte om Emil Källström och jag alltid är
            överens när vi diskuterar olika frågor. Jag tycker själv att vi
            inte är det, men i dag är vi faktiskt överens om den viktiga lagstiftning
            som vi diskuterar och ska votera om senare.
          </note>
          <note>
            Invändningarna från Datainspektionen och Justitiekanslern stämmer
            ändå till eftertanke. De handlar ju om att värna den personliga
            integriteten, och det är jätteviktiga frågor.
          </note>
          <note>
            Nu har vi en borgerlig regering i allians, men det är viktigt
            att det parti som har regeringstaburetten fokuserar särskilt på
            hur uppföljningen och utvärderingen ska gå till.
          </note>
          <note>
            Lite orolig blir jag när Emil Källström säger att vi får se hur
            det blir och jag märker att Tina Acketoft skakar på huvudet samtidigt
            och bekräftar att det är lite löst i kanten. Därför tycker jag
            att min fråga är viktig.
          </note>
          <note>
            Det är oerhört viktigt att vi nu får en utvärdering av regeringen
            som är kraftfull och verkningsfull så att vi har ett bra underlag
            när vi ska återkomma till den här lagstiftningen efter 2015 års
            utgång. Jag hoppas att det blir lite mer kött på benen och att
            det blir en kraftfull utvärdering.
          </note>
          <note type="speaker">
            Anf. 17 EMIL KÄLLSTRÖM (C) replik:
          </note>
          <note>
            Fru talman! Du har naturligtvis rätt i att vi inte alltid är
            överens, Thomas Strand. Ibland bråkar vi lite om vem som är mest
            överens om de saker vi tycker är viktiga, men vi har ofta diskussioner
            i ganska positiv anda angående samverkan, innovation och annat.
          </note>
          <note>
            Så är det – det här beslutet innebär i stort att när det gäller
            uppföljningen och utvärderingen har vi förtroende för att regeringen
            gör på rätt sätt. Det är jag fullkomligt trygg i, och faktum är
            att det är även du, Thomas Strand, fullkomligt trygg i. Annars
            hade ju du yrkat på att riksdagen skulle kräva att vid en viss
            tidpunkt få tillbaka ärendet – vilket du inte gör, för vi yrkar
            ju på samma sak.
          </note>
          <note>
            Vi kan återigen och den här gången vara överens om att vi har
            förtroende för att regeringen gör det här på ett klokt sätt.
          </note>
          <note type="speaker">
            Anf. 18 YVONNE ANDERSSON (KD):
          </note>
          <note>
            Fru talman! Jag slänger mig direkt in och försöker hjälpa till
            att svara på replikväxlingen med Thomas Strand.
          </note>
          <note>
            Regeringen har tillsätt en utredning som kommer att följa det
            här arbetet i två år. Den kommer att följa det noggrant utifrån
            vad som har sagts i remissvaren från bland annat Datainspektionen.
            Där känner jag mig helt trygg.
          </note>
          <note>
            Fru talman! I ärende efter ärende efterfrågar vi politiker forskningens
            resultat. När vi vill söka lösningar på framtidens och samtidens
            problem vill vi ha forskningsresultat. Vi vill ha mer kunskap.
            Alltför ofta finner vi att forskarna svarar under förutsättning
            att eller om de här premisserna gäller så stämmer det här. Vi
            behöver hela tiden gå vidare och säkerställa den kunskap som vi
            ska utgå från. Det är framtidens utmaningar för varje forskningsgrupp
            och varje forskare.
          </note>
          <note>
            För att forska behövs verktyg. Det har vi. Vi har jättemånga
            duktiga forskare med geniala hjärnor som verktyg – om vi så ska
            kalla det – för att få fram den yttersta av kunskaper. Men vi
            behöver också dataunderlag om det område som ska beforskas, och
            det är detta dataunderlag som vi nu diskuterar och som betänkandet
            handlar om.
          </note>
          <note>
            Att systematiskt samla in data så att vi kan följa trender över
            tid är en nödvändighet om vi vill motverka allvarliga sjukdomar
            – allt till förmån för vår befolkning och människors väl och hälsa.
          </note>
          <note>
            Det här betänkandet gäller i hög grad projektet Lifegene som
            ligger på Karolinska Institutet i samarbete med Linköpings, Lunds,
            Uppsala och Umeå universitet. Där har man haft sådana register.
            Vad som stoppade det hela var dagens regel om att man i princip
            ska ha en specifik frågeställning för att man ska få upprätta
            sådana register.
          </note>
          <note>
            Problemet är att vi inte känner till alla frågeställningar från
            början. Ofta innebär ny kunskap att nya frågeställningar uppkommer,
            och man behöver gå vidare. Därför behövs nya regler för hur man
            ska få använda registren.
          </note>
          <note>
            Hela den här proceduren tycker jag är spännande. Datainspektionen
            säger nej, och projektet får därför delvis upphöra till dess att
            man har gått igenom reglerna. I mycket hög grad har man under
            remissbehandlingen funnit att nya regler är lämpliga. Då får vi
            möjlighet att fatta beslut om detta i Sveriges riksdag.
          </note>
          <note>
            Det handlar om nya regler för viktig forskning som vi alla behöver.
            Tänk bara på hjärt- och kärlsjukdomar. Vi skulle kunna spara massor
            med människors liv och hälsa genom att fortsätta med denna forskning
            och få fram, som vi hoppas, bra medel för att motverka dessa sjukdomar.
          </note>
          <note>
            Fru talman! Förslaget är alltså att vi ska kunna använda personuppgifter
            till forskning. Statliga universitet och högskolor ska få skapa
            registerunderlag för forskningsprojekt om arv och miljö och vad
            detta betyder för uppkomsten och utvecklingen av olika typer av
            sjukdomar och för människors hälsa i övrigt.
          </note>
          <note>
            Personuppgifterna i dessa register ska få samlas in enbart om
            personen i fråga har gett sitt aktiva samtycke, och uppgifterna
            ska raderas på begäran. Personuppgifter som inte direkt kan kopplas
            till en enskild person ska sedan kunna lämnas ut till konkreta
            forskningsprojekt som har godkänts vid en etisk prövning. Detta
            tycker jag är mycket tillfredsställande.
          </note>
          <note>
            Vi är överens med Socialdemokraterna. Vi är överens om att detta
            är viktigt för samtidens och framtidens forskning.
          </note>
          <note>
            Regeringen har som jag tidigare sagt tillsatt en utredning om
            förutsättningarna för registerbaserad forskning, och därför kommer
            den förändring som vi fattar beslut om senare i dag och som vi
            debatterar nu att gälla enbart i drygt två år. Uppföljningen ska
            ske på ett genomgripande sätt innan vi permanentar något.
          </note>
          <note>
            Lagen ska gälla från den 1 december 2013 till och med den 31
            december 2015. Jag yrkar bifall till utskottets förslag och avslag
            på samtliga motioner.
          </note>
          <note>
            I detta anförande instämde Annika Eclund (KD).
          </note>
          <note>
            Överläggningen var härmed avslutad.
          </note>
          <note>
            14 § Kommunal medfinansiering av statlig sjöfartsinfrastruktur
          </note>
          <note type="speaker">
            Anf. 19 PETER ERIKSSON (MP):
          </note>
          <note>
            Fru talman! Ledamöter! Åhörare! Vi ska nu diskutera kommunal
            medfinansiering av statlig sjöfartsinfrastruktur. Låter det spännande?
            Ja, det är det.
          </note>
          <note>
            De senaste åren har vi sett en utveckling i Sverige där de statliga
            angelägenheterna, infrastrukturen – vägar, järnvägar och annan
            infrastruktur – i allt större utsträckning ska finansieras av
            kommunerna och regionerna. Detta är en utveckling som kan vara
            bekymmersam.
          </note>
          <note>
            Staten tar ett steg tillbaka och kräver att kommun- och regionpolitiker,
            som normalt har ansvaret för skola, sjukvård, äldreomsorg och
            sådant, också ska ta ansvar för att bygga järnvägar eller åtminstone
            vara med och betala – att ställa upp med kulorna, så att säga.
          </note>
          <note>
            Vad innebär då detta att statliga angelägenheter i allt större
            utsträckning läggs över på kommuner och regioner, som får betala?
            En risk är att vi får felaktiga prioriteringar. Vi kan få en utveckling
            där det som byggs och som det satsas på inte är det som verkligen
            borde byggas. Det kan innebära att vi inte längre har ett långsiktigt
            perspektiv på vad som är det viktiga att göra i Sverige för att
            vi ska få en bra infrastruktur med järnvägar och vägar som fungerar.
            Vi kanske får en närsynt infrastrukturpolitik i stället för en
            utveckling där de långsiktigt viktiga behoven kommer först.
          </note>
          <note>
            Några som har sett just denna typ av problem är Riksrevisionen,
            som för två år sedan gjorde en granskning av denna utveckling
            där kommunernas medfinansiering diskuterades. Man kom fram till
            att det finns stora brister i den politik som den borgerliga regeringen
            har drivit och som mer och mer blir att kommuner och regioner
            ska vara med och pröjsa.
          </note>
          <note>
            Det finns stora problem. Det är kanske inte den gemensamma samhällsnyttan
            som kommer i första hand, utan det blir de projekt och de kommuner
            som har gott om pengar, där det finns resurser och stålar att
            ställa upp med. De kommuner och regioner som har det lite sämre
            ställt och är lite fattigare får inte vara med på tåget – i vart
            fall inte på det nya tåget och den järnväg som byggs.
          </note>
          <note>
            Den seglats som regeringen styr in på ska också in i sjöfarten.
            Det steg som vi nu diskuterar innebär att kommuner och regioner
            i framtiden också ska få den goda möjligheten att vara med och
            betala för sjöfartsinfrastrukturen. Då handlar det om anläggande
            av allmänna farleder som i dag staten ansvarar för – alltså inte
            hamnar och sådant, för där är det redan kommuner och regioner,
            framför allt kommuner, som har ett stort ansvar och får stå för
            kostnaderna.
          </note>
          <note>
            Nu ska man också ut på havet och kunna vara med och ansvara för
            att anlägga allmänna farleder på gemensamma vatten.
          </note>
          <note>
            Jag tror att det finns stora problem. Jag tror som Riksrevisionen.
            I stället för att vi har en stat som försöker se till det gemensamma,
            långsiktiga och bästa och att vi har kommuner som ställer upp
            och ser till att vi har en bra skola får vi kommuner som får vara
            med och betala för infrastrukturen, till järnvägar, till sjöfart
            och till andra saker, och som sedan inte riktigt har de pengar
            som behövs för att vi ska kunna ha en bra skola.
          </note>
          <note>
            Risken långsiktigt är faktiskt att vi får felaktiga investeringar
            i infrastrukturen. Vi får inte de rätta satsningarna, samtidigt
            som vi får en för dålig skola. Det slutar med att vi sitter här
            i riksdagen och pratar om hur vi ska kunna se till att de dåliga
            kommunerna sköter skolan i framtiden. Det är vi själva som med
            ena handen tar pengarna från kommunerna för att de ska betala
            det som staten borde sköta, och det gör att de sedan inte har
            de resurser som krävs för att finansiera skola, sjukvård och äldreomsorg.
          </note>
          <note>
            Det är i alla fall den typen av problem som jag tycker att man
            mycket allvarligt ska fundera på innan man tar ytterligare steg
            på den här vägen, som handlar om att kommunerna ska vara med och
            betala infrastrukturen. Därför yrkar jag bifall till reservationen,
            som säger att vi inte ska ta det här steget nu.
          </note>
          <note type="speaker">
            Anf. 20 PHIA ANDERSSON (S):
          </note>
          <note>
            Fru talman! När jag skrev mitt anförande trodde jag att jag skulle
            vara först, så nu kommer jag att säga exakt samma sak som Peter.
            Men eftersom han är en klok man ska det nog inte vara så svårt.
          </note>
          <note>
            I detta betänkande behandlas regeringens propositionen Kommunal
            medfinansiering av statlig sjöfartsinfrastruktur men också två
            motioner som väckts med anledning av propositionen.
          </note>
          <note>
            En av dessa motioner kommer från oss socialdemokrater. Vi föreslår
            att man ska avslå regeringens förslag och att man inte ska göra
            den här ändringen, med andra ord att man inte ska tillåta kommunerna
            att vara med och medfinansiera sjöfartsinfrastruktur.
          </note>
          <note>
            En förändring i kommunallagen skedde 2009 för att ge kommunerna
            möjlighet att medfinansiera byggande av väg och järnväg som staten
            ansvarar för. Vi socialdemokrater röstade även emot den förändringen,
            då man vältrade över kostnader på kommunerna som staten har ansvar
            för. Nu vill man alltså utvidga det här.
          </note>
          <note>
            Vi socialdemokrater anser att satsningar på vägar, järnvägar
            och vattenfarleder ska styras utifrån nationella behov, på en
            samhällsekonomisk grund, och inte av enskilda kommuners och regioners
            ekonomiska styrka och möjlighet till politisk påtryckning.
          </note>
          <note>
            Det statliga ansvaret för en sammanhållen planering och utbyggnad
            av Sveriges infrastruktur riskerar att påverkas negativt av regeringens
            förslag. Det här har också Riksrevisionen sagt, utan att regeringen
            har tagit notis om det. Man har sagt i rapporten Medfinansiering
            av statlig infrastruktur att den medfinansiering som regeringen
            redan tillämpat under senare år uppvisar klara brister. Bland
            annat har vissa kommuners och regioners vilja till medfinansiering
            gjort att mindre samhällsekonomiskt lönsamma projekt har fått
            förtur framför mer samhällsekonomiska och lönsamma projekt.
          </note>
          <note>
            Det innebär, precis som Peter Eriksson sade, att resursstarka
            kommuner får sina önskemål om infrastruktursatsningar tillgodosedda,
            men de resurssvaga kommunerna får det inte. Man hamnar alltså
            som kommun i en utpressningssituation. Medfinansiering – annars
            blir det ingen infrastruktursatsning.
          </note>
          <note>
            I dag kan kommunerna lämna bidrag till anläggning av allmänna
            farleder som staten ansvarar för genom så kallad förskottering,
            men det innebär att staten måste betala tillbaka de pengar som
            kommunerna lånar ut. Nu luras man in i en fälla genom att gå med
            på förskottering. En bit in i satsningen får man reda på att de
            inte kan fortsätta att exempelvis muddra en hamn om man inte medfinansierar.
            Det innebär att man tvingas att ta över statens ansvar utan att
            få pengarna tillbaka.
          </note>
          <note>
            Den föreslagna utvidgningen av medfinansieringen i det här lagförslaget
            är någonting som regeringen redan lurat in kommunerna i och som
            vi i riksdagen nu ska skapa förutsättningar för och göra lagligt
            i efterhand.
          </note>
          <note>
            I en artikel i Dagens Samhälle står det att Gävle redan bidrar
            med 86 av 271 miljoner. I Mälardalen finns avtal om att Västerås
            ska stå för 70 och Köping för 10 miljoner. Men ingen lagändring
            är gjord när det gäller sjöfartens infrastruktur. Farlederna är
            statliga. Kommunerna får inte betala. Och vi ska sitta här i riksdagen
            och rösta om ett lagförslag i eftermiddag.
          </note>
          <note>
            Detta innebär att Sjöfartsverket och Näringsdepartementet drivit
            på kommunerna att gå utanför sina rättigheter. Nu sitter de i
            den så kallade rävsaxen. Och detta ska vi rätta till i efterhand.
          </note>
          <note>
            Att övervältra kostnader från staten på kommunerna minskar möjligheterna
            för kommunerna att utföra sina åtaganden. Kommunalskatt och landstingsskatt
            är faktiskt till för vård, skola och omsorg. Det ska också vara
            en hög kvalitet. 218 kommuner i det här landet har redan höjt
            skatten sedan 2006 för att klara dessa kärnverksamheter.
          </note>
          <note>
            Att vi, som i det här förslaget, nu ska vältra över ytterligare
            kostnader på kommunerna, trots Riksrevisionens rapport, kommer
            bara att ta utrymme från bland annat äldreomsorg, skola och annan
            viktig kommunal verksamhet.
          </note>
          <note>
            Fru talman! Jag vill med detta sagt yrka avslag på propositionen
            och bifall till vår reservation vad gäller medfinansiering av
            statlig sjöfartsinfrastruktur.
          </note>
          <note type="speaker">
            Anf. 21 LARS ELINDERSON (M):
          </note>
          <note>
            Fru talman! Det här betänkandet gäller, som sagts tidigare, regeringens
            proposition Kommunal medfinansiering av statlig sjöfartsinfrastruktur
            och två motioner som har väckts med anledning av propositionen.
          </note>
          <note>
            Förslaget innebär att de regler som i dag gäller för statliga
            vägar och järnvägar utvidgas till att också omfatta viss sjöfartsinfrastruktur.
            Och det innebär en möjlighet att göra undantag från det krav på
            anknytning till kommunens eller landstingets område som finns
            i 2 kap. 1 § kommunallagen.
          </note>
          <note>
            Förslaget innebär också att reglerna för kommunal redovisning
            av bidrag till statlig infrastruktur även ska omfatta bidrag för
            medfinansiering av anläggande av allmän farled. De nya bestämmelserna
            föreslås, som sagt, träda i kraft den 1 december 2013.
          </note>
          <note>
            Konstitutionsutskottets betänkande gäller den konstitutionella
            och kommunalrättsliga frågan om undantag från de allmänna bestämmelser
            om statlig infrastruktur som finns i kommunallagen. Huvudsyftet
            med förslaget är att skapa neutrala regler för investeringar i
            närliggande trafikinfrastruktur.
          </note>
          <note>
            Frågan har, som också har nämnts tidigare, konkreta effekter
            för ett antal viktiga projekt där medfinansiering är en del av
            planeringsprocessen. Det gäller till exempel Gävle farled och
            Södertälje sluss. Byggstarten för projektet i Gävle ägde rum under
            2012 med finansiering med statliga anslagsmedel. Den inriktning
            som Trafikverket och Gävle kommun kommit överens om är att kommunen,
            om det finns lagliga förutsättningar för det, ska bidra med en
            del av investeringskostnaden i projektets slutskede. Även i fråga
            om Södertälje sluss ingår kommunala bidrag som en del av planeringen.
          </note>
          <note>
            Om riksdagen avslår regeringens proposition skulle det inte bara
            innebära ett dråpslag mot dessa två projekt. Det skulle också
            försvåra möjligheterna att förbättra svensk sjöfartsinfrastruktur
            på lång sikt. Det gäller alltså inte bara Gävle och Södertälje.
            Det gäller Norrköping, Karlstad, Kristinehamn och Piteå – listan
            skulle kunna göras längre.
          </note>
          <note>
            I den reservation som finns i betänkandet bygger reservanterna
            framför allt sitt avslagsyrkande på Riksrevisionens rapport Medfinansiering
            av statlig infrastruktur , som också konstitutionsutskottets ordförande
            var inne på i sin inledning.
          </note>
          <note>
            Jag brukar ha som vana att berömma konstitutionsutskottets ordförande
            för hans inledning, men den här gången gav han sig ut på en seglats
            som inte var relevant för ärendet. Först och främst avser ärendet
            inte farleder till havs, utan det avser farleder som har koppling
            direkt till den infrastruktur som primärkommunerna redan i dag
            har ett ansvar för.
          </note>
          <note>
            Rapporten lämnades 2011. Det är riktigt att i rapporten riktades
            kritik mot regeringens dåvarande politik för medfinansiering.
            Man påvisade i sin granskning att regeringens medfinansieringspolitik
            i det läget hade brister och att infrastruktursatsningar ska styras
            utifrån samhällsekonomisk nytta och inte egna kommuners eller
            regioners ekonomiska styrka och möjligheter till politisk påtryckning.
            Rapporten lämnades, som sagt, 2011 och behandlades av riksdagen
            2012. Riksdagen gav då regeringen i uppdrag att utarbeta tydliga
            riktlinjer för medfinansiering i enlighet med det Riksrevisionen
            efterlyste för att komma till rätta med de brister som revisionens
            granskning hade visat.
          </note>
          <note>
            I arbetet med att ta fram förslag till en nationell trafikslagsövergripande
            plan för 2014–2025 har regeringen beslutat att Trafikverkets arbete
            med medfinansiering genom bidrag ska genomföras enligt tydliga
            riktlinjer på det sätt som också angavs i riksdagens tillkännagivande
            2012. I beslutet framhåller regeringen bland annat att de transportpolitiska
            målen ska vara utgångspunkt för urvalet av projekt, vilket bland
            annat innebär att projekten som huvudregel ska vara samhällsekonomiskt
            lönsamma samt att medfinansiering inte ska innebära att en kommun
            kan köpa sig förbi kön. Det betonas också att medfinansiering
            ska vara frivillig. Regeringen har därmed beaktat den kritik en
            majoritet i riksdagen framförde i det tillkännagivande som tidigare
            riktats mot medfinansieringspolitiken.
          </note>
          <note>
            Det är viktigt, fru talman, inte bara för staten utan också för
            kommuner och landsting, att infrastruktur och kommunikationer
            fungerar väl. Därför finns det också ett brett intresse hos lokala
            och regionala aktörer att påverka planeringen och utformningen
            av ett samhälles infrastruktur, särskilt i sådana fall där investeringen
            har stor betydelse för den lokala eller regionala utvecklingen.
          </note>
          <note>
            En utvidgning av kommunernas och landstingens möjligheter att
            lämna bidrag till statlig infrastruktur till att även omfatta
            investeringar i farleder är ett logiskt steg på ett område som
            redan tidigare har öppnats för den kommunala kompetensen. Transportinfrastrukturen
            är inte avgränsad till transportslag, och det är inte rimligt
            att investeringar i vägar och järnvägar som underlättar transporter
            exempelvis till och från en hamn ska ses på ett annat sätt än
            investeringar i den mottagningskapacitet som finns i hamnen eller
            det krav på framkomlighet och säkerhet som ställs på den farled
            som leder in till hamnen. Möjligheten till medfinansiering kan
            i vissa fall underlätta för projekt som annars skulle vara kompetensöverskridande.
          </note>
          <note>
            Det finns också skäl att påpeka att det inte finns helt tydliga
            gränser mellan statens och kommunernas ansvar när det gäller investeringar
            i sjöfartsinfrastruktur. Staten svarar i regel för farleder fram
            till gränsen för en allmän hamn enligt vad som följer av Sjöfartsverkets
            register över allmänna farleder och allmänna hamnar. Samtidigt
            finns det ett stort antal undantag från denna grundregel. Den
            geografiska gränsen går egentligen bara att lägga fast för varje
            enskild hamn baserat på de speciella förhållanden som av historiska
            eller andra skäl har kommit att råda för just den hamnen.
          </note>
          <note>
            Från både statligt och kommunalt håll finns önskemål om att kommunal
            medfinansiering ska vara en möjlig finansieringsform eftersom
            det kan finnas ett tydligt kommunalt intresse och nytta av sådana
            investeringar. Det finns också ett värde i att kommuners och landstings
            möjlighet till inflytande över förvaltningen av infrastrukturen
            blir mer neutral i förhållande till trafikslagen. Detta framkommer
            också i remissyttrandet till Näringsdepartementet som lämnades
            av Sveriges Kommuner och Landsting. Vi delar den uppfattningen.
          </note>
          <note>
            Fru talman! Eftersom sjöfarten i hög grad är sammankopplad med
            övrig infrastruktur är det viktigt för genomförandet av övergripande
            infrastruktursatsningar att lagstiftningen när det gäller kommunal
            medfinansiering är trafikslagsneutral. Att utesluta möjligheten
            till kommunal och landstingskommunal medfinansiering när det gäller
            sjöfartsinfrastruktur skulle motverka en positiv utveckling av
            hela det svenska transportsystemet.
          </note>
          <note>
            Fru talman! Jag yrkar bifall till förslaget i utskottets betänkande
            och avslag på reservationen.
          </note>
          <note type="speaker">
            Anf. 22 PHIA ANDERSSON (S) replik:
          </note>
          <note>
            Fru talman! Det är intressant att Lars Elinderson räknar upp
            de projekt som redan är i gång. Han räknar upp de projekt som
            redan har startat. Kommunalråden i bland annat Västerås har sagt
            att medfinansiering från dem var ett krav för att projektet över
            huvud taget skulle bli av. Om man har tecknat avtal om medfinansiering
            av de projekt som Lars Elinderson har räknat upp för att de ska
            bli av är de inte lagliga. Det är ju först i eftermiddag som vi
            ska rösta i frågan.
          </note>
          <note>
            Är det inte så, Lars Elinderson, att kommunerna sitter i fällan?
            Det är ungefär som att sitta i råttfällan och vara glad för att
            katten inte är där. Man är tvungen att gå med på kraven för att
            projektet ska bli av. Vissa kommuner har gått med på att förskottera,
            och när man väl har börjat kommer kravet på medfinansiering.
          </note>
          <note>
            Hur mycket mer tror Lars Elinderson att kommunerna tål? Hur mycket
            övervältringseffekter på kommunerna ska vi tillåta? Hur påverkar
            detta de kärnverksamheter som kommunerna själva tar upp skatt
            till?
          </note>
          <note type="speaker">
            Anf. 23 LARS ELINDERSON (M) replik:
          </note>
          <note>
            Fru talman! Jag kan inte kommentera de förhandlingar som har
            skett mellan de socialdemokratiska ledningarna i de två kommuner
            som nämndes, Västerås och Gävle, och Trafikverket. Jag har inte
            insikt i vad den socialdemokratiska ledningen i Gävle har haft
            för utgångspunkter för den överenskommelse man har tecknat. Men
            man har uppenbarligen ändå accepterat Trafikverkets uppläggning
            av projektet. Om det är ett lagbrott får det i så fall överklagas
            av någon, om det är möjligt att överklaga i det här skedet. Sedan
            får den politiska majoriteten i Gävle ta konsekvensen av att man
            i så fall har brutit mot de nuvarande kompetensreglerna. Men jag
            kan inte uttala mig om detta.
          </note>
          <note>
            Jag har sysslat med investeringskalkyler i min civila verksamhet
            i många år. Jag vet att till skillnad mot en del av de kommunala
            investeringarna bygger affärsmässiga investeringar alltid på en
            lönsamhetskalkyl. Det ska inte vara fråga om en kostnad, utan
            den investering man gör ska vara långsiktig. Jag förutsätter att
            de kommuner som gör en bedömning av om de vill gå in i en investering
            i infrastruktur också bedömer att den kan ha en positiv effekt
            för den kommunala ekonomin på längre sikt. Annars skulle jag som
            kommunalråd aldrig gå med på en sådan investering.
          </note>
          <note>
            Jag har som kommunalråd vid flera tillfällen i mitt tidigare
            liv varit med om att förskottera investeringar i statlig infrastruktur,
            till exempel väginvesteringar. Det har jag gjort därför att jag
            har upplevt att det var enda sättet min kommun hade möjlighet
            att påverka utformningen av och genomförandet av projektet. Det
            var inte en prioritering som gjordes av Trafikverket, dåvarande
            Vägverket, utan det var en tidigareläggning som var viktig för
            kommunens ekonomiska och näringsmässiga utveckling.
          </note>
          <note type="speaker">
            Anf. 24 PHIA ANDERSSON (S) replik:
          </note>
          <note>
            Fru talman! Det är lätt att lyfta fram socialdemokratiska kommunalråd.
            Men vem tecknade de avtal med? Sjöfartsverket, Näringsdepartementet
            – vem styr där?
          </note>
          <note>
            Det här är helt klart ytterligare övervältringar på kommunerna.
            Vilken kommun vill inte utvecklas och ha en bra infrastruktur?
            Det är precis detta som är rävsaxen. Det är därför det är så viktigt
            att det här är ett statligt ansvar så att man ser helheten i landet
            och att inte de kommuner och regioner som har starka muskler går
            före dem som kanske har en mindre ekonomisk ram för att gå med
            i någonting sådant här. Jag tror att viljan finns hos alla att
            få så bra infrastruktur som möjligt. Frågan är under vilka förutsättningar
            de blir pressade till olika beslut.
          </note>
          <note>
            Södertälje kommun bidrar redan till muddringen av Södertälje
            sluss och farleden i Mälaren, trots att det är vi här som ska
            trycka på knappen i dag på eftermiddagen. Det avtalet har kommunen
            väl ändå tecknat med någon, Lars Elinderson?
          </note>
          <note type="speaker">
            Anf. 25 LARS ELINDERSON (M) replik:
          </note>
          <note>
            Fru talman! Hela det här konceptet bygger på frivillighet. Ingen
            kommun är tvingad. Även om det naturligtvis skulle innebära fördelar
            om man går med på en finansiering är man inte tvingad att göra
            det. Det är en prioritering som kommunen själv gör.
          </note>
          <note>
            Jag ska medge att när riksdagen lämnade ett tillkännagivande
            till regeringen med anledning av Riksrevisionens rapport kände
            jag mig ganska kluven. Jag röstade inte för tillkännagivandet,
            men jag tyckte att det låg en del i den kritik som då framfördes.
            Jag har förstått att även regeringen tyckte detta eftersom man
            så seriöst har tagit tag i frågan och gett Trafikverket ett uppdrag
            i princip i enlighet med det majoriteten beslutade i tillkännagivandet.
            Man ser till att det är den övergripande nationella planeringen
            som ska vara avgörande för turordningen för de investeringar som
            genomförs. Man beslutade att ingen kommun ska kunna köpa sig före
            i kön, och man betonar att medfinansieringen ska vara frivillig.
          </note>
          <note>
            Det var där ni hade invändningar när ni gjorde tillkännagivandet
            2012. Ni har samma invändningar i dag igen, trots att regeringen
            har tillmötesgått era krav i tillkännagivandet. Jag kan inte riktigt
            se annat än att det här är den obotfärdiges försvar. Man hade
            rätt den gången, och då står man fast vid den åsikten även om
            regeringen har rättat till de eventuella brister som fanns för
            två år sedan.
          </note>
          <note type="speaker">
            Anf. 26 PETER ERIKSSON (MP) replik:
          </note>
          <note>
            Fru talman! Jag har ett par frågor och funderingar om det här.
            Det gäller delvis den fråga som Phia Andersson var inne på tidigare,
            att regeringen och regeringens myndigheter träffar avtal med kommuner
            trots att vi inte har en täckande lagstiftning på området. Tycker
            Lars Elinderson att det är bra att man agerar på det sättet innan
            ens lagstiftningen är på plats?
          </note>
          <note>
            Den andra frågan handlar om frivillighet. Det talas om frivillighet,
            men det är statens prioritering som ska gälla. Till syvende och
            sist blir det ändå ett krav på medfinansiering. De projekt där
            kommuner inte ställer upp blir inte av, inte i den tid som de
            annars skulle ha genomförts. De blir antingen inte av alls eller
            mycket försenade. Så det blir ändå en utpressningssituation i
            enskilda kommuner som kanske redan har dåligt med pengar till
            skola och äldreomsorg.
          </note>
          <note type="speaker">
            Anf. 27 LARS ELINDERSON (M) replik:
          </note>
          <note>
            Fru talman! Jag kan inte riktigt bedöma de avtal som har tecknats
            med Gävle och Västerås – det är de som har lämnats som exempel.
            Jag kan inte uttala mig om dem.
          </note>
          <note>
            För egen del kan jag bara säga att om jag hade varit kommunalråd
            hade jag varit väldigt försiktig med att gå in i ett avtal som
            inte har täckning i lagstiftningen. Det är min egen bedömning.
            Nu vet inte jag hur det ligger till i det här konkreta fallet;
            jag har inte bedömt de avtalen. Men Peter Eriksson får nöja sig
            med det svaret. Så skulle jag ha agerat.
          </note>
          <note>
            Jag uppfattar de direktiv som regeringen har gett Trafikverket
            så att man inte får ändra prioriteringen av olika projekt. Det
            ska vara den samhällsekonomiska nyttan som är det grundläggande
            för prioriteringen. Men finns det mer pengar i projekten som helhet
            kan tidsplanerna förändras. Som jag har tolkat det här innebär
            det att det går att tidigarelägga investeringar om det till exempel
            innebär att man kan dra större nytta av andra tidigare gjorda
            kommunala investeringar, till exempel investeringar i ett kommunalt
            vägnät som leder fram till hamnen. Som jag tog upp som exempel:
            Är det verkligen rimligt att man ska ha andra regler för investeringar
            i vägar och järnvägar i försörjningsledet fram till hamnen än
            för investeringar i den fortsatta försörjningsvägen ut från hamnen,
            det vill säga i farleden? Jag tycker inte att det är rimligt.
          </note>
          <note>
            Jag uppfattar att regeringen har varit lydig, om man kan säga
            så, och följt de direktiv som riksdagen har gett i det beslut
            som fattades för två år sedan. Jag tycker att ni skulle applådera
            det beslutet.
          </note>
          <note type="speaker">
            Anf. 28 PETER ERIKSSON (MP) replik:
          </note>
          <note>
            Fru talman! Jag tror inte att de avtal som Trafikverket och kommunerna
            har träffat är olagliga. Jag tror att det finns klausuler om att
            det ska till en lagstiftning, men jag tycker ändå att det är problematiskt
            att man träffar den typen av avtal innan det finns en lagstiftning
            på plats.
          </note>
          <note>
            Den andra frågan är långsiktigt mer viktig. Jag uppfattar inte
            att Lars Elinderson har uppfattat frågan riktigt rätt. Det handlar
            inte om förskottsbetalningar som när han och jag var kommunalråd
            och kunde diskutera med myndigheten om kommunen skulle vara med
            och betala lite grann därför att det var tidigareläggning eller
            liknande. Jag har också varit i en sådan situation. Nu handlar
            det om medfinansiering och om projekten över huvud taget ska bli
            av. Det handlar om stora delar av finansieringen i till exempel
            Mälardalen av stora trafik- och infrastrukturprojekt där man förhandlar
            med landstingen runt om och kommunerna om finansiering. Det är
            inte fråga om att tidigarelägga, utan det är fråga om projekten
            över huvud taget blir av.
          </note>
          <note>
            Man sätter en liten kommun i en utpressningssituation när det
            gäller om viktiga centrala infrastrukturprojekt ska bli av. I
            den enskilda kommunen får man kanske fundera: Har vi pengar så
            att vi klarar av kostnaderna för lärarna, skolorna, äldreomsorgen?
            Så tvingar staten en att lägga ut miljontals kronor på infrastrukturprojekt
            i stället för att få prioritera det som vi sagt i lagen att kommunen
            borde syssla med.
          </note>
          <note type="speaker">
            Anf. 29 LARS ELINDERSON (M) replik:
          </note>
          <note>
            Fru talman! Jag ska inte diskutera ekonomisk teknik med Peter
            – jag vet att Peter också är ekonom. Men jag vill ändå säga att
            jag tycker att det är lite billigt att ställa investeringskostnader
            mot löpande driftskostnader, oavsett vad det är för verksamheter.
            Även i kommunal verksamhet borde det vara så att kommunen gör
            en prioritering. Vad är lönsamt, vad är det som ger tillbaka resurser
            i form av ekonomisk utveckling, näringslivets tillväxt och liknande?
            Den bedömningen måste ligga till grund inte bara för Trafikverkets
            prioritering utan också för kommunens prioritering.
          </note>
          <note>
            Dessutom är det inte så, som både Peter och Phia sade i inledningen,
            att regeringen tvingar kommunerna att prioritera bort eller minska
            och göra besparingar i andra verksamheter. Under den här mandatperioden
            och förra har regeringen tillfört i storleksordningen mellan 40
            och 70 miljarder, beroende på hur man räknar, till kommunala verksamheter.
            Investeringar i infrastruktur har alltså inte trängt ut välfärdstjänster.
          </note>
          <note type="speaker">
            Anf. 30 LARS TYSKLIND (FP):
          </note>
          <note>
            Herr talman! Jag yrkar bifall till förslaget i betänkandet och
            avslag på reservationen. Jag tycker att det är på sin plats att
            vi lägger fast att den absoluta merparten av statlig infrastruktur
            betalas via anslag i statsbudgeten och att det vi nu diskuterar
            handlar om ett komplement. Från Alliansens och Folkpartiets sida
            tycker vi att det är väldigt bra att det här komplementet finns
            och att kommuner, regioner och landsting har möjlighet att medfinansiera.
          </note>
          <note>
            Det handlar om att skapa mervärden för kommuner och regioner
            så att medfinansieringen ger en vinn–vinn-situation. I de situationerna
            är den kommunala eller regionala nyttan helt avgörande.
          </note>
          <note>
            Det är nu tillåtet med medfinansiering för vägar och järnvägar.
            Det har tillkommit en hel del projekt och väldigt stora projekt
            på det sättet. Vi har Västsvenska paketet och Stockholmsöverenskommelsen
            där man har utnyttjat den möjligheten.
          </note>
          <note>
            Ett väldigt aktuellt exempel är E20 som nu är prioriterat i den
            nationella planen. Där är kommunerna i Skaraborg och Västra Götalandsregionen
            med och diskuterar att medfinansiera.
          </note>
          <note>
            Det är inte för att projektet ska bli av på den nivå som Trafikverket
            har föreslagit. Det är för att skapa en högre standard. Den bedömning
            man gör i Skaraborg är att det ger mervärden både regionalt och
            kommunalt.
          </note>
          <note>
            Propositionen handlar om att den möjlighet som finns för vägar
            och järnvägar ska utvidgas till att även gälla att kunna medfinansiera
            viss statlig sjöfartsinfrastruktur.
          </note>
          <note>
            Det handlar om nyinvesteringar i allmän farled. Det är väldigt
            begränsat. Det handlar om nyinvestering eller sådana förbättringar
            som kan likställas med nyinvestering.
          </note>
          <note>
            I dagens läge med det trafikslagsövergripande synsätt som genomsyrar
            all planering av infrastruktur är det en absolut självklarhet
            att det är på det sättet. Om man ska genomföra detta krävs att
            vi har bra regelverk som är tydliga, rättvisa och tar hänsyn till
            bland annat EU-rätten.
          </note>
          <note>
            Herr talman! I den reservation som finns från S, MP och V bygger
            man mycket på slutsatserna i Riksrevisionens rapport Medfinansiering
            av statlig infrastruktur som kom 2011. Där var den stora invändningen
            att det kunde finnas en risk att man skulle kunna köpa sig före
            i kön, som det uttrycktes, och att man då frångått den prioritering
            som bygger på bland annat samhällsekonomiska vinster.
          </note>
          <note>
            Jag instämmer med det Lars Elinderson sade. Kritiken var till
            vissa delar, och kanske till stor del, befogad historiskt sett.
            Det var inte första gången som Riksrevisionen påpekat detta. Riksrevisionens
            rapport bygger på att man har sett på förskotteringsärenden från
            åren 2008–2010.
          </note>
          <note>
            Phia Andersson sade att regeringen inte har tagit någon notis
            om detta. Det är ett direkt felaktigt påstående. Alliansregeringen
            har vidtagit en mängd av åtgärder till följd av rapporten. Den
            kritik som nu framförs får mer eller mindre förpassas till historien.
            Det var bra att den kom, men man har åtgärdat den.
          </note>
          <note>
            Jag vill lyfta fram att vi för det första nu har fått ett helt
            nytt planeringssystem. Varje år tar regeringen fram en nationell
            infrastrukturplanering som gäller år 1–3. Det är sådant som ska
            kunna byggstartas omedelbart. Sedan tar man även fram planering
            för år 4–6 där man ska förbereda för byggstart. Det är en klar
            och tydlig prioritering.
          </note>
          <note>
            När prioriteringen är gjord kan man titta på år 1–3. Där kan
            det bli fråga om alternativ finansiering. Det kan man diskutera,
            och det är då medfinansiering kommer in. Då är prioriteringen
            redan gjord. Förskottering kan bara bli aktuellt för sådana projekt
            som ligger i gruppen 4–6 år.
          </note>
          <note>
            Med andra ord kan inte medfinansieringen i sig längre ändra prioriteringsordningen.
            Det är möjligt att det var så förut. Med dagens planeringssystem
            går inte det.
          </note>
          <note>
            För det andra har regeringen gett ett uppdrag till Trafikverket
            att ge tydliga riktlinjer för medfinansiering. Det har arbetats
            fram, och det är vad man arbetar efter. Det gör man både på Trafikverket
            och på Sjöfartsverket.
          </note>
          <note>
            Det handlar om att man har de transportpolitiska målen som utgångspunkt.
            Där är den samhällsekonomiska lönsamheten en stor och viktig del.
            Det handlar om frivillighet och att inte på något sätt rucka på
            huvudmannaskapet mellan kommun och stat när det gäller infrastruktur.
          </note>
          <note>
            En viktig sak att lyfta fram är att det handlar om bidragsgivarens
            eller medfinansiärens nytta i sammanhanget. Det är inte så att
            man ska medfinansiera något som man inte har ett absolut mervärde
            av.
          </note>
          <note>
            När medfinansiering blir aktuellt handlar det i första hand om
            att göra förbättringar som gör att man får en standardhöjning
            gentemot vad Sjöfartsverket och Trafikverket kan genomföra med
            den budget de har.
          </note>
          <note>
            Huvudregeln är att prioriteringen av de samhällsekonomiskt lönsamma
            projekten är helt oberoende av medfinansieringen. Jag ska vara
            extra tydlig: Prioriteringen bygger inte alls på medfinansieringen.
          </note>
          <note>
            Att man nu vill säga nej till medfinansiering är visserligen
            konsekvent eftersom man även sade nej till medfinansiering av
            järnvägar och vägar. Det kan jag ge en viss eloge för. Men man
            har bidragit till att jobba med det verktyget så här långt.
          </note>
          <note>
            Att nu säga nej till att det skulle gälla statliga allmänna farleder
            blir väldigt inkonsekvent och kontraproduktivt. Det är ändå uppenbart
            att man inte går riktigt i takt med kommunala och regionala företrädare.
            Man vill ute i landet kunna vara med och skapa mervärden i sina
            regioner.
          </note>
          <note>
            Med det yrkar jag bifall till utskottets förslag i betänkandet.
            Det innebär att jag vill säga ja till att kommuner och landsting
            får möjlighet att medfinansiera viss sjöinfrastruktur och att
            vi får en trafikslagsövergripande syn på den här frågan. Allt
            annat är ganska ologiskt.
          </note>
          <note type="speaker">
            Anf. 31 PHIA ANDERSSON (S) replik:
          </note>
          <note>
            Herr talman! Lars Tysklind nämner att infrastruktursatsningarna
            ska ge ett mervärde för kommunen. Jag tror att alla infrastruktursatsningar
            som görs i det här landet har ett mervärde. Annars hade de inte
            gjorts.
          </note>
          <note>
            Lars Tysklind säger också att det kommunerna ger i medfinansiering
            bara är ett komplement. Den allra största parten tar staten ansvar
            för. Man kan då fråga sig varför den inte tar ansvar för helheten.
          </note>
          <note>
            Jag tror inte att det bara är komplement för en kommun. Man kan
            lätt säga: Ni behöver inte det, men då får ni ingen infrastruktursatsning.
            Då skjuts den på framtiden, och så vidare.
          </note>
          <note>
            Jag undrar vad det är för valmöjlighet man egentligen erbjuder.
            Hur många lärare hade man i Gävle fått för 86 miljoner? I Västerås
            är det 70 miljoner. Hur många lärare hade man fått för det? I
            Köping är det 10 miljoner. Hur många lärare hade man fått för
            det?
          </note>
          <note type="speaker">
            Anf. 32 LARS TYSKLIND (FP) replik:
          </note>
          <note>
            Herr talman! Jag får förtydliga mig ännu mer. Det är klart att
            all infrastruktur skapar mervärden, och när staten bygger är det
            en fördel.
          </note>
          <note>
            Det mervärde jag talade om var att man var villig att gå in och
            medfinansiera för att få en bättre standard. Då får man en vinn–vinn-situation
            och kan lokalt och regionalt få fördelar av det.
          </note>
          <note>
            Det är något som man utnyttjat bland annat i Västsvenska paketet.
            Det är känt. Det gäller även Stockholmsöverenskommelsen, och man
            diskuterar det i Skaraborg.
          </note>
          <note>
            Vi får här ett sken av att kommuner inte sysslar med infrastruktur.
            Det är en väldigt stor del av kommuners verksamhet. I kommuner
            måste man alltid kunna prioritera mellan asfalt och skolmjölk,
            om man uttrycker sig lite enkelt. Den processen har man i kommunerna.
          </note>
          <note>
            Exemplet med farleder och hamnar tas upp. Om man för det resonemang
            som Phia Andersson gör här blir frågan: Varför driver de hamnar
            i Köping, Gävle och Västerås? Det gör man de facto kommunalt,
            och det är infrastruktur.
          </note>
          <note>
            Att man nu är villig att vara med och finansiera för att få förbättringar
            i de allmänna farlederna bygger på att man vill kunna utnyttja
            sina hamnar bättre och på det sättet skapa både ekonomiska och
            andra mervärden i sina egna kommuner.
          </note>
          <note>
            Man gör inte det av något slags snällhet och idealitet. Jag utgår
            från att de kommunpolitiker som har tecknat dessa avtal ser de
            sambanden. Det är inte en solklar gräns mellan statlig och kommunal
            infrastruktur. De vävs in i varandra. Detta är ett bra exempel
            på att man gör så.
          </note>
          <note type="speaker">
            Anf. 33 PHIA ANDERSSON (S) replik:
          </note>
          <note>
            Herr talman! Jag fick alltså inte svar på min fråga om hur många
            lärare Gävle, Västerås eller Köping hade fått. Det är precis den
            prioriteringen kommunen måste göra när staten drar sig undan sin
            del av ansvaret.
          </note>
          <note>
            Staten har ansvar för infrastruktur. Den behöver medfinansieringen
            för att den själv inte har pengar och tycker att de ska tas någonstans
            ifrån. Då blir det en medfinansiering från kommunerna.
          </note>
          <note>
            Jag frågar igen: Hur många lärare får man för 86 miljoner i Gävle,
            70 miljoner i Västerås och 10 miljoner i Köping? Det är precis
            den avvägningen man måste göra för att ta över det ansvar staten
            inte tar.
          </note>
          <note type="speaker">
            Anf. 34 LARS TYSKLIND (FP) replik:
          </note>
          <note>
            Herr talman! Jag vet inte hur jag ska svara på detta. Det är
            klart att jag kan räkna ut exakt vad en lärarlön är och vad det
            blir översatt i kronor i precis det ögonblicket, men det handlar
            inte om det. Det handlar om att stat och kommun skapar förutsättningar
            för en ekonomisk utveckling som man i Gävle över tid naturligtvis
            bedömer ska ge ett sådant ekonomiskt utfall att den ska vara med
            och finansiera lärarna. Det är så saker och ting fungerar.
          </note>
          <note>
            Det är inte så att Gävle har lämnats åt sitt öde av staten. Staten
            går in med 271 miljoner. I Gävle har man naturligtvis resonerat
            så här: Om vi tillskjuter de 86 miljonerna kommer vi att få detta
            gjort både något tidigare och något bättre än vad vi annars hade
            fått. Då kan man utnyttja sin hamn som Gävle kommun äger. Det
            är klart att man ser det sambandet väldigt bra kommunalt. Man
            ser det på sin ekonomiska utveckling.
          </note>
          <note>
            Att i ett visst ögonblick översätta ett antal kronor till andra
            saker finns det naturligtvis en viss dynamik i. Det vet Phia Andersson,
            så det behöver jag inte undervisa om.
          </note>
          <note>
            Precis som jag sade förut vävs kommunal och statlig verksamhet
            väldigt mycket in i varandra i infrastruktursammanhang. Där man
            kan se att man kan satsa från båda håll och att båda är vinnare
            i situationen – där ska man göra det.
          </note>
          <note>
            Jag utgår från att vi har så kompetenta kommunpolitiker att de
            kan hantera den frågan tillsammans med staten.
          </note>
          <note type="speaker">
            Anf. 35 PER-INGVAR JOHNSSON (C):
          </note>
          <note>
            Herr talman! Det har varit en besvärlig resa hit till kammaren
            för det lagförslag regeringen har lämnat till riksdagen om kommunal
            medfinansiering av statlig sjöinfrastruktur.
          </note>
          <note>
            Förslaget gick på en mina i trafikutskottet. Nu har vi i konstitutionsutskottet
            reparerat skadan, och förhoppningsvis är farleden fri i eftermiddag
            så att förslaget kan gå i hamn vid voteringen här i kammaren.
          </note>
          <note>
            Vi som i detta ärende utgör majoriteten i konstitutionsutskottet
            delar regeringens uppfattning att den kommunala nyttan av en investering
            i statlig sjöinfrastruktur kan göra en kommunal medfinansiering
            rimlig. Men hittills har detta inte varit tillåtet. Bara investeringar
            i vägar på land och i järnvägar har varit tillåtna för medfinansiering.
            Därför behövs detta lagförslag.
          </note>
          <note>
            Frågan om möjligheterna till kommunal medfinansiering av sjöfartsinfrastrukturen
            har kommit upp eftersom den nationella planen för utvecklingen
            av transportsystemet i Sverige för åren 2010–2021 innehåller två
            objekt som avser att underlätta sjöfarten, dels till Gävle hamn,
            dels till hamnar i Mälaren, bland annat Västerås som har nämnts
            i debatten.
          </note>
          <note>
            Som vi uppfattat läget är de socialdemokratiskt ledda kommunerna
            Gävle och Västerås mycket angelägna om att deras hamnar ska kunna
            få fler och större fartyg till sig. De är därför beredda att vara
            med och medfinansiera de nödvändiga investeringarna. Gävle kommun
            har redan träffat en överenskommelse med Trafikverket om den här
            medfinansieringen. Det förutsätter dock att lagändringen går igenom
            här i riksdagen i eftermiddag.
          </note>
          <note>
            Men här i riksdagen är de socialdemokratiska partikollegerna
            till kommunledningarna i Gävle och Västerås inte med, tvärtom.
            Här vill Socialdemokraterna stoppa det förslag alliansregeringen
            lagt fram för att tillgodose önskemålen från Gävle och Västerås.
            Det är dessutom ett förslag som tillstyrkts av Sveriges Kommuner
            och Landsting, SKL.
          </note>
          <note>
            Dessutom kan man vara förvånad över att Miljöpartiet motsätter
            sig förslaget om att underlätta investeringar som ökar sjöfarten.
            Alla förutsätter att en växande andel av godstrafiken ska kunna
            ske på sjön, som kustsjöfart och inlandssjöfart, och att vi på
            det sättet ska ta hem kapacitets- och miljövinster.
          </note>
          <note>
            När nu Miljöpartiet har en verklig möjlighet att medverka till
            att underlätta denna utveckling av kust- och inlandstrafiken till
            sjöss går de emot förslaget. Jag beklagar det.
          </note>
          <note>
            Min partikollega, Centerpartiets Anders Åkesson i trafikutskottet,
            har tillsammans med sina allianskolleger där – efter den mina
            i trafikutskottet som jag nämnde – skrivit en avvikande mening.
            I den ingår bland annat: Om riksdagen avslår regeringens proposition
            skulle det innebära ett dråpslag för möjligheterna att förbättra
            svensk sjöfartsinfrastruktur.
          </note>
          <note>
            Herr talman! Jag vill inte ha några minor eller andra hinder
            i sjölederna och inte heller några dråpslag mot sjöfarten. Därför
            yrkar jag bifall till regeringens och konstitutionsutskottets
            förslag.
          </note>
          <note type="speaker">
            Anf. 36 PETER ERIKSSON (MP) replik:
          </note>
          <note>
            Herr talman! Det resonemang Per-Ingvar Johnsson förde är kanske
            riktigt. Men det bygger på att vi har en regering som inte bryr
            sig om sjöfarten och inte anser att det är viktigt att prioritera
            att se till att vi har bra hamnar i Gävle, Västerås, Köping och
            sedermera även på andra ställen.
          </note>
          <note>
            Min åsikt är att vi borde ha en regering som i högre utsträckning
            prioriterar sjöfarten och är beredd att satsa pengar på den. Då
            skulle vi i Miljöpartiet inte behöva satsa lika mycket pengar
            i vår statliga budget på skolan runt om i Sverige. Det är ju en
            kommunal angelägenhet. Men nu satsar vi många miljarder på skolan
            i vår statliga budget som vi lägger fram därför att vi anser att
            kommunerna inte har tillräckligt med resurser för detta.
          </note>
          <note>
            I stället har vi en regering i dag som drar resurser från kommunerna
            till infrastruktur, såväl sjöfart som järnvägar och vägar. Då
            har de mindre resurser för att klara av sina egna kärnuppgifter.
            Det är där dilemmat är. Med en annan regering skulle det kunna
            vara lättare.
          </note>
          <note>
            Jag förstår Per-Ingvars argumentation utifrån att vi har en regering
            som inte prioriterar en bra sjöfart och en bra infrastruktur i
            Sverige.
          </note>
          <note type="speaker">
            Anf. 37 PER-INGVAR JOHNSSON (C) replik:
          </note>
          <note>
            Herr talman! Verkligheten är den att regeringen har lagt fram
            ett förslag till infrastrukturplanering som innebär enormt stora
            tillskott i miljarder räknat när det gäller infrastrukturen. Där
            finns bland annat två mycket stora objekt som berör Gävle hamn
            som jag nämnde och sjöfarten till Mälaren. Där är kommunerna mycket
            angelägna om att vara med och medfinansiera för att säkra att
            projekten utformas på det sätt som kommunerna vill.
          </note>
          <note>
            Detta sätt att tala om att man tar pengar från skolan tycker
            jag är synnerligen kortsiktigt. Kommunerna har säkerligen räknat
            på det här. Gör man en investering – som har nämnts i något fall
            här – på 60 miljoner är väl kommunens bedömning den att det rimligen
            ger ökade skatteintäkter. Att få fler jobb i kommunen ökar skatteintäkterna.
          </note>
          <note>
            Kanske ger investeringar på 60 miljoner 10 miljoner mer om året
            i ökade skatteintäkter. Det täcker lärarlöner i kanske 30 år.
            Det är den bedömningen kommunerna måste göra. Man kan inte se
            det bara på ett år. Visst är investeringen stor, men avkastningen
            på investeringen bedömer kommunerna ska bli högre.
          </note>
          <note type="speaker">
            Anf. 38 PETER ERIKSSON (MP) replik:
          </note>
          <note>
            Herr talman! Men Per-Ingvar Johnssons argumentation var ju att
            om inte kommunerna får vara med och medfinansiera blir det ett
            dråpslag mot de här kommunerna.
          </note>
          <note>
            Det måste vara utifrån antagandet att det då inte blir något
            av, att de inte får de här projekten och investeringarna till
            Gävle och runt om Mälaren som i och för sig är viktiga. Det i
            sin tur måste betyda att vi har en regering som inte prioriterar
            frågan utan anser att detta ska byggas bara om kommunerna är med
            och står för fiolerna.
          </note>
          <note type="speaker">
            Anf. 39 PER-INGVAR JOHNSSON (C) replik:
          </note>
          <note>
            Herr talman! Jag delar inte den uppfattningen. Regeringen har
            detta med i sin infrastrukturplanering och är beredd att genomföra
            projekten. Men kommunerna har önskemål om ytterligare saker som
            de vill tillföra projekten, och då måste de vara med och vill
            också vara med och medfinansiera, för att förbättra projekten
            ytterligare.
          </note>
          <note type="speaker">
            Anf. 40 JONAS ÅKERLUND (SD):
          </note>
          <note>
            Herr talman! Jag yrkar bifall till utskottets förslag. Även om
            min ambition är att inte upprepa det som redan är sagt blir det,
            ärligt talat, inte helt lätt den här gången.
          </note>
          <note>
            Riksrevisionens rapport pekar på en lång rad problem, en del
            ganska allvarliga. Den fråga som vi har att ställa oss är: Hur
            gör vi för att minimera problemen?
          </note>
          <note>
            En lösning är naturligtvis att vi förbjuder medfinansiering,
            säger till kommunalråden i exempelvis Gävle: Ni lägger er i det
            som angår er – det får ni sluta med nu! Jag är inte helt säker
            på att det vore så uppskattat där uppe. Om man ser på vad de socialdemokratiska
            kommunalråden säger i exempelvis Gefle Dagblad ser man att de
            är mycket upprörda över att man lägger ned så mycket jobb i Gävle.
            Som man uttrycker saken: Det känns bittert att bli fälld av sina
            egna.
          </note>
          <note>
            Det man kan göra i en sådan situation, när man tillåter finansieringen,
            är att inte acceptera tanken på att det ska medföra att staten,
            Trafikverket, abdikerar från att ha ett nationellt, övergripande
            ansvar för infrastrukturen. Det kravet måste finnas där mycket
            hårt. KU:s beslut bör dessutom ha ett ganska långt bästföredatum,
            gärna längre än två år.
          </note>
          <note>
            Av staten ska vi naturligtvis kräva att den lever upp till sina
            åtaganden. Något annat vore mycket bekymmersamt, för det skulle
            innebära att vi betraktar staten som något slags självspelande
            piano, där regeringen sitter bredvid och inte kan påverka låten.
            Sedan säger vi att närvaron av kommunala pengar får pianot att
            spela fel, och då tar vi bort pengarna. Så bör vi inte ha det.
          </note>
          <note>
            Vi borde tvärtom kräva av staten att den är så ansvarsfull och
            bra att tillgång till kommunala pengar gör det lättare för staten
            att lägga pengar på de ställen man har talat om, där det kanske
            inte finns resurser men finns behov. De kommunala pengar som kommer
            från kommuner med resurser borde underlätta för staten.
          </note>
          <note>
            Det är en helt annan fråga om staten har tagit det ansvaret.
            Det kan vi diskutera hur mycket som helst. Men som jag ser det
            är den frågan inte på konstitutionsutskottets bord, utan det är
            andra utskott som hanterar den typen av frågor.
          </note>
          <note type="speaker">
            Anf. 41 PHIA ANDERSSON (S) replik:
          </note>
          <note>
            Herr talman! Jag begärde ordet när Jonas Åkerlund sade att socialdemokratiska
            kommunalråd vill detta. Ja, det är klart att de vill, och det
            är precis därför de blir utnyttjade. De blir utnyttjade till att
            vara med och betala. Om de vill ha en bra hamn borde staten ta
            sitt ansvar genom att vara med och finansiera hamnen. Jag tror
            inte att det finns något kommunalråd som är villig att betala
            för det som någon annan skulle betala om de inte blir tvingade
            till det.
          </note>
          <note>
            Därför sade vi nej när det gällde vägar och järnvägar, och nu
            säger vi nej också till utvidgningen, för det finns inget kommunalråd
            som egentligen vill lägga pengar där i stället för på kärnverksamheter.
            Men de tvingas göra det för att det över huvud taget ska bli gjort.
          </note>
          <note>
            Känner Jonas Åkerlund till något kommunalråd som hellre betalar
            till vägar och järnvägar än till de kärnverksamheter som kommunen
            faktiskt tar ut skatt för?
          </note>
          <note type="speaker">
            Anf. 42 JONAS ÅKERLUND (SD) replik:
          </note>
          <note>
            Herr talman! Nej, jag känner inte personligen kommunalråden i
            Gävle så väl. Jag sitter på Blekingebänken, men jag är född i
            Gävle, är uppvuxen i Gävleborg och har rätt mycket kontaktytor
            kvar där.
          </note>
          <note>
            Hamnfrågan är mycket viktig i Gävle. Folk tycker att det är en
            viktig fråga. Hamnen betyder mycket för arbetstillfällena, om
            inte annat.
          </note>
          <note>
            Det som har framgått av de tidningsintervjuer med berörda kommunalråd
            i Gävle som jag har läst är att man också har ställt en följdfråga.
            Om de 86 miljonerna inte kan användas till den här satsningen,
            är de egentligen budgeterade för något annat, så att man, som
            det har sagts tidigare, har avstått från att göra förbättringar
            på andra områden? Men Gävles kommunalråd säger: Nej, de är avsedda
            för detta och inget annat.
          </note>
          <note>
            Men vad de egentligen vill kan jag inte veta eftersom jag inte
            har den typen av paraförmåga.
          </note>
          <note type="speaker">
            Anf. 43 TUVE SKÅNBERG (KD):
          </note>
          <note>
            Herr talman! Jag yrkar bifall till utskottets förslag och avslag
            på de båda reservationerna.
          </note>
          <note>
            Vi debatterar sjöfartsinfrastruktur. Det kan låta lite udda när
            det är konstitutionsutskottet som har hand om debatten. Man hade
            kunnat förutse att det var trafikutskottet i stället. Men just
            denna särskilda finansiering faller inom KU:s ansvarsområde, och
            trafikutskottet har redan yttrat sig, gjort sin sakliga bedömning
            och jobbat med frågan.
          </note>
          <note>
            Det gäller alltså olika farleder, som Gävle farled, Västerås,
            Köping och slussen vid Södertälje. Det kan också gälla Norrköping,
            Piteå, Kristinehamn med flera. Trots att det var flera jag räknade
            upp är detta ett komplement, ett undantag. Det allra mesta av
            finansieringen sker över statliga anslag. Vi talar om detta komplement
            när det kan vara en vinn–vinn-situation, när det blir bättre av
            att kommunen eller regionen, landstinget, går in och delfinansierar.
          </note>
          <note>
            Vi ska veta att riktlinjerna säger följande.
          </note>
          <note>
            Vi har redan neutrala regler för andra trafikslag, som vägar
            och järnvägar, och nu kommer vi till den här lilla delaspekten.
            Logiskt sett går regeringen på linjen att alla trafikslag ska
            behandlas lika, och lika logiskt är Socialdemokraterna och Miljöpartiet
            emot det. Man var emot det tidigare när det handlade om vägar
            och järnvägar, och man är emot det också när det till exempel
            handlar om en hamn som ägs helt och hållet av en kommun – den
            ska inte kunna delfinansieras av kommunen.
          </note>
          <note>
            Nu är frågan: Vill Socialdemokraterna och Miljöpartiet riva upp
            de beslut som tidigare har fattats när det gäller vägar och järnvägar?
            Vill Socialdemokraterna och Miljöpartiet att de projekt som just
            nu debatteras på de nämnda platserna inte ska genomföras? Om de
            inte får denna möjlighet till medfinansiering innebär det att
            andra projekt längre fram inte kommer att börja byggas. Alltså
            försenas hela denna byggkedja på plats efter plats.
          </note>
          <note>
            Jag vill också ställa följande fråga: Underkänner Socialdemokraterna
            sina egna kommunalråd på dessa platser som vill delta? Hur kan
            det vara så att Socialdemokraterna i riksdagen vet bättre än kommunalråden
            på den lokala platsen? Vilket underlag har de och som inte kommunalråden
            har? Vilka beslut kan de fatta som är mer riktiga, rättvisande
            och långsiktiga än de beslut som de som finns på plats kan fatta?
            Och hur kan man spela ut lärare mot investeringar i den egna hamnen?
            Tala om äpplen och päron.
          </note>
          <note type="speaker">
            Anf. 44 PETER ERIKSSON (MP) replik:
          </note>
          <note>
            Herr talman! Jag vill bara kortfattat säga till Tuve Skånberg
            att jag själv har varit kommunalråd och känner ganska många kommunalråd.
            Alla kommunalråd som jag känner skulle gärna se att vi får en
            regering som prioriterar infrastruktur högre och som ser till
            att de får resurser att göra nödvändiga infrastruktursatsningar.
            Men det är en hel del som upplever att de hamnar i en utpressningssituation
            där kommunala medel måste in för att det ska bli någon modern
            infrastruktur till just deras kommun. I den fällan sitter de,
            och det är inte så lätt att ta sig ur den när de ska förhandla
            med organisationer som styrs av den regering som vi har i dag.
          </note>
          <note>
            I detta anförande instämde Phia Andersson (S).
          </note>
          <note type="speaker">
            Anf. 45 TUVE SKÅNBERG (KD) replik:
          </note>
          <note>
            Herr talman! Ska jag förstå Peter Eriksson som att han gör sig
            till talesman för de kommuner och de kommunföreträdare – de socialdemokratiska
            kommunalråden – som säger att de i själva verket inte vill ha
            denna möjlighet? Hur ska jag förstå Peter Eriksson?
          </note>
          <note type="speaker">
            Anf. 46 PETER ERIKSSON (MP) replik:
          </note>
          <note>
            Herr talman! Jag är säker på att de hellre skulle se en regering
            som står för finansieringen av den infrastruktur som de i dag
            blir tvungna att ställa upp med kommunala medel till för att den
            ska bli av. Det är nämligen en viktig infrastruktur som betyder
            jobb och framtidstro för till exempel Gävle kommun. Men pengarna
            borde egentligen regeringen och staten stå för.
          </note>
          <note type="speaker">
            Anf. 47 TUVE SKÅNBERG (KD) replik:
          </note>
          <note>
            Herr talman! Jag känner inte till någon finansiering som kommunala
            företrädare inte gärna ser att staten tar över. Det skulle naturligtvis
            vara bättre att få pengar till vård, omsorg, skola och allt annat.
            Men nu är det somliga saker som staten finansierar och andra saker
            som kommunerna finansierar. Kommunalråden har möjlighet, och rent
            av krav på sig, att prioritera. I denna tuffa prioritering, där
            de först måste säkerställa att det finns tillräcklig vård, omsorg,
            lärare och undervisning, gör de bedömningen att detta gagnar deras
            kommun bättre och att detta är viktigare för deras kommun därför
            att det kommer att ge ett ekonomiskt inflöde som gör att de kan
            anställa fler lärare och fler undersköterskor som kan jobba i
            omsorgen. Socialdemokraternas och Miljöpartiets argumentation
            innebär ett underkännande av dessa lokala företrädare. Det tycker
            jag är anmärkningsvärt.
          </note>
          <note type="speaker">
            Anf. 48 LARS JOHANSSON (S):
          </note>
          <note>
            Herr talman! Jag representerar trafikutskottet, och jag noterar
            att trafikutskottets majoritet inte hade någon framgång i konstitutionsutskottet.
            Men det kan också bero på att konstitutionsutskottet inte har
            tagit del av den information som vi i trafikutskottet löpande
            får ta del av. Jag har noterat att borgerliga företrädare talar
            om att socialdemokrater tycker som ni.
          </note>
          <note>
            I tisdags hade trafikutskottet besök av SKL:s moderate ordförande
            Anders Knape och representanter från Sundsvalls kommun, som också
            har ett moderat kommunalråd. Även Motala kommun var representerat
            vid denna överläggning. Vid denna överläggning var man oerhört
            kritisk till regeringens och de statliga myndigheternas sätt att
            göra överenskommelser med kommunerna om medfinansiering.
          </note>
          <note>
            SKL har alltså tillskrivit regeringen och sagt att den tingens
            ordning som nu gäller inte håller och att man i fortsättningen
            inte kan rekommendera kommunerna att ingå avtal med statliga myndigheter
            om medfinansiering. Lars Tysklind var med på sammanträdet, men
            han nämnde ingenting om detta i dag. Men detta var mycket tydligt
            vid tisdagens övning. Det berodde på avtalsbrott i två avtal som
            handlar om bron i Sundsvall och bron i Motala, där regeringen
            har gått ifrån det som kommunfullmäktige i dessa kommuner har
            fattat beslut om enligt avtal. När kommunerna tillskriver regeringen
            svarar inte regeringen. Regeringen vill inte tala med kommunerna
            och reda ut situationen. Det är därför som SKL:s förbundsstyrelse
            har fattat beslutet att de inte längre kan rekommendera kommunerna
            att gå in i någon medfinansiering. Det är verkligheten så som
            den ser ut i dag. Jag vill att ni ska känna till det.
          </note>
          <note>
            När det gäller Socialdemokraternas principiella ställningstagande
            delar jag självklart den uppfattning som Phia Andersson har gjort
            sig till tolk för här i dag och det som förs fram i den reservation
            som har lämnats i konstitutionsutskottet.
          </note>
          <note>
            Jag vill göra några ytterligare förtydliganden. Den infrastruktur
            som regeringen är ansvarig för är inte finansierad. Det är det
            som är problemet. Man har inte med statliga medel finansierat
            sin infrastrukturplan. Det är därför som man går till kommunerna
            och vill att de ska vara med som medfinansiärer.
          </note>
          <note>
            Det är extra anmärkningsvärt när vi talar om farleder eftersom
            Sjöfartsverket ständigt tar in farledsavgifter för att just finansiera
            investeringar i farleder. De har särskilda intäkter för detta.
            Men när dessa intäkter inte räcker ska de begära investeringsmedel
            till sina farleder av Trafikverket. Men det gör de inte i tillräcklig
            omfattning. Framför allt finns det tydligen en diskussion mellan
            Trafikverket och Sjöfartsverket om den samhällsekonomiska nyttan
            med de förslag som Sjöfartsverket har kommit med. Hitintills har
            Trafikverket gett Sjöfartsverket bakläxa. Det tycker jag att ni
            också bör känna till. Det gör att väldigt lite infrastruktur när
            det gäller farleder ingår i den plan som de presenterade strax
            före sommaren. Trafikverket har nämligen inte tyckt att Sjöfartsverkets
            material har varit tillräckligt bra.
          </note>
          <note>
            Jag tycker också att det är viktigt att komma ihåg att kommunerna
            har, och framför allt tar, ett mycket stort ansvar för sina hamnar.
            Det gäller hamnbassänger, kajer och terminaler i anslutning till
            hamnarna som man investerar i med kommunala medel. Kommunerna
            tar alltså ett mycket stort ansvar för den infrastruktur som vi
            har runt om i Sverige när det gäller sjöfarten.
          </note>
          <note>
            Men jag förstår fortfarande inte varför man vill ändra på den
            tingens ordning som har gällt. Det är viktigt att man håller ordning
            och reda i fråga om vem som har ansvar för vad. Kommunerna har
            ansvar för hamnbassänger, kajer och terminaler. Staten har ett
            mindre ansvar att se till att farleden fungerar in i hamnen. Detta
            ansvar måste staten naturligtvis fortsätta att ha eftersom exportindustrin
            är oerhört beroende av att sjöfarten fungerar i hela Sverige.
          </note>
          <note>
            Sjöfarten betalar farledsavgifter för detta. De betalar inga
            kommunala farledsavgifter, utan de betalar avgifter för kajerna.
            Det finansierar man. Det betalar kommunen – kommunen står för
            den kostnaden. Sedan står staten för den andra kostnaden, och
            då måste de ju fullfölja det.
          </note>
          <note>
            Det gäller att hålla reda på saker och ting. Flera av er här
            är före detta kommunalpolitiker, och ni vet ju att det är viktigt
            att man har ordning i den kommunala verksamheten. Detsamma måste
            gälla mellan stat och kommun. Varför ska man blanda till det på
            det här viset? Det gäller i synnerhet när staten inte lever upp
            till sina åtaganden, vilket SKL väldigt tydligt rapporterade till
            trafikutskottet i tisdags.
          </note>
          <note>
            Mot den bakgrunden finner jag KU-ställningstagandet väldigt märkligt.
            Jag kan dessutom kommentera Gävle kommun, för det har varit uppe
            på tapeten ett par gånger i dag. Hur gick det till där? Jo, det
            var så att Gävle kommun skulle bygga ut sin hamnbassäng, och de
            tyckte att det var angeläget att man också byggde ut farleden.
            De förskotterade för att man skulle komma i gång, och Sjöfartsverket
            sade: Okej, ni förskotterar, så kan vi lägga detta tidigare. Man
            körde alltså i gång projektet med att bygga farleden också.
          </note>
          <note>
            Sedan kom Sjöfartsverket tillbaka till Gävle kommun och sade:
            Vi har tyvärr inte tillräckligt med pengar, så ni måste också
            vara med och finansiera. Detta sade de efteråt. Det är klart att
            man då ställer kommunen inför fullbordat faktum. De socialdemokratiska
            kommunalpolitikerna i Gävle är inte alls tillfreds med situationen,
            men de står inför fullbordat faktum. För att deras investering
            i hamnbassängen, kajer och liknande ska få någon verkan måste
            ju farleden också ordnas till. Det är dock Sjöfartsverket – staten
            – som har missat även där.
          </note>
          <note>
            Det är detta som är problemet. Det är det ni kommer att åstadkomma
            med detta beslut, att skapa fler sådana problem i Sverige. Jag
            har också erfarenhet som kommunalpolitiker och kommunalråd i Göteborg
            under tio år, och jag vet att statliga myndigheter inte alltid
            är så lätta att ha att göra med som kommunalpolitiker. Nu ger
            ni staten ett vapen till i handen att använda vid utpressning
            mot kommunen när den investeringsplan som finns för trafiken fram
            till 2025 inte är fullt finansierad.
          </note>
          <note>
            (Applåder)
          </note>
          <note type="speaker">
            Anf. 49 LARS TYSKLIND (FP) replik:
          </note>
          <note>
            Herr talman! Att staten i dag satsar historiskt mycket på infrastruktur
            kan vi väl ändå vara överens om. Det satsas 522 miljarder från
            den statliga sidan under den kommande tioårsperioden, och till
            det kommer att man kan tillföra ett antal tiotal miljarder genom
            bland annat medfinansiering. Socialdemokraterna har ju konsekvent
            röstat emot vad gäller medfinansiering av vägar och järnvägar,
            och nu föreslår de det även när det gäller sjöfart. Man får väl
            ge dem att det är bra med tydlighet.
          </note>
          <note>
            När det gäller medfinansiering måste vi ändå se det lite övergripande
            över trafikslagen. Det tror jag att Lars Johansson håller med
            mig om. Det har gällt vägar och järnvägar, och jag tog upp E20
            Skaraborg i mitt anförande. Där har Trafikverket i sin nationella
            plan föreslagit att man ska göra satsningar på två-plus-två-vägar
            och två-plus-ett-vägar. Västra Götalandsregionen har nu gjort
            en avsiktsförklaring att man är beredd att gå in och medfinansiera
            för att höja standarden till motorväg hela vägen. Västra Götalandsregionen
            är enig där, och det är en stark region med en socialdemokratisk
            ordförande som har skrivit under avsiktsförklaringen.
          </note>
          <note>
            Då kan jag fråga Lars Johansson: Tycker Lars Johansson att avsiktsförklaringen
            är direkt felaktig? Om han nu inte tycker att den är felaktig,
            varför skulle inte det sättet att arbeta även kunna vara ett sätt
            att arbeta när det gäller sjöfart?
          </note>
          <note type="speaker">
            Anf. 50 LARS JOHANSSON (S) replik:
          </note>
          <note>
            Herr talman! Jag hade inte tänkt att vi skulle ha en trafikpolitisk
            debatt, utan nu talar vi om det KU har fattat beslut om.
          </note>
          <note>
            Jag kan först konstatera att lagt kort ligger – de investeringar
            man har gjort med finansiering från kommunerna får naturligtvis
            rulla på där man har gått in och fattat sådana beslut. Vi kan
            inte riva upp några sådana beslut. Frågeställningen är dock kvar:
            Varför är det så angeläget att ändra på den tingens ordning vi
            nu har?
          </note>
          <note>
            Hur ser du själv på det besked vi fick av SKL i trafikutskottet
            i tisdags, Lars Tysklind? De sade att de inte längre kan rekommendera
            kommunerna att ingå överenskommelser med staten eftersom man inte
            kan lita på staten. Staten begår avtalsbrott; de har gjort det
            i två fall. Vi blev uppvaktade av såväl Motala kommun och Sundsvalls
            kommun som SKL kring just den fråga som nu diskuteras, alltså
            att vidga området för medfinansiering. Det är därför diskussionen
            är så viktig: Man har från kommunernas sida inget förtroende för
            regeringen och de statliga myndigheterna att ingå överenskommelser.
            Det är det som är den stora frågan.
          </note>
          <note>
            Då vill ni utöka det som har varit fel tidigare. Ni vill göra
            fel en gång till. Det blir dubbelfel. Man måste hålla ordning.
            Jag tror att det är precis vad det handlar om. Kommunerna har
            ett väldigt tydligt ansvar för den kommunala verksamheten, och
            den är reglerad i lag. Nu vill ni röra till detta. Säger ni att
            kommunerna i fortsättningen ska ta in farledsavgifter också? De
            tar in hamnavgifter från fartygen. Ska de nu ta in farledsavgifter
            också? Är det svaret på frågan?
          </note>
          <note>
            För mig är det självklart: Staten tar in farledsavgifter, och
            i den mån de inte räcker till får det gemensamma samhället medverka
            med investeringsmedel för farleden. Men den kommun där hamnen
            ligger ska väl inte behöva ta ansvar också för oceansjöfarten?
          </note>
          <note type="speaker">
            Anf. 51 LARS TYSKLIND (FP) replik:
          </note>
          <note>
            Herr talman! Jag får börja med det sista. Det är inte fråga om
            att kommuner ska ta ansvar för oceansjöfarten. De kommuner som
            går in och medfinansierar kan få möjlighet att göra det. De ser
            naturligtvis sambandet att de kan utnyttja sin hamn och ta mer
            betalt vid kaj. Det är det sambandet de ser; de gör det inte av
            idealitet, utan de ser de ekonomiska sambanden.
          </note>
          <note>
            Apropå att röra till det: Lars Johansson vet också att ett enigt
            SKL i sitt remissyttrande faktiskt har ställt sig bakom att det
            utvidgas även till sjöfart. De tycker att det är bra.
          </note>
          <note>
            Det är precis riktigt som Lars Johansson säger – vi diskuterar
            regelverket här i dag. Det är det vi gör. Det är den möjligheten.
            Om vi nu ändå går in på det som sades i trafikutskottet när Motala
            och Sundsvall var på besök: Det var inte så att de var emot medfinansiering
            som princip. De tyckte att det var bra.
          </note>
          <note>
            När det gäller att avtalsbiten mellan Trafikverket och kommunerna
            är uppe till diskussion har vi väldigt svårt att ha synpunkter
            på det just nu. Det visar dock bara hur viktigt det är att vi
            har bra regler som är tydliga, rättvisa och följer EU-rätten.
            Vi ska verkligen hålla oss till det.
          </note>
          <note>
            Om vi nu talar om äpplen och päron, vilket har varit uppe, tycker
            jag alltså verkligen att det är det Lars Johansson talar om. Ska
            vi förhindra kommunerna att över huvud taget gå in? Det är det
            Lars Johansson och Socialdemokraterna vill. Man vill hindra kommunerna
            att gå in i diskussionen över huvud taget, bara för att det inte
            ska uppstå några fel. Det är en väldigt bakvänd syn. Nu är det
            faktiskt så att kommunerna har den möjligheten. Sedan ska naturligtvis
            avtalsbiten skötas bra, men det är en annan fråga.
          </note>
          <note type="speaker">
            Anf. 52 LARS JOHANSSON (S) replik:
          </note>
          <note>
            Herr talman! Det är inte en annan fråga. SKL:s ledning, alltså
            styrelsen med alla partier representerade, har konstaterat att
            de avtal om medfinansiering som har ingåtts inte har fungerat.
            Det är det diskussionen handlar om. Jag tog bara de två exemplen
            eftersom vi blev uppvaktade av just dem. Jag kan inte avtalen
            i detalj. Jag kan bara konstatera att Anders Knape, som är ordförande
            i SKL, sade att de inte längre kan rekommendera kommunerna att
            ingå den typen av avtal eftersom de inte kan lita på staten.
          </note>
          <note>
            Jag har noterat att man har sagt att man kan tänka sig medfinansiering,
            men man har i de remissvar som har kommit in också väldigt tydligt
            markerat att man även måste diskutera hur man ska se på farledsavgifterna
            i fortsättningen. Ska det bara vara en statlig angelägenhet, eller
            ska det också vara en kommunal angelägenhet? Då menar jag att
            vi är inne i precis den här diskussionen, som blir otydlig.
          </note>
          <note>
            Det är därför jag försöker hålla på det som ska vara ordning
            och reda: Kommunerna tar in hamnavgift via hamnarna. Det diskuteras
            också ibland – man tycker att kommunerna tar för höga hamnavgifter,
            och sjöfarten är kritisk mot det. Vid omlastning får man till
            exempel betala en hamnavgift till, och det blir för dyrt. Därför
            blir det för lite omlastningar i hamnar. Det finns alltså den
            typen av diskussioner mellan rederinäringen och kommunerna när
            det gäller hur hamnarna hanterar detta.
          </note>
          <note>
            Farledsavgifterna diskuteras också, och man kanske tycker att
            man betalar för mycket i förhållande till vad man får ut.
          </note>
          <note>
            Det är ändå så det är upplagt i dag, och då får man klara ut
            den frågan. När det gäller oceantrafiken är det väldigt tydligt,
            i alla för mig som göteborgare, att Maersk nu kommer med enormt
            stora båtar in till Göteborgs hamn, så man måste bygga ut farleden.
            Då är det naturligtvis Sjöfartsverkets ansvar att se till att
            de tar sin del av kostnaden. Den andra delen, som handlar om hamnen,
            får kommunen sköta.
          </note>
          <note type="speaker">
            Anf. 53 JESSICA ROSENCRANTZ (M):
          </note>
          <note>
            Herr talman! Det här ärendet tillhör enligt riksdagens behandlingsordning
            konstitutionsutskottet, men trafikutskottets beredningsområde
            berörs i allra högsta grad. Vi har också haft möjlighet att yttra
            oss i ärendet.
          </note>
          <note>
            Från moderat- och allianshåll vill jag betona vikten av att vi
            i dag röstar igenom propositionen från regeringen om att tillåta
            finansiering av statlig sjöfartsinfrastruktur. Inte minst skulle
            ett avslag på propositionen kunna riskera ett antal projekt som
            redan är igångsatta. Därför skulle jag vilja säga att oppositionens
            motstånd förvånar mig en aning.
          </note>
          <note>
            Jag vill börja med en bredare och större kontext.
          </note>
          <note>
            Under flera decennier har infrastrukturen varit kraftigt eftersatt
            på många håll i vårt land. Alliansen har tagit ett helhetsgrepp
            på problemen och satsar nu historiska summor på investeringar.
            Därför är det lite oärligt när delar av oppositionen gör gällande
            att regeringen underinvesterar. 522 miljarder de kommande tio
            åren kan knappast anses vara en underinvestering, särskilt inte
            om man sätter det i relation till vad tidigare regeringar har
            investerat. När det exempelvis gäller den sista Perssonregeringen
            kan man konstatera att i den kommande nationella planen satsas
            dubbelt så mycket på drift och underhåll som den regeringen gjorde,
            20 procent mer totalt.
          </note>
          <note>
            Nej, det gäller att vara ärlig i debatten, och när det gäller
            infrastruktur kan man inte påstå att regeringen satsar mindre.
          </note>
          <note>
            Det är viktigt, herr talman, att människor ska kunna lita på
            att transportsystemet levererar varje dag, att man kan ta sig
            till jobb och hem och att företag kan vara trygga med att gods
            levereras. Samtidigt är det viktigt att påpeka att staten inte
            har medel för allt och inte på en gång.
          </note>
          <note>
            För att påskynda regionala projekt som är särskilt viktiga har
            kommuner och landsting i dag en möjlighet att medfinansiera en
            del projekt. Den möjligheten har på senare år givit oss en rad
            viktiga investeringar i vägar och järnvägar. Till exempel bidrar
            kommuner och landsting i hela Mälardalen till utbyggnaden av Citybanan.
            Det är en helt ny järnväg genom Stockholm som kommer att bidra
            till att minska problemen med förseningar på järnvägen i stora
            delar av landet. Utan bidrag från kommunerna skulle projektet
            förmodligen ligga betydligt längre fram i tiden, med fler år av
            inställda och försenade tåg som följd.
          </note>
          <note>
            Herr talman! En prioritet hos regeringen och för oss i Alliansen
            har länge varit att ha ett trafikslagsövergripande perspektiv
            på transportsystemet. Bland annat därför bildades Trafikverket
            2010 som ersatte tidigare Banverket och Vägverket. En tydlig prioritering
            för oss har varit att skapa likvärdiga förutsättningar för de
            olika trafikslagen, inklusive sjöfarten. Om detta trodde jag att
            vi var överens med oppositionen, och utskottet har flera gånger
            tidigare uttalat vikten av ett trafikslagsövergripande synsätt.
          </note>
          <note>
            Herr talman! I dag är det tillåtet för kommuner att medfinansiera
            projekt på väg och järnväg. Vi ser ingen anledning till att inte
            samma möjlighet ska finnas för sjöfarten.
          </note>
          <note>
            Hamnen är en kommunal angelägenhet. Kommunen får i dag vara med
            och finansiera väg- och järnvägsanslutningar till hamnen, men
            den väg in till hamnen som går över vatten får kommunen inte bidra
            till. Det är ologiskt och går i motsatt riktning till ambitionen
            om likvärdiga villkor.
          </note>
          <note>
            Som generell princip, herr talman, har staten naturligtvis det
            övergripande ansvaret för infrastrukturen. Däremot är det viktigt
            att kommuner som anser att en viss investering har ett lokalt
            mervärde ges möjlighet att bidra om de så finner lämpligt och
            nödvändigt. Det handlar alltså inte om att tvinga någon kommun
            till medfinansiering. Så pass mycket respekt har jag ändå för
            våra kommunala, lokala och regionala företrädare att jag tror
            att de kan göra den avvägningen själva utan pekpinnar härifrån.
            Det handlar inte om att tvinga, utan det handlar om att slopa
            ett i dag uttryckligt förbud.
          </note>
          <note>
            S, V och MP gör ibland gällande att det här skulle strida emot
            det faktum att den samhällsekonomiska lönsamheten ska ligga till
            grund för investeringsbesluten. Så är naturligtvis inte fallet.
            Självklart ligger den samhällsekonomiska analysen till grund för
            de investeringar som staten väljer att göra. Något annat vore
            väl helt otänkbart, att man bara för att några kommunpolitiker
            kommer springandes skulle bestämma sig för att göra en investering.
            Självklart ligger en samhällsekonomisk analys till grund för investeringarna.
          </note>
          <note>
            Oppositionen har varit uppe här och sagt att kommunerna tvingas
            att finansiera. Så är det inte. Men vid en nationell bedömning
            av alla dessa olika projekt kan det mycket väl vara så att man
            kommer fram till att allting inte kan göras här och nu. Om en
            kommun då bedömer att en investering är så pass viktig att man
            är beredd att gå in för att tidigarelägga investeringen, då tycker
            jag att det är fullt rimligt. Det är inte till nackdel för någon,
            utan en vinn–vinn, som har sagts tidigare, för båda parter.
          </note>
          <note>
            Dessutom har regeringen, som många varit inne på, efter den kritik
            som har presenterats återkommit med tydliga principer för hur
            medfinansiering ska ske. Det råder alltså inte längre något tvivel
            om att det ska bygga på frivillighet, bidra till att de transportpolitiska
            målen uppnås och som huvudregel vara samhällsekonomiskt lönsamma
            projekt.
          </note>
          <note>
            I dag får kommunerna inte bidra till att farlederna till hamnarna
            utvecklas. Regeringen föreslår helt enkelt att samma möjlighet
            ges för sjöfartens infrastruktur som i dag finns för vägar och
            järnvägar.
          </note>
          <note>
            Herr talman! De här investeringarna kan de facto ge betydande
            effekter för de lokala förutsättningarna när det gäller företagsklimat,
            arbetstillfällen, jobb och industri. Det är investeringar som
            kan bidra till att mer gods kan lastas och lossas i hamnarna och
            minska behovet av långväga transporter på väg och järnväg. Men
            S, V och MP tycker inte att det är en bra idé att vi ger de här
            möjligheterna – i alla fall inte i riksdagen. De tycker i stället
            att det är rimligt att kommuner som skriker efter att få de här
            investeringarna gjorda snällt ska få vänta. Vi håller inte med,
            och det gör faktiskt inte heller Sveriges Kommuner och Landsting
            som i ett de facto enigt yttrande har konstaterat att man vill
            ha den möjligheten.
          </note>
          <note>
            Herr talman! Moderaterna och Alliansen vill ge de svenska hamnstäderna
            möjligheten att bidra till förbättring och utveckling av farleder.
            Förslaget är viktigt för att säkra jobben i hamnverksamheter,
            de svenska basnäringarna och handeln.
          </note>
          <note>
            För exporterande näringar som skogs-, gruv- och fordonsindustrier
            riskeras konkurrenskraften när priset för transporter till sjöss
            ökar. Detsamma gäller för detaljhandeln när importerade varor
            hänvisas till dyra transporter med lastbil och tåg. En enorm andel
            av allt vi behöver för att få vardagen att fungera är beroende
            av fungerande sjötransporter.
          </note>
          <note>
            För att svenska hamnar ska fungera bra och vara konkurrenskraftiga
            behöver farlederna utvecklas och underhållas. Hamnstäderna är
            väl medvetna om detta, och många vill mer än gärna bidra till
            det arbetet. Socialdemokraternas, Miljöpartiets och Vänsterns
            motstånd här i riksdagen är inte bara illojalt mot hamnstäderna
            och de lokala politikernas egen vilja. Det är faktiskt ett hån
            mot utvecklingen mot ett mer effektivt och klimatsmart transportsystem.
            Och det går i helt motsatt riktning när det gäller att likställa
            villkoren för de olika trafikslagen.
          </note>
          <note>
            Nej, herr talman, motståndet från S, V och MP gör kaffet, bananerna
            och dieseln dyrare, och i svenska hamnstäder riskerar det jobben.
            Jag skulle vilja säga till oppositionen att ni borde lyssna mer
            på era kommunpolitiker, för det gör vi. Därför, herr talman, yrkar
            jag bifall till utskottets förslag till beslut och till regeringens
            proposition.
          </note>
          <note type="speaker">
            Anf. 54 LARS JOHANSSON (S) replik:
          </note>
          <note>
            Herr talman! Det är svårt att debattera med en motståndare som
            slår dövörat till, som inte lyssnar på vad andra säger. Det är
            faktiskt så att kommunalpolitiker har reagerat kraftfullt på de
            medfinansieringsavtal som har ingåtts.
          </note>
          <note>
            Jag tycker att ni är lite slarviga med kommunala skattemedel.
            Ni tycker plötsligt att de kan användas till vad som helst. I
            andra sammanhang när vi diskuterar kommunerna och vad kommunerna
            ska göra brukar Moderaterna vara väldigt noggranna med att de
            ska användas inom väldigt begränsade områden.
          </note>
          <note>
            Vi tycker också att man ska vara tydlig med att staten har ett
            ansvar och att kommunen har ett annat ansvar. I den här frågan
            är det faktiskt så att staten har ett annat ansvar. Vi har ju
            byggt farleder förr i Sverige. Det är inte första gången det byggs
            farleder nu. Det har gjorts sedan hundratals år tillbaka i tiden,
            men då har staten haft ett ansvar. Skälet till det är, som jag
            har försökt förklara flera gånger nu, att man haft särskilda avgifter
            från sjöfarten för detta.
          </note>
          <note>
            Dessutom: Jag är så gammal i politiken att jag kommer ihåg när
            kommunerna hade beskattningsrätt av juridiska personer, alltså
            företag. Det har de inte längre, utan det har staten. Sjöfarten
            och exportföretagen ska betala statlig bolagsskatt och vara med
            och finansiera infrastrukturen.
          </note>
          <note>
            Att som ni göra det till ett dråpslag att kommunerna inte medfinansierar
            infrastruktur är om något en överdrift. Det är självklart inte
            ett dråpslag, utan det är att skjuta tillbaka till staten och
            regeringen att ta det fulla ansvaret för farlederna i Sverige.
            Det är det vi säger; det är där skiljelinjen går.
          </note>
          <note type="speaker">
            Anf. 55 JESSICA ROSENCRANTZ (M) replik:
          </note>
          <note>
            Herr talman! Jag återkommer till att jag inte dumförklarar mina
            lokala kolleger runt om i kommuner, landsting och regioner. Någonstans
            litar jag på deras bedömning om de konstaterar att en investering
            är så pass viktig att de är villiga att bidra ekonomiskt. Det
            är tråkigt att vi här sätter oss över deras beslut.
          </note>
          <note>
            Låt mig betona att staten har det övergripande ansvaret för infrastrukturen.
            Det råder det ingen tvekan om; det är vi alla överens om.
          </note>
          <note>
            Staten kan dock inte göra allt samtidigt och har inte möjlighet
            att göra alla investeringar på en gång. Vill man från lokalt håll
            bidra till att tidigarelägga ett visst projekt är det fullt rimligt.
            Det är okej inom väg och järnväg, varför ska det inte också vara
            okej inom sjöfarten? Alternativet är att det inte blir gjort här
            och nu. Vill kommunpolitiker och regionala politiker bidra är
            det helt rätt.
          </note>
          <note>
            Att Sveriges Kommuners och Landstings, SKL:s, yttrande är enigt
            råder det inget tvivel om. SKL säger uttryckligen att de vill
            ha denna möjlighet.
          </note>
          <note>
            SKL och företrädare för olika kommuner kan dock ha synpunkter
            på hur enskilda avtal har utformats och respekterats. Det ska
            jag inte lägga mig i, men här har vi tagit del av samma information
            i trafikutskottet. Det är givetvis ett problem om man upplever
            att avtal inte hålls, men det är en helt annan diskussion.
          </note>
          <note>
            Däremot är det ingen tvekan om att Sveriges Kommuner och Landsting
            och våra kolleger runt om i kommuner och regioner vill ha denna
            lagliga möjlighet att bidra med medfinansiering.
          </note>
          <note type="speaker">
            Anf. 56 LARS JOHANSSON (S) replik:
          </note>
          <note>
            Herr talman! Du var med på sammanträdet, Jessica Rosencrantz.
            Jag berättade vad SKL:s ordförande sade. Han sade att de inte
            längre kan rekommendera kommunerna att ingå avtal med staten om
            medfinansiering eftersom de inte kan lita på regeringen och de
            statliga myndigheterna. Det var vad han sade. De har till och
            med skrivit till regeringen om det, vilket han berättade på sammanträdet.
            Du kan inte bara bortse från detta faktum, Jessica Rosencrantz.
          </note>
          <note>
            Såvitt jag kan förstå har SKL intagit två ståndpunkter. Först
            lämnade den en i skriftlig form om att de tyckte att det var okej.
            Sedan kom de på att det kanske inte var så bra och sade något
            annat. Det var därför de uppvaktade trafikutskottet i tisdags
            tillsammans med Motala kommun och Sundsvalls kommun, som är tydliga
            exempel på att det nuvarande medfinansieringssystemet inte fungerar.
            Det är det som är grejen, och det måste man förstå.
          </note>
          <note>
            Tyvärr hade vi inte denna information när vi skrev vårt ställningstagande
            till konstitutionsutskottet. Det är möjligt att konstitutionsutskottet
            då hade fattat ett annat beslut; det vet jag inte. Men det är
            därför det är viktigt att i dagens debatt informera om det nya
            ställningstagandet.
          </note>
          <note>
            Det understryker betydelsen av att hålla ordning på dessa frågor.
            Det är fortfarande svårt att förstå varför kommunerna plötsligt
            ska ta över ett statligt ansvar när vi har ett system med farledsavgifter
            och staten har ansvar för våra farleder. Det blir inte mer pengar
            för det. Någon ska ju betala pengarna. Det blir kommunkassan och
            kommuninvånarna som får betala, men det blir inte mer pengar.
          </note>
          <note>
            Jag tycker att man ska klara ut att staten har ett ansvar. Staten
            måste fullfölja det och ta ansvar för de egna handlingarna och
            besluten.
          </note>
          <note type="speaker">
            Anf. 57 JESSICA ROSENCRANTZ (M) replik:
          </note>
          <note>
            Herr talman! Det är bra att Lars Johansson drar fram relevant
            information. Alla fakta ska upp på bordet, likaså de diskussioner
            vi har haft med SKL i olika sammanhang.
          </note>
          <note>
            Däremot är det inte okej att blanda äpplen och päron. Jag återkommer
            till det jag var inne på i mitt tidigare replikskifte, nämligen
            att i den fråga som vi diskuterade med SKL häromdagen hade de
            särskilda synpunkter på två specifika avtal med Motala och Sundsvall.
            Denna diskussion kan vi ha i ett annat sammanhang; vi kan inte
            gå in på detaljerna i de avtalen här.
          </note>
          <note>
            Men det är givetvis problematiskt om man tycker att avtalen inte
            har hållits på rätt sätt av Trafikverket. Det får man göra en
            justering av och fundera på hur man ska bedöma lagligheten i förhållande
            till EU-rätten, som här var fallet.
          </note>
          <note>
            I dag diskuterar vi dock att kommuner, landsting och SKL vill
            ha möjligheten att på laglig väg medfinansiera. De vill inte ha
            det förbud som finns i dag; man vill kunna göra denna typ av medfinansieringar.
            Det är inte samma sak som att ha olika synpunkter på enskilda
            avtal.
          </note>
          <note>
            Jag hörde också diskussionen, och det diskuterades inte att man
            skulle slopa den lagliga möjligheten för att det finns synpunkter
            på några få avtal. Man vill fortfarande ha möjligheten.
          </note>
          <note>
            Det stämmer att det finns en viss mängd pengar och ett visst
            ekonomiskt utrymme för att göra statliga investeringar i transportsystemet
            liksom kommunala och regionala. Staten har föreslagit en nationell
            plan för de kommande tio åren där det ryms 522 miljarder kronor.
            Vill man från kommunalt håll tidigarelägga några av dessa investeringar
            har jag inga som helst problem med det.
          </note>
          <note>
            Givetvis kan man ställa det mot andra typer av lokala investeringar,
            men jag väljer att se att lokala investeringar i transportsystemet
            ger större möjligheter till förstärkt tillväxt och fler arbetstillfällen
            och på längre sikt större lokala skatteintäkter. Ser man detta
            mervärde är det helt okej att göra sådan medfinansiering.
          </note>
          <note type="speaker">
            Anf. 58 SIV HOLMA (V):
          </note>
          <note>
            Herr talman! Jag yrkar bifall till reservationen Kommunal medfinansiering
            av statlig sjöfartsinfrastruktur som Vänsterpartiet tillsammans
            med Miljöpartiet och Socialdemokraterna står bakom.
          </note>
          <note>
            Herr talman! Regeringens förslag går ut på att den kommunala
            medfinansiering som finns för järnvägar och vägar ska utvidgas
            till statlig sjöfartsinfrastruktur – detta utan att regeringen
            visar i handling att de åtgärdat de brister som Riksrevisionen
            tagit upp i sin granskning.
          </note>
          <note>
            Investeringar i sjöfartsinfrastruktur finansieras i dag till
            största delen med avgiftsintäkter från handelssjöfarten. När det
            gäller sjöfartsinfrastruktursatsningar måste de i stället för
            kommunal medfinansiering kunna finansieras som de objekt som finns
            upptagna i den nationella åtgärdsplanen.
          </note>
          <note>
            I detta sammanhang är det viktigt att kunna lånefinansiera. Staten
            kan, till skillnad från kommuner och landsting, låna med relativt
            sett goda villkor till infrastrukturen. Kommuner och landsting
            har inte samma möjligheter till lånefinansiering som staten. Att
            i ett sådant läge förorda kommunal medfinansiering anser vi i
            Vänsterpartiet vara samhällsekonomiskt oförsvarbart.
          </note>
          <note>
            Problemet är att alliansregeringens nationella plan under innevarande
            planeringsperiod ligger på 417 miljarder. Innan alliansregeringen
            tillträdde 2006 hade den rödgröna majoriteten lagt 518 miljarder
            i sin plan. Allianspartierna har helt klart problem med att finansiera
            nödvändiga, hållbara transporter.
          </note>
          <note>
            Lars Tysklind med flera talar om mervärde. Jag ställer mig frågan:
            Hur mycket mervärde hade inte Tysklind och alliansregeringen kunnat
            få om de hade satsat de där 12 miljarderna i skattesänkningspengar
            på infrastruktur? Då kan vi börja tala om mervärde på riktigt.
          </note>
          <note>
            Herr talman! Vänsterpartiet anser att investeringar i infrastruktur
            är en huvudsakligen statlig angelägenhet. Den ska styras utifrån
            nationella behov på en samhällsekonomiskt rationell grund, inte
            av enskilda kommuners eller regioners ekonomiska styrka och möjlighet
            till politisk påtryckning.
          </note>
          <note>
            Regeringen har i den nuvarande åtgärdsplaneringen för transportinfrastruktur
            ökat graden av medfinansiering. Riksrevisionen har granskat Trafikverkets
            hantering av medfinansiering mellan 2008 och 2011. Man påvisar
            ett antal problem med medfinansiering men också med förskotteringar.
          </note>
          <note>
            När det gäller medfinansieringssatsningen har själva processen
            visat på en rad brister. Riksrevisionen såg ett antal faktorer
            som ledde till minskad effektivitet. Den viktigaste faktorn var
            att intressenter har kunnat köpa sig förtur till den nationella
            åtgärdsplanen, vilket har lett till att den samhällsekonomiska
            utväxlingen av hela satsningen har minskat. Även förskotteringen
            har använts för att köpa sig förtur i den samhällsekonomiska prioriteringsordningen.
          </note>
          <note>
            Föregående talare tyckte att detta var helt okej; Jessica Rosencrantz
            sade i sitt anförande att man ska kunna få köpa sig en förtur.
            Det är precis det som konstitutionsutskottet talar om att man
            inte ska tillåta. Men hon säger att man ska kunna få göra det.
            Man ska alltså kunna gå före om man kan hosta upp ett antal miljoner.
          </note>
          <note>
            Här uppstår en stor problematik. Staten måste ta sitt fulla ansvar.
            Det gör inte alliansregeringen när den öppnar upp för denna möjlighet
            på det sätt som man har föreslagit.
          </note>
          <note type="speaker">
            Anf. 59 JESSICA ROSENCRANTZ (M) replik:
          </note>
          <note>
            Herr talman! Jag ifrågasätter Siv Holmas historieskrivning något,
            åtminstone när det gäller vilket tidevarv vi i dag lever i. Jag
            hörde Siv Holma återge hur utskottet riktade kritik mot den tidigare
            medfinansieringsprincipen, om man vill kalla den så.
          </note>
          <note>
            Men det har hänt ganska mycket sedan dess. Regeringen har de
            facto återkommit med tydliga riktlinjer för på vilket sätt medfinansiering
            ska vara tillåten. Medfinansieringen baseras på ett antal viktiga
            principer som att det ska råda frivillighet, att man ska bidra
            till att de transportpolitiska målen nås och att investeringsbeslutet
            ska vila på en samhällsekonomisk lönsamhetsanalys.
          </note>
          <note>
            Om detta nämner Siv Holma ingenting, utan hon refererar bara
            till en viss kritik som har riktats tidigare utan att nämna att
            regeringen de facto har återkommit. Räcker inte regeringens förslag?
            Och varför då? Vad är det som Siv Holma skulle vilja se annorlunda?
            Jag upplever att regeringen har svarat på den kritik som trafikutskottet
            riktade.
          </note>
          <note type="speaker">
            Anf. 60 SIV HOLMA (V) replik:
          </note>
          <note>
            Herr talman! Jag tycker att de utfästelser som Jessica Rosencrantz
            säger att regeringen har gjort är otillräckliga av den enkla anledning
            som jag uttryckte i mitt anförande. Det som skulle vara det absolut
            mest korrekta är att staten tar det fulla ansvaret, framför allt
            för statlig sjöfartsinfrastruktur.
          </note>
          <note>
            Jag tycker att den har hamnat vid sidan av. Både vägar och järnvägar
            har bättre förutsättningar för att man ska kunna göra dessa investeringar.
            Därför tycker jag att det hade krävts en större kostym – om man
            säger så – för den nationella planen, vilket man inte har. Jag
            tycker att det är sorgligt att man på detta sätt försöker skapa
            ett mervärde genom att man tar från ekonomiskt hårt belastade
            kommuner och landsting. Vi behöver satsa på hållbara transporter.
            Sjöfartsinfrastrukturen är oerhört viktig; den har en nyckelroll
            i sammanhanget. Vi borde utnyttja sjöfarten mer än vad vi gör
            i dag.
          </note>
          <note>
            Sammanfattningsvis handlar det om att de utfästelser som har
            gjorts är mycket ord och lite verkstad, om jag ska vara raljant.
          </note>
          <note type="speaker">
            Anf. 61 JESSICA ROSENCRANTZ (M) replik:
          </note>
          <note>
            Herr talman! I så fall kan jag tycka att det är näst intill struntprat
            att referera till att man inte tycker att principer för medfinansiering
            har funnits på plats. I grund och botten verkar det helt enkelt
            handla om att man inte vill ha någon medfinansiering över huvud
            taget inom något område. I så fall är det detta man borde säga,
            och inte referera till att regeringens prioriteringar har varit
            otydliga. Jag kan för min del konstatera att jag känner mig väldigt
            nöjd med att man nu har principerna för medfinansiering på pränt.
          </note>
          <note>
            Jag har, till skillnad från Siv Holma, den respekten för mina
            lokala kolleger – och för hennes, för den delen – att jag tror
            att de kan göra den typen av bedömningar av vad som är viktigt
            lokalt. Jag tycker tyvärr att det är ett sorgligt återkommande
            fenomen att man från vissa partier gärna tar sig tolkningsföreträde
            här i riksdagen för sina lokala kolleger. Jag har den tilliten
            till mina kolleger att jag låter dem göra denna bedömning.
          </note>
          <note>
            Jag återkommer till detta att vi delar synen på att staten ska
            ha det övergripande ansvaret för transportinfrastrukturen. Men
            man måste kunna göra vissa tillägg lokalt, om man så vill. Vi
            har haft en ganska lång debatt i trafikutskottet om hur viktigt
            det är att sjöfarten som trafikslag uppvärderas. Jag kan bara
            konstatera att denna debatt inte går i den tangentens riktning
            om man lyssnar på oppositionen.
          </note>
          <note>
            Kommuner och regioner vill uppvärdera möjligheten att göra investeringar
            också i sjöfarten. Varför ska vi vara emot detta? Vi borde gå
            på precis den linje som vi själva talar oss så varma för i vanliga
            fall: att sjöfarten måste användas mer, att man måste investera
            mer i den och att den måste likställas med de övriga trafikslagen.
            Nu är det okej med medfinansiering på vägar och järnvägar. Då
            borde det rimligtvis vara okej också inom sjöfarten, om vi nu
            menar allvar med att bedöma de olika trafikslagen lika.
          </note>
          <note type="speaker">
            Anf. 62 SIV HOLMA (V) replik:
          </note>
          <note>
            Herr talman! Jag kan försäkra Jessica Rosencrantz om att jag
            är förankrad i de kommunala villkoren. Jag är dessutom tjänstledig
            från en ekonomtjänst i en kommun, så jag vill påstå att jag har
            ganska bra koll även om jag har varit borta i ett antal år.
          </note>
          <note>
            Varför inte ge sjöfartsinfrastrukturen samma villkor som vägar
            och järnvägar? frågar Jessica Rosencrantz. Börja då med att ge
            samma förutsättningar för sjöfartsinfrastrukturen som för vägar
            och järnvägar! Det har den inte i dag. Sjöfarten befinner sig
            vid sidan av. Ta in den i den nationella planen! Varför gör man
            inte det?
          </note>
          <note>
            I stället går man utanför och söker medfinansiering och riktar
            sig till hårt ekonomiskt belastade kommuner som har andra viktiga
            uppgifter att finansiera: skolan, vården och äldreomsorgen. Vi
            vet att dessa inte fungerar till fyllest i dag. Och då ska kommunerna
            också börja ta på sig ett statligt ansvar! Om det är någon som
            har ekonomiska muskler är det staten. Varför ska inte staten kunna
            göra det här? Varför är det nödvändigt att sänka skatterna med
            12 miljarder när det finns så stora behov av nödvändiga investeringar
            för att vi ska få en hållbar transportpolitik? Vi behöver hållbara
            transporter där sjöfartsinfrastrukturen har en nyckelroll.
          </note>
          <note>
            Låt oss börja där. Gå inte till de här kommunerna. 86 miljoner
            är ingenting i en statsbudget, men för en kommun är det oerhört
            mycket pengar. Det kanske handlar om 160 lärare som man inte kan
            finansiera. Jag tycker att det är ekonomiskt oförsvarbart att
            göra på det här sättet i ett läge där man skulle kunna ta det
            fulla ansvaret själv.
          </note>
          <note>
            Överläggningen var härmed avslutad.
          </note>
          <note>
            15 § Modernare reglering av statsluftfarten
          </note>
          <note type="speaker">
            Anf. 63 TORBJÖRN BJÖRLUND (V):
          </note>
          <note>
            Herr talman! Det betänkande som vi nu lite kort ska debattera,
            Modernare reglering av statsluftfarten , kan låta tråkigt. Och
            det är väl egentligen inte så där jättemycket som man hoppar upp
            i luften för därför att man tycker att det är jättekul.
          </note>
          <note>
            Vi har dock från Vänsterpartiet reagerat på några saker i frågan
            när det gäller den förnyelse av lagstiftningen för statsluftfarten
            som är på gång. Vi har i vår reservation lite grann beskrivit
            våra tvivel på vad som är viktigt när det gäller de här bitarna.
            Jag börjar med att yrka bifall till vår reservation.
          </note>
          <note>
            Vi har i Sverige i dag en situation med allt fler övningar med
            andra länder. Framför allt gäller det luftfart och militära övningar.
            Det finns pågående övningar, och flera Natoövningar ska komma
            i gång. Det finns också övningar som är kopplade till testverksamhet
            när det gäller till exempel krigsmateriel. Det är också kopplat
            till exporten. Vi ser att detta är en utveckling som vi hela tiden
            har jobbat emot, och vi är tveksamma till om det är rätt att göra
            så här.
          </note>
          <note>
            Den proposition som har lagts fram andas hela vägen igenom att
            det ska vara regeringen eller den myndighet som man utser som
            bestämmer. En ramlagstiftning ger rätt stora och vida utrymmen
            för både myndigheter och regering att fatta vissa beslut som kanske
            är kontroversiella.
          </note>
          <note>
            Vi menar att just koppling till främmande länder och deras övningsverksamhet
            tillsammans med svenska styrkor eller själva är en sak som ligger
            i potten. Här pekar vi på risken att det händer olyckor. Vi skulle
            vilja ha en mycket striktare skrivning om detta redan i lagen
            som antas av Sveriges riksdag. I propositionen menar man att det
            är tillräckligt med de föreskrifter som finns i dag. Vi menar
            att det skulle kunna stå mycket mer om detta i lagstiftningen.
            Med ökat antal övningar, ökat antal dagar som man övar och med
            en ökad omfattning kommer också risken för olyckor att öka, och
            då bör man också reglera det starkare. Vi har nyligen fått exempel
            på olyckor som föranleder våra tankar runt detta.
          </note>
          <note>
            Vi menar att det går att göra detta på ett bättre sätt, och vi
            uppmanar regeringen att komma tillbaka med förslag på det. Vi
            kommer inte att lägga fram något förslag här själva, utan vi kommer
            alltså att uppmana regeringen att göra det.
          </note>
          <note>
            Den andra delen handlar om kontroll. Där är det samma sak. Regeringen
            menar att Försvarsmakten ska kontrollera sig själv när det gäller
            statsluftfarten. Vi menar att det är fel.
          </note>
          <note>
            I det remissvar som Statens haverikommission kom in med förordar
            man en utomstående kontroll. Vi tror att det är bra att det inte
            över huvud taget kan misstänkas att man kontrollerar sig själv
            på ett sådant sätt att det förekommer fel och misstag. Vi tycker
            alltså att Transportstyrelsen skulle få i uppdrag att göra den
            här kontrollen. Vi tror att de skulle kunna göra det på ett bättre
            och mer trovärdigt sätt eftersom det blir en utomstående myndighet
            som kontrollerar. Det är vad del två i vår reservation handlar
            om.
          </note>
          <note>
            När det gäller övningarna och samarbetet med andra länder har
            vi i dag en utveckling som vissa talar klart om och som vissa
            mumlar om, och det gäller samarbete med Nato. Vi tror att det
            är en utveckling som inte kan bestämmas av regering och Försvarsmakten
            själva. Samarbete med andra länder måste vara en lagreglerad verksamhet,
            och det tror jag att de håller med om. Vi har bra exempel på det.
            Vi kan samarbeta med de nordiska länderna på ett bra sätt, och
            det fungerar utifrån de förutsättningar vi har där. Det kanske
            fungerar mindre bra med andra länder.
          </note>
          <note>
            Jag har många gånger pratat om den lilla smygvägen in i Nato,
            och detta är en del av den. Vi menar att detta är någonting som
            måste regleras på ett bättre sätt genom att man redovisar bilaterala,
            skrivna samarbetsavtal med de länder som ska få flyga över svenskt
            territorium och öva på svenskt territorium. Vi tror att det är
            ett ganska enkelt krav att genomföra. Vi måste på något sätt förhindra
            den utveckling som vi har i dag där man egentligen, utan en riktigt
            öppen debatt, utökar samarbetet, framför allt med Nato. Det är
            vår stora käpphäst. Därigenom får vi också en utveckling som inte
            är önskvärd, och jag tror att utvecklingen går snabbast när det
            gäller statsluftfarten.
          </note>
          <note>
            Vi har nya JAS-plan som ska in i svenskt försvar, och vi har
            samövningar i norra Sverige med de nordiska länderna som fungerar
            jättebra. Men det hindrar inte att vi skriver avtal med de länderna
            om hur det ska gå till. Jag tror att det är jättebra att göra
            det, och det ska göras på ett sådant sätt att det faktiskt klubbas
            i Sveriges riksdag vad vi gör tillsammans med andra länder.
          </note>
          <note>
            Det är de poänger vi har i vår reservation. Därmed yrkar jag
            återigen bifall till reservationen från Vänsterpartiet.
          </note>
          <note type="speaker">
            Anf. 64 ANDERS HANSSON (M):
          </note>
          <note>
            Herr talman! I detta betänkande behandlar vi en ny, modernare
            reglering av statsluftfarten. Statsluftfarten är den luftfart
            som huvudsakligen bedrivs av en stat för offentligt ändamål utan
            att ha som syfte att tjäna pengar. De aktörer i Sverige som i
            dag bedriver statsluftfart är huvudsakligen Försvarsmakten i form
            av militär luftfart och polisen och Kustbevakningen i form av
            annan luftfart för statsändamål.
          </note>
          <note>
            Syftet med detta betänkande är att skapa en ny ramlagstiftning
            som ska sätta gränserna för ett område som i dag i stor utsträckning
            regleras i lagstiftning från slutet av 50-talet. Denna ramlagstiftning
            ska sedan kompletteras med förordningar och föreskrifter från
            regeringen eller den myndighet som regeringen beslutar.
          </note>
          <note>
            I betänkandet föreslås att regeringen ska få meddela föreskrifter
            om att en statlig myndighet ska bedriva militär luftfart. Om någon
            annan aktör än staten avser att bedriva verksamhet inom det militära
            luftfartssystemet krävs tillstånd från regeringen eller från annan
            myndighet som regeringen bestämt. Grundprincipen är, vilket bör
            betonas, fortfarande och ska så förbli att främmande militära
            luftfartyg inte får vistas i svenskt luftrum utan tillstånd. Om
            de skulle ges tillträde till vårt luftrum ställer regeringen eller
            annan av regeringen utsedd myndighet, i detta fall med stor sannolikhet
            Försvarsmakten, upp tydliga villkor och föreskrifter för detta
            tillträde. Oförmåga att uppfylla dessa villkor renderar i att
            tillstånd ej ges och att utländska militära luftfartyg nekas tillträde
            till svenskt luftrum.
          </note>
          <note>
            När det gäller frågan om utprovning av materiel för militära
            ändamål föreslås att regeringen eller den myndighet regeringen
            beslutar får meddela föreskrifter, eller i enskilt fall besluta,
            om luftfart som utförs i Sverige av en annan stat, eller företag
            med säte i annan stat, och som avser underhåll, modifiering eller
            utprovning för militära ändamål.
          </note>
          <note>
            Här bör betonas att för det fall utländska förband samövar med
            svenska förband i Sverige gäller svensk lag. Detta har sin direkta
            påverkan på såväl tillståndet för utländsk makt att vistas i svenskt
            luftrum som det tillstånd som avgivits enligt miljöbalken för
            det aktuella övnings- och skjutfältet.
          </note>
          <note>
            När det gäller tillsyn av militär luftfart föreslås att den myndighet
            som regeringen bestämmer ska utöva tillsyn. Den som utövar tillsynen
            ska erhålla de uppgifter som behövs för tillsynen och ges omedelbart
            tillträde till luftfartyg, flygplatser, anläggningar, lokaler
            och andra objekt med undantag av bostäder. Denna tillsyn inom
            statsluftfarten ska vara avgiftsfinansierad.
          </note>
          <note>
            Herr talman! Vänsterpartiet har lämnat en reservation till betänkandet
            där man vill begränsa de länder som kan samöva med svensk militär
            till att gälla endast länder som Sverige har samarbetsavtal med.
            Vidare vill man ha en oberoende tillsyn via Transportstyrelsen
            samt tydligare lagstiftning som reglerar ansvarsfrågan vid övningar
            kopplade till svensk krigsmaterielexport.
          </note>
          <note>
            Låt mig börja med Vänsterpartiets sista invändning i ansvarsfrågan.
            Denna fråga är synnerligen klar avseende så kallade tredjemansskador.
            Det är ägaren till luftfartyget eller den som använder det som
            är fullt ut skadeståndsansvarig. Den vidare ansvarsfördelningen
            i frågan mellan parterna regleras i sedvanliga kontrakt och bör
            således inte regleras i lagstiftningen.
          </note>
          <note>
            Tillsynen är i dag inte reglerad i lag eller förordning. Dock
            har Försvarsmakten i sitt eget regelverk, Regler för militär luftfart,
            tydligt meddelat föreskrifter om tillsyn. Dagens tillsyn regleras
            genom säkerhetsinspektionen. I denna inspektion ingår den militära
            flygsäkerhetsinspektionen som svarar för tillsyn av militär luftfart.
            Det fungerar väl i dag, och i propositionen kan man finna fler
            exempel på god tillsyn genom till exempel generalläkaren inom
            Försvarsmakten, som ansvarar för tillsyn över miljöskydd, hälso-
            och sjukvårdsfrågor med mera inom organisationen.
          </note>
          <note>
            I betänkandet poängteras dock att för att ett system där Försvarsmakten
            utövar tillsyn över den egna verksamheten ska vara effektivt och
            trovärdigt är det avgörande att funktionens oberoende kan garanteras.
            Nuvarande system anses uppfylla dessa krav.
          </note>
          <note>
            Slutligen anser Vänsterpartiet att endast länder som Sverige
            har samarbetsavtal med ska tillåtas öva i Sverige. Grundprincipen
            är, som jag tidigare nämnt, att främmande militära luftfartyg
            inte får vistas i vårt luftrum utan tillstånd. Om tillträde önskas
            sätter Sverige upp villkor för detta tillträde.
          </note>
          <note>
            Att då sätta upp ett villkor att ett samarbetsavtal ska finnas
            utan att närmare gå in på vad detta samarbetsavtal skulle hänföra
            sig till innehållsmässigt är mycket svårt och ärligt talat ganska
            svårförståeligt. Men som min kollega Torbjörn Björlund tidigare
            sade är det Natofrågan som är käpphästen för Vänsterpartiet. Vid
            tillståndsgivningen för främmande militära luftfarkosters tillträde
            till svenskt luftrum görs en helhetsbedömning av alla variabler
            som kan ligga till grund för bästa möjliga beslut. Samarbetsavtal
            allena kan inte ligga till grund för detta.
          </note>
          <note>
            Herr talman! Därmed yrkar jag bifall till förslaget i betänkandet
            och avslag på reservationen.
          </note>
          <note>
            I detta anförande instämde Abdirizak Waberi (M).
          </note>
          <note type="speaker">
            Anf. 65 TORBJÖRN BJÖRLUND (V) replik:
          </note>
          <note>
            Herr talman! Anders Hansson står och läser det som står i propositionen,
            lagstiftningen och betänkandet, och sedan försöker han på slutet
            komma in på det som jag och vi i Vänsterpartiet har lyft upp i
            vår reservation utan att egentligen, tycker jag, kommentera det
            som vi vill få fram. Du nämnde Nato, och det var väl bra att du
            vågade göra det, för det är ju nyckelfrågan när det gäller reglering
            av statsluftfart. Det här är gammal lagstiftning som egentligen
            bara är lite prolongerad, och så har man fyllt på lite grann för
            att få bättre klarhet i det hela. Vi tycker inte att det räcker.
          </note>
          <note>
            Tycker Anders Hansson att det är problemfritt när det gäller
            de här tre frågorna som vi har? Är det problemfritt att Försvarsmakten
            själv bestämmer exakt hur det ska vara – om det blir så att myndigheten
            får göra det, vilket den ofta gör – utan att man från Sveriges
            riksdags sida skriver in vilka vi ska samarbeta med? Jag tittar
            på den borgerliga bänken här, och det finns ett antal debattörer
            där som kommer att säga hur de tycker att det ska vara.
          </note>
          <note>
            Vi har från Vänsterpartiets sida varit tydliga med att vi har
            jätteproblem med den här utökade övningsverksamheten, framför
            allt med Nato, därför att det egentligen inte finns någonting
            skriftligt. Folkpartiet är det enda parti som är tydligt och säger:
            Skriv på så går vi in i Nato! Tycker Moderaterna och alliansregeringen
            att vi ska gå med i Nato smygvägen och alltså utan att reglera
            det? Är det så vi ska göra?
          </note>
          <note>
            Den andra saken handlar om kontrollen. Det finns olika regleringsbrev
            och sådant, men om man gör kontrollen internt, som man kan göra
            i Försvarsmakten, finns det ändå alltid en misstanke om att det
            inte blir riktigt klart om man har det inom sitt eget skrank.
            Det är därför Statens haverikommission lyfter upp det här att
            ett utomstående kontrollorgan skulle göra det bättre.
          </note>
          <note type="speaker">
            Anf. 66 ANDERS HANSSON (M) replik:
          </note>
          <note>
            Herr talman! Naturligtvis kan jag hålla med Torbjörn Björlund
            om att det hade varit intressant att diskutera Natofrågan också,
            men för att slippa få en tillsägelse av talmannen tror jag att
            jag ska försöka hålla mig till betänkandet om statsluftfart. Visst
            är det så att vi har ett delegerat ansvar för hur vi ska genomföra
            övningar. Regeringen har medgett att vi har andra myndigheter
            som kan ge tillstånd till övningar. I detta fall ser jag inga
            bekymmer med att genomföra övningar med våra nordiska grannländer
            eller med Nato när Försvarsmakten ser ett behov av det och Sverige
            har att vinna på det. Jag känner mig trygg med det förfarandet.
          </note>
          <note>
            Avseende tillsynen tycker jag att där är en poäng. Jag vill ge
            Torbjörn Björlund det att det absolut finns en poäng i att man
            ska ha tillsynen fristående. Jag tog med i mitt anförande här
            tidigare att man har sagt att för att det ska vara trovärdigt
            och effektivt är det avgörande att funktionens oberoende kan garanteras.
          </note>
          <note>
            I propositionen som ligger till grund för vårt betänkande har
            man tagit upp exemplet med generalläkaren som i dag har ett tillsynsansvar.
            Arbetsgruppen säger att detta har fungerat alldeles utmärkt, eftersom
            generalläkaren klarar av sekretessen och de komplicerade frågor
            som finns inom Försvarsmakten och man har säkerhetsklassificering.
            Arbetsgruppen anser därför att generalläkaren bör tjäna som modell
            för tillsynsfunktionen i fråga om militär luftfart.
          </note>
          <note type="speaker">
            Anf. 67 TORBJÖRN BJÖRLUND (V) replik:
          </note>
          <note>
            Herr talman! Jag förstår resonemanget som Anders Hansson för,
            men det finns vissa saker som jag tycker ändå måste kunna lagregleras
            mer i detalj. Det är det som är den springande punkten här. Vi
            har, utifrån det som Anders Hansson beskriver, olika regler och
            föreskrifter för hur saker och ting ska hanteras, och man tycker
            att det funkar bra. Men det finns faktiskt en utveckling framåt,
            till exempel utökad testverksamhet. Vi vet att lagstiftning när
            det gäller vem som är ansvarig för olyckor och så vidare finns
            där, men frågan är om det räcker. Jag tror att man behöver ha
            ett riksdagsbeslut på hur lagen ser ut när det händer sådana olyckor,
            så att det inte finns några som helst tvivel om exakt hur lagen
            ser ut. Det finns möjlighet att man i föreskrifter tappar vissa
            saker, menar jag.
          </note>
          <note>
            Vi har en utökad verksamhet både när det gäller övningar och
            när det gäller tester. Det handlar ju faktiskt både om att testa
            krigsmateriel för vårt bruk och kanske också för export. I den
            utökade verksamheten, när det finns större risker och man hela
            tiden utökar den delen, för det handlar om vapenexport också,
            menar vi att det inte räcker med den här ramlagen. Vi behöver
            ha en mer detaljerad lag för att veta hur det ska fungera när
            det händer saker som vi inte vill ska hända. Annars kan det rusa
            iväg. Jag sitter i Exportkontrollrådet, och jag kan se vissa saker
            som bara rullar på. Det här kan vara en sådan sak som kan rulla
            på.
          </note>
          <note>
            Jag är nöjd med att Anders Hansson tycker att det ändå finns
            en poäng i den utomstående kontrollen, för jag tror att det kan
            utvecklas och att man kan jobba vidare med det. Även om det fungerar
            kan det vara bra för att undvika spekulationer och diskussioner
            om vad som egentligen är rätt och riktigt att det är en utomstående
            organisation som gör det, menar jag. Det är den springande punkten.
          </note>
          <note>
            Sedan tycker jag nog att hur vi än bär oss åt i våra debatter
            i försvarsutskottet kommer Nato upp. Så är det, och så kommer
            det att vara i framtiden också.
          </note>
          <note type="speaker">
            Anf. 68 ANDERS HANSSON (M) replik:
          </note>
          <note>
            Herr talman! Jag tänkte börja med tillsynen. Jag vill återigen
            betona att jag tycker att Torbjörn Björlund har en poäng i att
            det kan vara en utomstående organisation. Med det sagt har jag
            just också visat här att vi har system som fungerar i dag. Jag
            tycker att man ska vara så pass ödmjuk att man kan säga att det
            är någonting som man kontinuerligt får följa upp så att oberoendet
            kan garanteras.
          </note>
          <note>
            Som jurist i grunden skrattar jag lite åt formuleringen att det
            behövs ett riksdagsbeslut på hur lagen ser ut för att öka tydligheten.
            Det kan bli lite jobbigt om riksdagen ska ta beslut för att säga
            hur lagen ser ut. Jag förstår andemeningen i vad Torbjörn Björlund
            menar, men riksdagen bör kanske hålla sig till att stifta lag
            och inte stifta lag bara för att folk ska veta hur den ser ut.
          </note>
          <note>
            Vi kommer osökt in på när vi har utländska intressenter som testar
            materiel i Sverige, och jag vill återigen poängtera att det är
            svensk lagstiftning, tillstånd enligt den svenska miljöbalkens
            lagstiftning, som gäller. Vi ställer alltså höga krav på vad som
            får genomföras på våra övnings- och skjutfält. Ibland kan man
            få känslan av att vi lämnar ut detta till någonting som vi inte
            kan veta vad det blir för något. Men just här har vi ju tillstånd
            för våra övnings- och skjutfält som är väldigt klara. Vi har till
            och med reglerat antalet dagar som man får öva, antalet skott
            som man får skjuta och antalet flygtimmar som man får ha. Vi har
            alltså i själva tillståndsprocessen också en möjlighet att ha
            en verksamhet som vi verkligen har kontroll över.
          </note>
          <note type="speaker">
            Anf. 69 PETER RÅDBERG (MP):
          </note>
          <note>
            Herr talman! Torbjörn Björlund lyfter fram en viktig del i sin
            motion som handlar om ansvarsfrågan vid övning kopplad till svensk
            krigsmaterielexport. Jag tänkte ta upp just den delen i mitt anförande.
          </note>
          <note>
            Riksdagen och regeringen är helt överens om den lagstiftning
            som gäller sedan 70-talet, nämligen att det är förbjudet att exportera
            vapen till länder som är i krig och till diktaturer.
          </note>
          <note>
            Trots att vi på papperet har en ganska bra lagstiftning som tydligt
            säger vilka vi får exportera vapen till kringgås detta gång på
            gång med olika undantag.
          </note>
          <note>
            Det kan inte heller vara rimligt att vi kan tillåta att utländska
            bolag får möjlighet att testa krigsmateriel på svensk mark. Det
            är en liten del av det som finns med i Vänsterpartiets motion.
            Vi menar att det måste regleras mycket tydligt i den svenska lagen
            hur detta ska gå till.
          </note>
          <note>
            Sverige är ett av de länder i hela världen som exporterar mest
            krigsmateriel, räknat per capita. Vi ligger tyvärr i topp, bland
            de åtta till tio högsta, räknat i dollar när det gäller detta.
          </note>
          <note>
            Över 740 000 människor dör varje år som ett resultat av de väpnade
            konflikterna. Jag menar att Sverige är en del av detta, dels genom
            vår export och dels genom att vi inte har en riktigt tydlig lagstiftning
            i frågan.
          </note>
          <note>
            Länder som befinner sig i konflikt eller postkonflikt har inte
            alltid möjlighet att garantera att mänskliga rättigheter efterlevs.
            Ett av de största hoten mot att minska fattigdomen är en återgång
            till väpnad konflikt.
          </note>
          <note>
            Herr talman! Frågan är också kopplad till PGU. Det är nu exakt
            tio år sedan riksdagen beslutade att svensk vapenexport enligt
            vår politik måste vara samstämmig med målet för global utveckling
            om att bidra till en rättvis och hållbar värld. Detta inkluderar
            rättvise- och fattigdomsperspektivet samt centrala frågor kopplade
            till politiken, som demokrati, mänskliga rättigheter och omsorg
            om miljön.
          </note>
          <note>
            Riksdagen har också genom ett särskilt tillkännagivande uppmanat
            Krigsmaterielutredningen, som har tillsatts av regeringen, att
            beakta de aspekter som ryms inom PGU.
          </note>
          <note>
            Sveriges regler för vapenexport ställer tydliga krav på mottagarländerna
            vad gäller rättighetsperspektivet. Varje exporttillstånd ska ta
            hänsyn till situationen för mänskliga rättigheter i mottagarlandet.
          </note>
          <note>
            Respekt för mänskliga rättigheter är ett centralt villkor för
            att bevilja tillstånden. Det gäller även export av materiel som
            i sig inte bedöms kunna användas för att kränka mänskliga rättigheter.
          </note>
          <note>
            Rättighetsperspektivet är tätt sammanflätat med demokratiska
            fri- och rättigheter. Sverige är också bundet av EU:s gemensamma
            ståndpunkt om vapenexport som slår fast att den hållbara utvecklingen
            i mottagarlandet ska beaktas vid prövning av vapenexporten.
          </note>
          <note>
            Efter den arabiska våren gjorde Sverige ett antal särskilda satsningar
            med fokus på demokrati och yttrandefrihet i Mellanöstern och i
            Nordafrika i biståndsbudgeten för 2012. Samtidigt har Sverige
            under 2000-talet godkänt export av krigsmateriel till hälften
            av de 20 länderna i regionen, där samtliga har ett stort demokratiskt
            underskott.
          </note>
          <note>
            I maj 2011 beslutade riksdagen att regeringen ska återkomma till
            riksdagen med förslag om ny krigsmateriellagstiftning i syfte
            att skärpa exportkontrollen gentemot just icke-demokratiska stater.
            Men ännu har ingen lag införts eller utredning tillsatts.
          </note>
          <note>
            Sveriges totala export av krigsmateriel uppgick 2011 till nästan
            14 miljarder kronor, 13,9 för att vara exakt. De fyra största
            mottagarländerna, som tillsammans köpt svenskt krigsmateriel för
            nära 7,8 miljarder, var Thailand, Saudiarabien, Indien och Pakistan.
            Alla dessa är länder där det förekommer allvarliga kränkningar
            av mänskliga rättigheter. Krigsmaterielexporten till diktaturer
            har ökat dramatiskt de senaste åren.
          </note>
          <note>
            I dag går cirka hälften av den svenska vapenexporten till icke-demokratier
            såsom Bahrain, Brunei och Förenade Arabemiraten. Saudiarabien
            köpte 2011 ensamt vapen för 2,9 miljarder kronor, vilket motsvarar
            en femtedel av Sveriges totala krigsmaterielexport.
          </note>
          <note>
            Svensk vapenexport är inte samstämmig med den svenska politiken
            för global utveckling. Det är nu tio år sedan riksdagen fattade
            beslutet att så skulle vara fallet. Exporten bidrar till brott
            mot mänskliga rättigheter. Den stärker diktaturer, den bidrar
            till väpnade konflikter och den försvårar en hållbar ekonomisk
            utveckling.
          </note>
          <note>
            Det är mot denna bakgrund anmärkningsvärt att regeringen inte
            längre behandlar krigsmaterielexporten i sina resultatskrivelser.
          </note>
          <note>
            Att det behövs en skärpning i lagen för hur vi ska stoppa exporten
            av vapen till diktaturer står utom allt tvivel. Det är en liten
            del av det som Vänsterpartiet tar upp i sin motion. Den delen
            av motionen är bra, men jag är lite tveksam till andra delar som
            Vänsterpartiet tar upp.
          </note>
          <note type="speaker">
            Anf. 70 ANDERS HANSSON (M) replik:
          </note>
          <note>
            Herr talman! Tack, Peter Rådberg, för ett kärnfullt inlägg kring
            statsluftfarten! Det var mycket träffsäkert. Det är tur att jag
            är reservofficer inom luftvärnet och kan skjuta ned detta flygplan
            som befann sig långt utanför räckvidden för dagens ämne. Jag får
            också be om ursäkt till Torbjörn Björlund som var inne och nafsade
            på Natofrågan. Det var en västanfläkt mot vad Miljöpartiet gör
            just nu med vapenexporten.
          </note>
          <note>
            För att försöka få in Peter Rådberg på ämnet vill jag ändå hänvisa
            till Vänsterpartiets reservation, men skulle gärna vilja veta
            vad Peter Rådberg anser om företag inom försvarsindustrin i Sverige
            som behöver ta emot till exempel flygplan eller annan materiel
            för att kunna modifiera och underhålla och därmed hålla i gång
            svensk försvarsindustri och alla arbetstillfällen det innebär.
          </note>
          <note>
            Min fråga till Peter Rådberg blir: Vad anser du om att ge tillåtelse
            för utländsk statsluftfart att komma in till Sverige?
          </note>
          <note type="speaker">
            Anf. 71 PETER RÅDBERG (MP) replik:
          </note>
          <note>
            Herr talman! Det är det som är själva poängen, och det var det
            jag försökte lyfta upp. Det krävs en lagstiftning för detta. Jag
            delar den uppfattning som Torbjörn Björlund har.
          </note>
          <note>
            Du kopplar sedan det till arbetstillfällen, Anders Hansson, och
            det är typiskt att vapenexporten ger så många arbetstillfällen
            att den är viktig på det sättet. Export av vapen är en moralisk
            och etisk fråga. Därför ska det i lagstiftningen regleras väldigt
            tydligt hur detta ska gå till.
          </note>
          <note>
            Miljöpartiet vill tillåta att man kan komma in till viss del,
            men då ska det stå tydligt på vilket sätt. Det gör det inte i
            dag, och det är den delen vi vill lyfta upp. Vapenexporten är
            en del av detta, blir en följd av det och får oerhörda konsekvenser.
            Därför tycker vi att reglering av detta är helt nödvändigt.
          </note>
          <note type="speaker">
            Anf. 72 ANDERS HANSSON (M) replik:
          </note>
          <note>
            Herr talman! Vi pratar i dag om statsluftfart och om Vänsterpartiets
            reservation. Ska vi tillåta utländska militära luftfartyg att
            öva i Sverige? Får de komma hit och även modifiera och underhålla
            sina flygplan?
          </note>
          <note>
            Det är det vi tycker, och det gläder mig, om jag uppfattade det
            rätt, att Peter Rådberg också tycker det till viss del. Det är
            egentligen någon form av ytterligare lagstiftning som han tycker
            ska finnas på plats för själva övningen. För min del kan jag säga
            att dessa övningar redan är omhuldade av många regler. Vi har
            tillstånd för våra övnings- och skjutfält enligt miljöbalken.
            Och vi har samma förfarande för hur vi ger tillstånd till utländska
            militära luftfartyg att över huvud taget komma in i svenskt luftrum.
          </note>
          <note>
            Jag skulle vilja veta om det är någonting mer i lagstiftningen
            beträffande att tillåta utländska militära luftfartyg att komma
            in och öva i Sverige som Peter Rådberg anser vara bristfälligt.
          </note>
          <note type="speaker">
            Anf. 73 PETER RÅDBERG (MP) replik:
          </note>
          <note>
            Herr talman! Som jag försökte säga till Anders Hansson måste
            det följa PGU, politik för global utveckling, som vi fattade beslut
            om i Sverige för tio år sedan. Den lagstiftningen går inte ihop
            med den export av krigsmateriel som vi har i dag. Det krackelerar
            på punkt efter punkt. Ska man öva i Sverige måste det ligga i
            paritet med PGU och vapenexporten. Därför krävs en tydlig lagstiftning
            beträffande vilka som får komma hit och vilket syfte de har. Om
            de till exempel bryter mot PGU ska de inte få tillstånd.
          </note>
          <note>
            Det är det jag försöker lyfta upp, och det är ungefär det som
            Torbjörn Björlund också säger i sin motion, att det krävs en tydligare
            lagstiftning beträffande vad som gäller och inte gäller. Nu talar
            man om detta vid sidan av, och den PGU som vi antog 2003 finns
            någon annanstans. Det måste hänga ihop, och det gör det inte,
            Anders Hansson. Det var det jag försökte lyfta upp i de exempel
            jag gav.
          </note>
          <note>
            Om det görs kan vi naturligtvis tänka oss att man i så fall kan
            öva. Just nu pågår en flygövning i Norrland där flera länder deltar.
            Det handlar om syftet, och därför måste politiken bli tydlig.
            Så är det tyvärr inte i dag.
          </note>
          <note type="speaker">
            Anf. 74 ALLAN WIDMAN (FP):
          </note>
          <note>
            Herr talman! Det är uppenbart att med lite politisk kreativitet
            kan ämnet statsluftfart kidnappas för snart sagt varje ändamål.
          </note>
          <note>
            Jag ska helt kort beröra det som Peter Rådberg sade. Det är inte
            korrekt att regeringen inte tillsatt en utredning för att se över
            en skärpt exportkontroll för icke-demokratiska länder. En sådan
            jobbar sedan ganska lång tid tillbaka. Också Miljöpartiet är representerat
            i den parlamentariska utredningen.
          </note>
          <note>
            När jag lyssnar på Peter Rådberg och hans instämmande i de olika
            yrkanden som Vänsterpartiet har börjar frågan inställa sig varför
            Miljöpartiet då inte reserverat sig, och uppenbarligen inte heller
            avser att rösta på Vänsterpartiets reservation, när de i sak tycks
            ligga så nära varandra.
          </note>
          <note>
            Nej, vi behöver inga avtal för att reglera utländsk militär luftfart,
            för vi har helt egna bestämmelser. När man säger att det ska bli
            samarbetsavtal på det här området då öppnar man upp för en osäkerhet,
            då bjuder man in en motpart som ska ha synpunkter och kanske komma
            med villkor och krav gentemot Sverige i olika sammanhang. Det
            är långt bättre att Sverige fastställer de bestämmelser som ska
            gälla för detta än att det sker i samråd eller i samarbete med
            andra berörda länder.
          </note>
          <note>
            Som Anders Hansson påpekar är säkerhetsinspektionen i Försvarsmakten
            i sin tillsynsdel helt oberoende av myndigheten, på samma sätt
            som generalläkaren. Det finns inte heller, utifrån den erfarenhet
            jag har på det här området, något som antyder att just utländska
            militära flygföretag övandes i Sverige skulle vara specifikt farligare
            än svenska sådana. När det gäller den testverksamhet som sker
            i samband med bland annat export av krigsmateriel kan man konstatera
            att också där är reglerna tydliga, och de företag som nyttjar
            Vidsel och andra övningsfält betalar för sig till sista kronan.
          </note>
          <note>
            Herr talman! Det här handlar nog egentligen inte så mycket om
            statsluftfarten, utan det handlar mycket om Vänsterpartiets syn
            på Nato. Innan jag fördjupar mig i den delen vill jag påpeka att
            det finns en viss oklarhet i vad som menas med samarbetsavtal
            som en nödvändig förutsättning för att utländsk militär ska få
            öva i Sverige.
          </note>
          <note>
            Vi har inte minst under en tidigare regering ingått försvars-
            och underrättelsesamarbetsavtal med en rad länder som ligger ganska
            långt från Sverige, bland annat med Förenade Arabemiraten och
            Saudiarabien. Det var under en tid då Miljöpartiet hade sakkunniga
            i Försvarsdepartementet och av allt att döma understödde de avtal
            som ingicks.
          </note>
          <note>
            Är det exempel på länder som i så fall ska få öva i svenska militära
            övningsområden? Hur är det med de Natoländer och de europeiska
            länder som vi inte har några sådana avtal med som vi numera har
            med Förenade Arabemiraten och Saudiarabien? Ska de vara förvägrade
            att öva på svensk mark? Vad får det i så fall för implikationer
            till exempel för den solidaritetsförklaring som vi i bred politisk
            enighet har skickat ut och som vi dessutom skrivit under i form
            av Lissabonavtalet?
          </note>
          <note>
            Herr talman! Det handlar inte om statsluftfart. Det handlar mycket
            om Vänsterpartiets aversioner mot internationellt samarbete. Jag
            kan konstatera att Vänsterpartiet i denna kammare har röstat nej
            till Nationernas förbund, till Sveriges medlemskap i Europarådet,
            till GATT, Nordiska rådet, Efta, EES, EU och Partnerskap för fred.
            De har röstat nej till den ekonomiska monetära unionen, till svenskt
            medlemskap i Eda, alltså European Defence Agency, till svenskt
            deltagande i Battlegroup och till NRF, och de vill avveckla den
            diplomatiska representationen i Bryssel. Nu vill de dessutom,
            herr talman, se till att det inte förekommer något samarbete internationellt
            mellan Sverige och andra länder när det gäller militära övningar.
          </note>
          <note>
            Om Vänsterpartiet hade fått sin vilja fram i försvars- och säkerhetspolitiken
            är det min bedömning, herr talman, att Sverige i dag hade varit
            lika isolerat internationellt som Albanien under Enver Hoxha.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 75 TORBJÖRN BJÖRLUND (V) replik:
          </note>
          <note>
            Herr talman! Allan Widman går rakt på sak, vilket jag tycker
            är jättebra. När det gäller samarbetsavtal är sådana faktiskt
            ömsesidiga. Jag tycker att det i så fall är ärligare att ha ett
            avtal där man vet vilka regler som gäller mellan två länder.
          </note>
          <note>
            Folkpartiet har länge drivit frågan om inträde i Nato. Varför
            det? Jo, därför att det är ärligt att skriva på ett papper där
            man går med på artikel 5. Då är det tydligt och klart. Det är
            den springande punkten här. Vi ska ha samarbetsavtal där vi reglerar
            vilka som ska vara här, vilka vi ska samarbeta med. Det är lätt
            att göra det med Norge, med Finland, med dem som ligger oss geografiskt
            nära. Vi är positiva till samarbete på rätt grunder, Allan Widman.
          </note>
          <note>
            Vänsterpartiet är ett av de partier som främst har jobbat för
            internationell solidaritet och internationellt samarbete, men
            det ska ske på rätt grunder. Jag skulle kunna rada upp ett antal
            saker där Folkpartiet har röstat emot sådant som varit en demokratiseringsväg
            in i svenskt samhälle. Man har röstat emot sådant som skulle ha
            skapat mer demokrati i svenskt samhälle.
          </note>
          <note>
            Det vi har röstat emot är sådant som skapat mindre demokrati.
            Det är stor skillnad. Det är en jätteskillnad. Det är grunden
            för det hela. Att vi har röstat emot vissa saker och vissa samarbeten
            beror på att det skapar mindre demokrati. EU är exempel, och Nato
            likaså, på sådant som skapar mindre demokrati.
          </note>
          <note>
            Vilka länder som ska öva och vad som ska finnas i Sverige när
            det gäller krigsmateriel och liknande måste regleras på ett sådant
            sätt att vi själva bestämmer utifrån dem vi ska samarbeta med
            vad vi vill göra. Det ska framför allt vara till nytta för Sveriges
            försvar, men det ska också vara sådant som svenska folket tycker
            är bra. Det är den springande punkten. Det är därför vi är emot
            Nato. Vi är emot Natos stridsgrupper och EU:s stridsgrupper eftersom
            det egentligen inte skapar något som är internationellt gångbart.
            Det skapar en maktstruktur som är helt annorlunda.
          </note>
          <note type="speaker">
            Anf. 76 ALLAN WIDMAN (FP) replik:
          </note>
          <note>
            Herr talman! Jag är faktiskt något förbluffad. Vi har genomlevt
            två årtionden där såväl Europeiska unionen som Nato i egenskap
            av huvudmän för olika internationella insatser har slagits för
            respekten för mänskliga rättigheter och för människors självklara
            rätt att leva i fred och frihet. Det skakar Torbjörn Björlund
            av sig. Dessutom har han mage att påstå att vi, när denna kammare
            med bred majoritet en gång i tiden, för länge sedan, röstat för
            Nationernas förbund och för ett svenskt medlemskap i Nordiska
            rådet, därmed medverkat till att göra vårt land mindre demokratiskt.
            Med förlov sagt, fru talman, förstod jag inte alls vart Torbjörn
            Björlund ville komma.
          </note>
          <note>
            När det gäller avtal kan jag försäkra Torbjörn Björlund om att
            svensk lag gäller på svenskt territorium. Enligt min mening blir
            det mycket bättre om vi har den ordningen än om vi ska öppna för
            diskussioner och förhandlingar med olika länder för att komma
            fram till samarbetsavtal där vi möjligen i detaljer skulle få
            ge avkall på svensk lagstiftning.
          </note>
          <note>
            Fru talman! Vänsterpartiet är strängt upptaget med att hålla
            koll på eventuell svensk smyganslutning till Nato. Jag tillhör
            dem som vet att det inte är möjligt. Ska vi ansluta oss till Nato
            måste det ske efter en öppen, ärlig och saklig politisk debatt
            och med en stark vilja. Det är det som jag tror avhåller oss just
            nu.
          </note>
          <note>
            Men om Torbjörn Björlund är rädd för att Sverige kan komma att
            smyganslutas till Nato är det nog inte i första hand mig och Folkpartiet
            han ska hålla ögonen på, utan samarbetspartier långt närmare honom
            själv.
          </note>
          <note type="speaker">
            Anf. 77 TORBJÖRN BJÖRLUND (V) replik:
          </note>
          <note>
            Fru talman! Jag kan försäkra Allan Widman om att vi håller ögonen
            på alla. Det går inte att göra något annat. Vi har koll på våra
            kamrater och våra eventuella politiska motståndare.
          </note>
          <note>
            När det gäller det vi var inne på förut om övningar, krigsmaterieltester
            och sådant kan jag säga att det finns en rörelse inom Försvarsmakten
            som vill utöka antalet övningsdagar och övningstillfällen. Vi
            har Vättern och Göteborgs skärgård som två exempel. Där ska alltså
            miljölagstiftningen räcka till, men det finns en rörelse i dag
            som säger något helt annat. Det är en sak som också ligger i potten.
          </note>
          <note>
            Allan Widman var inne på Kexutredningen, som vi välkomnar. Vi
            tror inte så mycket på att det kommer något bra av den, men det
            kanske kan gå att rätta till vissa saker. Det här med de kommande
            utökade övningarna innefattar naturligtvis också tester med utländska
            luftfartyg och tester av exportmateriel. Vi utgår från det.
          </note>
          <note>
            NF, Nationernas förbund, bildades efter första världskriget,
            för snart 100 år sedan. Jag skulle kunna rada upp ett antal saker
            som Folkpartiet liberalerna har röstat emot under dessa 100 år.
            Jag gör inte det, för det tar jättelång tid, och jag har bara
            30 sekunder på mig. Det är omöjligt att besvara en sådan fråga.
            Vi är för internationellt samarbete, men det måste ske på rätt
            villkor. Vi kan gärna samarbeta med egentligen vilka länder som
            helst som har en demokratisk struktur och som har rätt intentioner
            med försvarssamarbetet. Vi kan även prova svensk försvarsmateriel
            i Sverige om det är till för det svenska försvaret. Men att ha
            siktet inställt på export ställer vi inte upp på alls.
          </note>
          <note type="speaker">
            Anf. 78 ALLAN WIDMAN (FP) replik:
          </note>
          <note>
            Fru talman! Jag önskar Torbjörn Björlund lycka till när det gäller
            att hitta exempel på att Folkpartiet liberalerna sagt nej till
            svenskt deltagande i samarbete mellan demokratiska länder. Det
            blir en tämligen kort lista, kan jag lova.
          </note>
          <note>
            Personligen tillhör jag dem som tycker att det är väldigt bra
            att det svenska försvaret övar mycket. Jag sätter också värde
            på vad utländska företag och andra länders övningar betyder ekonomiskt
            för den svenska Försvarsmakten och våra möjligheter både att vidmakthålla
            en infrastruktur för övningar och att själva kunna lära av övningarna
            genom att delta i dem.
          </note>
          <note>
            När det gäller export av krigsmateriel tycker jag att man måste
            hålla tungan rätt i mun. Sverige har i demokratiska former tagit
            sig rätten att ha ett väpnat försvar. Jag anser inte som liberal
            att jag kan förvägra andra demokratier att ta sig samma rätt att
            ytterst kunna försvara sin frihet med militärt våld.
          </note>
          <note>
            Det som Folkpartiet liberalerna däremot motsätter sig är export
            till länder som kränker mänskliga fri- och rättigheter och ägnar
            sig åt krigföring. Det enda vi vet när vi exporterar vapen till
            diktaturer är att de vapnen förr eller senare kommer att vändas
            mot den egna befolkningen. Men, Torbjörn Björlund, jag har ingenting
            emot att vi utgör demokratins vapensmedja.
          </note>
          <note type="speaker">
            Anf. 79 STAFFAN DANIELSSON (C):
          </note>
          <note>
            Fru talman! Jag ska som representant för Centerpartiet säga några
            korta ord i den fråga som kammaren nu diskuterar: en modernare
            reglering av statsluftfarten.
          </note>
          <note>
            Regeringens förslag till riksdagen är okontroversiellt och får
            stöd av samliga partier i riksdagen, frånsett Vänsterpartiet.
            Jag ska läsa upp de tre beslutsmeningar i betänkandet som sju
            av åtta riksdagspartier utan någon som helst dramatik står bakom:
          </note>
          <note>
            Utskottet välkomnar förslaget att lagregleringen av statsluftfarten
            får formen av en ramlag i vilken regeringen eller den myndighet
            som regeringen bestämmer bemyndigas att utforma närmare bestämmelser.
            Utskottet delar regeringens syn på att en författningsreglering
            ska vara tydlig, lätt att förstå och enkel att tillämpa, och utskottet
            konstaterar att den nuvarande regleringen i många avseenden är
            föråldrad och att det för vissa förhållanden saknas relevant reglering.
            Utskottet tillstyrker således propositionen och föreslår att riksdagen
            antar de föreslagna ändringarna i luftfartslagen.
          </note>
          <note>
            Här borde rimligen mitt inlägg ha kunnat sluta, men det gör det
            inte, eftersom Vänsterpartiet verkar se spöken på blanka dagen
            och sannolikt har skrivit sin motion efter en svår natt med mardrömmar.
          </note>
          <note>
            Sverige är som bekant en av världens mycket få tillverkare av
            kvalificerade stridsflygplan. Sverige har sålt en del plan till
            olika länder och ska förhoppningsvis göra det till många fler.
            Likaså ingår Sverige i Natos Partnerskap för fred och flygövar
            ibland för att stärka vår säkerhet tillsammans med andra länder
            både utomlands och i Sverige. I samband med detta, menar Vänsterpartiet,
            finns risk för att civila förluster kan uppkomma.
          </note>
          <note>
            Hur tänker man här? Om något skulle ske vid militära flygövningar
            är det väl militära förluster som kan tänkas uppstå?
          </note>
          <note>
            Men det bekymrar inte Vänsterpartiet. I stället fortsätter man
            och menar att det är viktigt att i förväg veta vad som gäller
            vid övningar, exempelvis om civila dödas av utländska militärer
            i Sverige. Här behöver regeringen återkomma med detaljerade förslag,
            menar man. Sannolikt vill man att regeringen totalförbjuder detta
            och stadgar att stränga straff ska utdömas om civila dödas av
            utländsk militär i Sverige. Men det vore självklart fallet redan
            med nu gällande lagstiftning. Om olyckor skulle ske med utländska
            fordon eller flygplan, civila eller militära, finns redan gällande
            lagar som reglerar detta.
          </note>
          <note>
            Vill inte Vänsterpartiet att Sverige ska delta i internationella
            flygövningar? Vill inte Vänsterpartiet att Sverige ska sälja några
            högteknologiska stridsflygplan, som tillverkas och ger många jobb
            i till exempel Linköping? Säg då det! Jag tyckte mig uppfatta
            att Peter Rådberg antydde något i den riktningen. Men skyll inte
            på att ni driver detta av rädsla för att civila ska dödas. Den
            risken finns givetvis vid all mänsklig verksamhet, men är i detta
            fall mycket liten.
          </note>
          <note>
            Med detta, fru talman, yrkar jag bifall till utskottets betänkande
            och avslag på Vänsterpartiets reservation.
          </note>
          <note>
            Överläggningen var härmed avslutad.
          </note>
          <note>
            16 § Strategiskt tillväxtarbete för regional konkurrenskraft,
            entreprenörskap och sysselsättning
          </note>
          <note type="speaker">
            Anf. 80 JENNIE NILSSON (S):
          </note>
          <note>
            Fru talman! Vi ska nu behandla regeringens sammanfattning En
            nationell strategi för regional konkurrenskraft, entreprenörskap
            och sysselsättning 2007–2013 . Sammanfattningen fokuserar på de
            fyra prioriterade insatsområdena i den nationella strategin: innovation
            och förnyelse, kompetensförsörjning och ökat arbetskraftsutbud,
            tillgänglighet samt strategiskt gränsöverskridande samarbete.
            Därutöver redovisas utvecklingen inom kommersiell och offentlig
            service, hållbar utveckling samt territoriellt perspektiv. Regeringen
            redovisar hur genomförande och resultat sett ut åren 2009–2012.
          </note>
          <note>
            Vi socialdemokrater instämmer i allt väsentligt i regeringens
            beskrivning av de stora framtidsutmaningar som olika regioner
            står inför. Men vi vänder oss starkt emot att det saknas operativa
            åtgärder för att nå målen för den regionala tillväxtpolitiken
            och de prioriteringar som har gjorts i strategin. Denna skrivelse
            stämmer heller inte på något sätt med den politik som regeringen
            fört under mandatperioden.
          </note>
          <note>
            Vi socialdemokrater vill utveckla tillväxtpotentialen i hela
            landet. Det är nödvändigt för att nå vårt mål om att Sverige ska
            ha lägst arbetslöshet i EU 2020. För det krävs en modern och aktiv
            regional tillväxtpolitik i hela landet. Statens insatser ska vara
            inriktade på att regionerna ska få möjlighet att växa och utvecklas
            utifrån sina skilda förutsättningar.
          </note>
          <note>
            Åtgärder som förbättrat stöd till näringslivsutveckling, fungerande
            arbetskraftsförsörjning, tillgång till offentlig och kommersiell
            service liksom riskkapital och investeringar i kommunikationer
            och infrastruktur är andra väsentliga inslag i en kraftfull regional
            tillväxtpolitik. Därför har vi lagt fram ett antal skarpa förslag
            på åtgärder som vi anser att regeringen måste vidta för att rusta
            regionerna inför de enorma utmaningar som väntar under de kommande
            åren.
          </note>
          <note>
            Fru talman! Vi förstår vikten av att ta till vara all den skapande
            kraft och innovationskraft som finns runt om i svenska regioner.
            Därför vill vi knyta regionala utvecklingsråd till de innovationsråd
            som vi anser bör skapas direkt under statsministern. Genom samverkan
            kring innovationer, utbildning, närings- och arbetsmarknadspolitik
            maximeras tillväxtpotentialen på regional nivå.
          </note>
          <note>
            Vi förstår också att det behövs tillgång till riskkapital för
            att fler idéer och innovationer ska bli till varor och tjänster
            som når ut på en marknad. Det är en av de frågor som i dag ofta
            lyfts fram som ett stort tillväxthinder. Att vi i dag då har en
            ordning som innebär att 6 miljarder av 17 miljarder av det statliga
            riskkapitalet inte används är inte acceptabelt. Vi föreslår därför
            en översyn av de statliga riskkapitalen i syfte att utforma dem
            så att de bättre möter de behov som faktiskt finns.
          </note>
          <note>
            Vi ser vidare en stor tillväxtpotential och en utvecklingspotential
            i att utveckla metoder för innovationsupphandling. Svenska myndigheter,
            kommuner och landsting upphandlar i dag varor och tjänster för
            en bra bit över 500 miljarder årligen. Vanligen sker det genom
            att upphandla en befintlig produkt och att priset är det enda
            skarpa kriteriet. Det är ytterst tveksamt om skattebetalarna med
            detta får den bästa valutan för pengarna, och möjligheten att
            driva utveckling mot bättre anpassade produkter går förlorad.
          </note>
          <note>
            Vi föreslår därför att det inrättas en nationell strategi för
            innovationsupphandling.
          </note>
          <note>
            Vi ser också att tillgängligheten till offentliga och privata
            tjänster kraftigt har minskat på många mindre orter. På många
            håll runt om i Sverige blir det allt längre till närmaste butik,
            mack eller serviceställe. Det gör det svårt för många småföretagare
            att klara sin vardag och ännu svårare att utvecklas. Det är en
            oroväckande utveckling att samhällstjänster urholkas i de områden
            som kan behöva dem mest.
          </note>
          <note>
            Därför föreslår vi att statliga myndigheter ska få ett tydligt
            uttalat uppdrag att trygga tillgängligheten till grundläggande
            offentlig service i hela Sverige.
          </note>
          <note>
            I dag är verkligheten dessutom sådan att det finns betydande
            brister i mobiltäckningen samtidigt som terminaler, datorer och
            smarta telefoner erbjuder allt fler tjänster och ofta ses som
            ett alternativ till närhet. För dem som bor och arbetar i glesbygd
            är bredbandstillgänglighet alltför ofta ett hinder i stället för
            en möjlighet. Vi vill därför se en bredbandsstrategi där målet
            bör vara att alla hushåll och företag ska ha tillgång till 100
            megabit senast år 2020 och reella verktyg för att faktiskt nå
            dit.
          </note>
          <note>
            På samma sätt som Trafikverket har genomfört en kapacitetsutredning
            för vårt transportsystem borde en kapacitetsutredning genomföras
            för it-kommunikationer i hela Sverige.
          </note>
          <note>
            Fru talman! Vårt land erbjuder fantastiska möjligheter till upplevelser
            av olika slag. Vi har en storslagen natur, ett rikt kulturarv
            och en kulinarisk höjd. En strategisk satsning på besöksnäringen
            kan skapa arbetstillfällen i hela landet och ge inkomster till
            välfärden. Det är därför synd att den borgerliga regeringen inte
            bättre vill ta till vara och utveckla denna bransch.
          </note>
          <note>
            Visit Sweden, som ägs av staten, och organisationen Svensk Turism
            har som uppdrag att marknadsföra Sverige som destinationsland
            och att utveckla den svenska besöksnäringen. Bolaget har haft
            ett tillfälligt anslag på 50 miljoner kronor åren 2009–2010. Vi
            vill permanenta detta stöd för att säkerställa att Sverige också
            fortsättningsvis ska kunna hålla en hög kvalitet när det gäller
            marknadsföring och utveckling i framtiden.
          </note>
          <note>
            Fru talman! Jag vill också uppmärksamma den betydelse som strukturfonderna
            har för att stimulera den regionala tillväxten i Sverige. Tillsammans
            med de frågor som jag redan tidigare har nämnt och lyft fram kan
            de skapa och bli en reell kraft för att vi ska få en kraftfull
            regional tillväxtpolitik i hela Sverige. Det är ytterligare ett
            verktyg som bör tas till vara på ett bättre sätt än vad som görs
            i dag.
          </note>
          <note>
            Riksrevisionen har påtalat ett antal problem och brister som
            finns med administrationen av projekten. Att förenkla administrationen
            är viktigt för att dessa projekt ska kunna bli verkliga. Riksrevisionen
            menar vidare att regeringens åtgärder hittills inte varit tillräckliga.
            Vi anser därför att regeringen ska upprätta en tidsplan för att
            genomföra de åtgärder som Riksrevisionen föreslår. Det är viktigt
            att problemen är lösta innan den nya programperioden för fonderna
            inleds nästa år.
          </note>
          <note>
            Med det, fru talman, vill jag yrka bifall till reservationerna
            1, 2 och 6.
          </note>
          <note>
            I detta anförande instämde Ingemar Nilsson (S).
          </note>
          <note type="speaker">
            Anf. 81 ANNA HAGWALL (SD):
          </note>
          <note>
            Fru talman! Konkurrenskraft, entreprenörskap och sysselsättning
            är av största vikt för det regionala tillväxtarbetet, och gärna
            stöd och budgetsatsningar till berörda regioner men med betoning
            på sunda konkurrensförhållanden.
          </note>
          <note>
            Gällande innovationer som en viktig del i strategin ser vi, liksom
            regeringen, positivt på en miljödriven näringsutveckling. Besöksnäringen
            och kulturella satsningar är även de prioriterade områden för
            mitt parti.
          </note>
          <note>
            För att nämna fler områden är tillgång på efterfrågad kompetens
            väldigt betydelsefull. Vi behöver till exempel prioritera yrkesutbildningar
            inom gruv- och skogsindustrin men även en ny form av lärlingssystem
            som erfarenhetskomplement till detta.
          </note>
          <note>
            Vi ser även vikten av god tillgänglighet för landsbygden, som
            till exempel transportsystem, informationsteknologi, kommersiell
            och offentlig service. Fokus och satsningar bör även ligga på
            tillgång till dagligvaror och drivmedel.
          </note>
          <note>
            Vi har diskuterat betydelsen av att stöd går till rätt prioriterade
            projekt med sund konkurrens, men jag vill också lyfta upp betydelsen
            av granskning och att projekten noggrant gås igenom för att förhindra
            fusk och för att optimera stödmedlen. Är stöden dessutom subventionerade
            EU-projekt måste detta tas på största allvar.
          </note>
          <note>
            Vi ser skyldigheten att göra noggrannare löpande uppföljningar
            av de tematiska målen och en ödmjukhet inför att utvärdera och
            omvärdera. Gällande det gemensamma strategiska ramverket och dess
            strukturfonder ser vi vikten av att fonderna endast ska användas
            till projekt för att stimulera tillväxt. Således bör strukturfonderna
            inte användas till socioekonomiska projekt. Vi är även skeptiska
            till huruvida samtliga de tematiska målen verkligen kommer att
            bidra till smart, hållbar och inkluderande tillväxt.
          </note>
          <note>
            Fru talman! Om vi nu inte kan avskaffa strukturfonderna och låta
            medborgarna och medlemsstaterna själva bedöma sitt behov av satsningar
            vill jag framhålla att det är av största vikt att EU:s strukturfondsmedel
            används på ett så effektivt sätt som möjligt.
          </note>
          <note>
            Därigenom kan strukturfondsprogrammen vidmakthålla och förstärka
            sin betydelse för regional tillväxt i Sverige.
          </note>
          <note>
            Dessutom bör projektstöd betalas ut i efterskott. Projekt ska
            vara genomförda och godkända innan utbetalning sker för att motverka
            slarv, försummelse och fusk.
          </note>
          <note>
            Jag vill i detta sammanhang framhålla betydelsen av att det görs
            löpande kontroller, förhandsgranskningar och utvärderingar av
            resultat i strukturfondsprojekten, detta för att komma till rätta
            med misslyckade projekt och de problem jag har nämnt.
          </note>
          <note>
            Jag ser dock inte något skäl till ett riksdagsuttalande i enlighet
            med vad som föreslås i motion 2012/13:N15 och yrkar avslag på
            den här aktuella delen av motionen.
          </note>
          <note type="speaker">
            Anf. 82 KENT PERSSON (V):
          </note>
          <note>
            Fru talman! Det vi ska debattera i dag är den skrivelse som regeringen
            har skickat in till kommissionen och som handlar om strategiskt
            tillväxtarbete för regional konkurrenskraft, entreprenörskap och
            sysselsättning. Det är en redovisning av vad regeringen har gjort
            under tiden 2009–2012 och ska visa på resultaten av de insatserna.
          </note>
          <note>
            Väldigt mycket av detta arbete bygger på strukturfonder, som
            ska ses som en viktig del i det regionala tillväxtarbetet.
          </note>
          <note>
            Så här skriver regeringen: Regeringen ser den skeva befolkningsstrukturen
            i kombination med stora pensionsavgångar och en ökad urbanisering
            som en av de främsta utmaningarna i det regionala tillväxtarbetet.
          </note>
          <note>
            Det är helt korrekt – så är det ju. Men vilka är dessa insatser,
            och vad är resultatet av regeringens arbete under den här perioden?
            Jag har letat förgäves.
          </note>
          <note>
            Om man tittar vidare finns det fyra områden där regeringen väljer
            att lyfta fram och visa på sina åtgärder och resultat. Det handlar
            om innovation och förnyelse, kompetensförsörjning och ökat arbetskraftutbud,
            tillgänglighet samt strategiskt gränsöverskridande samarbete.
          </note>
          <note>
            Jag ska ägna en liten stund åt tillgänglighet. Vad handlar det
            om? Jo, tillgänglighet handlar om betydelsen av statlig och offentlig
            service i det strategiska tillväxtarbetet ute i regionerna, alltså
            det som kommuner, stat och myndigheter styr över.
          </note>
          <note>
            Det handlar alltså om Försäkringskassan, Arbetsförmedlingen,
            post och apotek och deras betydelse i det regionalpolitiska arbetet.
            För vem vill flytta till en kommun eller en glesbygd där den servicen
            inte finns, eller där den läggs ned? Vilket företag flyttar dit
            eller startar verksamhet där Arbetsförmedlingen, Försäkringskassan,
            postombud och så vidare inte finns? Det är tyvärr den utvecklingen
            vi har sett under den här perioden, och den accelererar.
          </note>
          <note>
            För att ge ett tydligt exempel på det ska jag berätta vad som
            händer på Tjockö, en av Sveriges levande skärgårdsöar i Stockholms
            skärgård med 47 åretruntboende och 400 sommarboende. Där finns
            det bland de boende ett samarbete i en ekonomisk förening och
            en lanthandel som servar befolkningen året runt med livsmedel,
            post, apotek och systembolag.
          </note>
          <note>
            Nu har Posten fått för sig att de ska lägga om sina rutiner.
            De rycker undan det samarbete som de har med lanthandeln och den
            ekonomiska föreningen. Med ett enda beslut rycker de undan hela
            förutsättningen för den ekonomiska föreningen. De lägger ned lanthandeln.
            Apoteket försvinner. Systembolaget försvinner. Det går ju precis
            tvärtemot vad regeringen säger om att det regionalpolitiska samarbetet
            ska utvecklas – precis tvärtemot.
          </note>
          <note>
            Trots att regeringen i skrivelsen betonar vikten av myndigheternas
            samverkan om den offentliga servicen ser man här att våra myndigheter
            har andra uppdrag, nämligen sina egna ekonomiska.
          </note>
          <note>
            Det här är ett tydligt exempel på att den ena handen inte vet
            vad den andra gör och var det brister när vi talar om den regionala
            tillväxtpolitiken. Det är förödande, för där det inte finns offentlig
            service kommer urbaniseringen att fortsätta i allt snabbare takt.
          </note>
          <note>
            Vi ser det i dag. Det är väldigt tydligt, och här måste vi i
            Vänsterpartiet rikta väldigt skarp kritik mot regeringens politik.
            Vi kommer att diskutera det vid flera tillfällen under hösten
            och våren.
          </note>
          <note>
            Vi har en politik där vi lyfter upp frågan om offentlig service.
            Det minsta man skulle kunna begära är att det finns en samordning
            i Regeringskansliet av de här frågorna, inte den stuprörspolitik
            som förs i dag.
          </note>
          <note>
            Det är det första man ska göra. Jag tänker återkomma till det
            vid ett senare tillfälle.
          </note>
          <note>
            Jag vill också ta upp ett exempel när det gäller transportsystemet,
            som är en viktig del när man pratar om regionförstoring. Det ska
            vara lättare att röra sig mellan där man bor och där det finns
            jobb. På det sättet kan man bo även i de delar av landsbygden
            som inte har jobb.
          </note>
          <note>
            Vad har man då gjort under den här perioden när det gäller transportsystemet?
            Jo, man har inrättat en samverkansgrupp, den så kallade Tillgänglighetsgruppen,
            och en ny lag 2010 om kollektivtrafik, som bland annat innebär
            att strategiska beslut om kollektivtrafik från och med 2012 ska
            fattas av en ny regional kollektivtrafikmyndighet.
          </note>
          <note>
            Det är resultatet som man väljer att lyfta fram. Det känns väldigt
            tunt, fru talman, med tanke på hur mycket pengar det handlar om
            och vilka resurser det finns när man samordnar dem.
          </note>
          <note>
            Med det vill jag yrka bifall till reservation 6, som handlar
            om offentlig service. I övrigt står jag bakom de reservationer
            som Vänsterpartiet har.
          </note>
          <note type="speaker">
            Anf. 83 BORIANA ÅBERG (M):
          </note>
          <note>
            Fru talman! Genom att stärka den lokala och regionala konkurrenskraften
            och skapa bättre förutsättningar för företagande, innovationer
            och investeringar kan tillväxtpotentialen och sysselsättningsmöjligheterna
            i hela landet utvecklas.
          </note>
          <note>
            Den nationella utvecklingskraften är beroende av hur väl de unika
            förutsättningarna som finns lokalt och regionalt tas till vara
            av bland annat enskilda och företag.
          </note>
          <note>
            Reformer som främjar företagande och entreprenörskap, innovation
            och förnyelse, kompetensutveckling och arbetskraftsutbud, tillgänglighet
            samt god servicenivå såväl lokalt som regionalt är nödvändiga
            för detta.
          </note>
          <note>
            Europeiska unionens sammanhållningspolitik är en betydande och
            integrerad del i den regionala tillväxtpolitiken. Det nationella
            strukturfondsprogrammet och de regionala strukturfondsprogrammen
            är instrumenten för genomförandet av sammanhållningspolitiken
            i Sverige och utgör en betydelsefull del av det regionala tillväxtarbetet.
          </note>
          <note>
            Regeringens skrivelse som behandlas i betänkandet är en sammanfattning
            av regeringens rapporter till EU-kommissionen. Den fokuserar på
            fyra prioriteringsområden: innovation och förnyelse, kompetensförsörjning
            och ökat arbetskraftsutbud, tillgänglighet och strategiskt gränsöverskridande
            samarbete.
          </note>
          <note>
            Naturligtvis ska regional konkurrenskraft, entreprenörskap och
            sysselsättning alltid ses i kontext av närings- och arbetsmarknadspolitiken
            i Sverige. En aktiv politik som gynnar företagandet påverkar i
            högsta grad den regionala konkurrenskraften.
          </note>
          <note>
            Fru talman! Jag skulle vilja säga några ord om Socialdemokraternas
            motion.
          </note>
          <note>
            I motionen föreslås upprättande av en nationell strategi för
            upphandling – ett pappersdokument. Det behövs inte fler pappersdokument!
            I stället krävs det fler innovationsupphandlingar i verkligheten,
            och detta förutsätter att det över huvud taget görs upphandlingar,
            något som Socialdemokraterna runt om i landet, i kommuner och
            landsting, mer eller mindre konsekvent motsätter sig. Vare sig
            det handlar om tillagning av mat, skötsel av grönytor eller drift
            av vårdcentraler är Socialdemokraterna emot upphandlingar och
            vill helst göra allt i egen regi. Det främjar varken upphandlingar
            eller, än mindre, innovationsupphandlingar.
          </note>
          <note>
            Socialdemokraterna beklagar också i sin motion att länsarbetsnämnderna
            läggs ned. De föreslår inrättande av regionala utvecklingsråd.
            Återigen är det mer byråkrati som saknas och efterfrågas. Det
            är fel recept att alltid tillsätta en ny nämnd, en ny kommitté
            eller ett nytt råd, helst med statsministern i toppen. Det finns
            redan kompetensplattformar i varje län där man på olika sätt arbetar
            med att förbättra matchningen mellan arbetsliv och utbildning.
            Reformeringen av Arbetsförmedlingen med fokus på ökat stöd i arbetssökandet
            är också en av de bärande delarna i vårt återupprättande av arbetslinjen.
          </note>
          <note>
            Fru talman! Vår politik för mångfald och större utbud, avskaffat
            apoteksmonopol och möjlighet att fritt välja vårdcentral ger bättre
            resultat än de uppdrag till statliga myndigheter som Socialdemokraterna
            föreslår. I en rapport från Tillväxtanalys från mars i år går
            att läsa att avregleringen av apoteksmarknaden inte har lett till
            att antalet apotek har minskat. Det svenska apoteksmonopolet från
            1970 var föråldrat och näst intill unikt för ett västeuropeiskt
            demokratiskt land. Vi har lämnat den föga smickrande skaran –
            Albanien, Kuba och Nordkorea – med statliga apoteksmonopol bakom
            oss. I dag finns det tolv aktörer på den svenska apoteksmarknaden.
            Det leder till stor konkurrens och valfrihet för den enskilde.
            Den självklara frågan infinner sig: Är detta någonting som är
            dåligt?
          </note>
          <note>
            Självkritiska är vi dock alltid. All service finns inte överallt.
            Reformer tar tid. Detta kan inte heller lösas med statiska direktiv
            till myndigheter om vad som ska finnas. Detta måste lösas lokalt
            och regionalt. Tillgängligheten har ökat generellt, och när det
            gäller apotek är den oförändrad i glesbygden. Det faktum att några
            har fått det mycket bättre betyder inte att de som har en oförändrad
            situation har fått det sämre.
          </note>
          <note>
            Ett sätt att säkra den offentliga servicen är att inte vara statisk
            i sina krav. Myndigheterna måste själva bestämma hur deras serviceutbud
            ska se ut beroende på regionala och lokala faktorer.
          </note>
          <note>
            Fru talman! Sveriges mål är att vara bäst i världen på att utnyttja
            digitaliseringens möjligheter. I budgetpropositionen för 2014
            framgår att regeringen föreslår insatser även fortsättningsvis
            för att stimulera utbyggnaden av bredband.
          </note>
          <note>
            I Socialdemokraternas reservation finns det en formulering om
            samhällsansvar där marknaden inte klarar detta. Men vem är det
            som har skapat den tillgänglighet som finns i dag? Vem har skapat
            den kommunikation som finns i dag och det utbud som gör att behovet
            av bredband ständigt ökar? Inte är det någon statlig utredning,
            något centralt direktiv till någon myndighet eller något beslut
            i denna kammare. Det är tusentals aktörer på en fri marknad. Vi
            ska självklart ta vårt ansvar för att detta ska bli tillgängligt
            i hela landet, och det gör regeringen, men att avfärda marknaden
            och dess förmåga är att förneka själva existensen av all den teknik
            och de mobila tjänster som finns i dag.
          </note>
          <note>
            Förra sommaren gjorde jag en studieresa i Västerbotten och hade
            möjligheten att besöka Heleneborgs gård i Tavelsjöbygden mellan
            Umeå och Vindeln som är ett exempel på innovatörer inom bredband.
            De väntar inte på att någon annan ska komma till undsättning eller
            göra jobbet. I stället har man tillsammans med andra i bygden
            arbetat för att bygga ut bredband till dem som vill i området.
            Det är en satsning som både ökar tillgängligheten och skapar bättre
            förutsättningar för företagande i hela bygden. I dagens globala
            samhälle kan man via lokalt engagemang och bredbandsutbyggnad
            lika enkelt och självklart driva ett företag från huset i Tavelsjö
            som från skyskraporna i New York.
          </note>
          <note>
            Jag yrkar bifall till utskottets förslag och avslag på motionen.
          </note>
          <note>
            I detta anförande instämde Hans Rothenberg och Cecilie Tenfjord-Toftby
            (båda M).
          </note>
          <note type="speaker">
            Anf. 84 JENNIE NILSSON (S) replik:
          </note>
          <note>
            Fru talman! Först vill jag göra en rättelse. Jag yrkar bifall
            till reservationerna 1, 3 och 6.
          </note>
          <note>
            Det finns så mycket att säga om Boriana Åbergs anförande att
            jag knappt vet var jag ska börja. Att Sverige är ett bra land
            att leva i tror jag att de flesta som bor här faktiskt tycker.
            Väldigt många upplever dock, inte minst de som bor i glesbygden,
            att det är något som håller på att gå sönder. Det är en utveckling
            som har funnits länge och vuxit sakta men som har eskalerat de
            senaste åren med den borgerliga regeringen.
          </note>
          <note>
            Att du, Boriana Åberg, talar om avregleringen av apoteken som
            det förträffliga, goda exemplet på att marknaden löser alla problem
            i glesbygden är i det närmaste skrattretande. Hade du läst det
            ni själva skriver i betänkandet hade du kunnat se att det visserligen
            har kommit fler apotek men uteslutande där det redan fanns god
            tillgänglighet sedan tidigare. Det har försvunnit apotek på vissa
            ställen, dock inte där tillgängligheten från början var sämst.
            Där är den oförändrad. Det har alltså blivit sämre.
          </note>
          <note>
            Hade du också följt mediernas rapportering om apoteken hade du
            också kunnat konstatera att till och med där det blivit fler apotek
            är tillgänglighet till mediciner sämre, för man kan inte samordna
            eller ha lager. Det är enorma problem med detta. Det går inte
            att hitta bara ett fel med avregleringen av apoteken, utan det
            går att hitta hur många som helst.
          </note>
          <note>
            Min fråga till Boriana Åberg tar fasta på detta med strukturfonderna,
            den nya programperiod som man går in i och den kritik som finns
            både från dem som jobbar med det ute och från Riksrevisionen.
            Varför tog man inte tillfället i akt att inför den nya programperioden
            förenkla den administration som har fått så mycket kritik av alla
            inblandade?
          </note>
          <note type="speaker">
            Anf. 85 BORIANA ÅBERG (M) replik:
          </note>
          <note>
            Fru talman! Jag ska börja med apoteksavregleringen. För mig är
            det en nyhet att Socialdemokraterna inte står bakom marknadsekonomin.
            Det välstånd vi har i det här landet och över huvud taget i västvärlden
            beror just på en fri marknad där företag kan konkurrera med varandra
            och bidra till välståndet.
          </note>
          <note>
            Till skillnad från Jennie Nilsson är jag uppvuxen i ett samhälle
            som saknade marknadsekonomi och där allt reglerades av staten.
          </note>
          <note>
            Där fanns ingen frihet. Dessutom fanns det inte tillgång till
            några varor över huvud taget. Jag längtar inte alls tillbaka till
            det samhälle som förstatligade människan i stället för att göra
            staten mänskligare, för att återge vad en tidigare ledare för
            Moderaterna sagt.
          </note>
          <note>
            Jag fortsätter att hävda detta: Att apoteken har blivit fler
            i de flesta områden medan det i glesbygd är oförändrat betyder
            inte att det har skett en försämring.
          </note>
          <note>
            När det gäller förenklingen av administrationen i strukturfondsprojekten
            pågår det ett arbete. Det kommer att sättas i gång innan den nya
            perioden börjar i januari nästa år. I våras behandlade vi regeringsskrivelsen
            med anledning av Riksrevisionens rapport. Då framkom det att alla
            de synpunkterna kommer att användas i Tillväxtverkets och ESF-rådets
            förberedelser för nästa programperiod. Jag kommer att utveckla
            det i min nästa replik.
          </note>
          <note type="speaker">
            Anf. 86 JENNIE NILSSON (S) replik:
          </note>
          <note>
            Fru talman! Sverige är, tror jag, för de flesta socialdemokrater
            och faktiskt för de allra flesta som bor här ett lysande exempel
            på att man kan ta det bästa av marknadsekonomin och para ihop
            det med ett politiskt ansvar och en vision och få ett land som
            klarar sig väl i konkurrens med alla andra länder och ett land
            där människorna får en frihet som är större än i de flesta andra
            länder.
          </note>
          <note>
            Det blir fullkomligt barockt och bisarrt att höra Boriana Åberg
            försöka göra detta till att vi skulle vara någon form av Nordkorea,
            eller vad hon sade i sitt första anförande. Jag tror att de flesta
            svenskar känner sig i det närmaste förolämpade av det sättet att
            beskriva det som är vår historia och det samhälle vi har byggt
            gemensamt. Det är i och för sig ett samhälle som den borgerliga
            regeringen nu gör sitt bästa för att i vissa delar, i alla fall,
            slå sönder.
          </note>
          <note>
            Men jag ska återgå till det som var min frågeställning, varför
            man inte tar vara på det tillfälle som nu ges att faktiskt förenkla
            administrationen kring strukturfonderna. Kritiken mot det här
            har varit omfattande under en lång tid. Det blir också tydligt
            när man läser Riksrevisionens kritik. Det är nationella regler
            och nationella beslut när det gäller hur vi har valt att hantera
            strukturfonderna i Sverige som är det största bekymret.
          </note>
          <note>
            Det blir lite märkligt, med tanke på att programperioden går
            ut nu, att säga: Ja, men vi ska titta på detta och återkomma någon
            gång senare. Vi har gett ett uppdrag och en utredning – på tal
            om att det inte behövs fler utredningar och pappersprodukter –
            till Tillväxtverket.
          </note>
          <note>
            År 2014, alltså nästa år, går vi in i en ny planperiod. Med tanke
            på att man inte tror på politik över huvud taget i övrigt och
            inte vill göra något av det andra som vi nu föreslår undrar jag
            om det inte hade varit lämpligt att man åtminstone hade sett till
            att ha en bättre ordning för administration på plats innan programperioden
            börjar. Det borde inte vara så svårt.
          </note>
          <note type="speaker">
            Anf. 87 BORIANA ÅBERG (M) replik:
          </note>
          <note>
            Fru talman! Jag vill bara förtydliga att jämförelsen med Nordkorea
            handlade om den monopolstyrda apoteksmarknaden, inget annat.
          </note>
          <note>
            När det gäller Jennie Nilssons lite självgoda beskrivning av
            Socialdemokraternas politiska ansvar och vision har jag några
            anmärkningar. Eftersom jag inte hade plats i mitt anförande att
            tala om besöksnäringen vill jag säga att det är bra att ni vill
            ha ett ökat anslag för att öka besöksnäringen i Sverige. Det är
            bra att ni har noterat att besöksnäringen skapar arbetstillfällen
            och genererar inkomster. Men jag har ett par frågor till Socialdemokraterna:
            Varför är ni emot de människor som arbetar inom besöksnäringen?
            Varför är ni emot att unga människor tar anställning inom besöksnäringen?
          </note>
          <note>
            (FÖRSTE VICE TALMANNEN: Jag vill påminna ledamoten om att det
            inte går att ställa frågor eftersom det är slut på replikskiftet.)
          </note>
          <note>
            Nej, det är retoriska frågor. Jag förväntar mig inte något svar.
            Jag vill bara säga att det är helt fel att dubblera arbetsgivaravgiften
            för unga människor som har sitt första jobb inom restaurangbranschen.
            Besökare från utlandet förväntar sig att få service. Och för service
            behövs anställda.
          </note>
          <note>
            När det gäller att förenkla administrationen presenterade myndigheterna
            i slutrapporten, som redovisades i juni, konkreta förslag och
            områden för ökad samordning och förenkling. Jag ska bara nämna
            några: regelverk och stöddokument, kommunikation, it, lärande
            utvärdering, följeforskning och resultatspridning. Det är de områden
            där man kom med konkreta förslag.
          </note>
          <note type="speaker">
            Anf. 88 ERIK A ERIKSSON (C):
          </note>
          <note>
            Fru talman! Ärade åhörare! Högt värderade ledamöter av Sveriges
            riksdag! EU:s sammanhållningspolitik, vår regionalpolitik, är
            den enda regionalpolitik som vi har i Sverige. Vi har ingen enskild
            svensk regionalpolitik, utan den faller inom ramen för samarbetet
            i Europeiska unionen, där Sverige är fullvärdig medlem.
          </note>
          <note>
            Jag vill nämna det allra först eftersom jag tycker att några
            av inläggen här har rört sig kring att vi kanske har en alldeles
            egen agenda. Det har vi inte. Vi är liksom i övrigt i mycket stort
            beroende av vår omvärld och av handel med andra länder, där vi
            har en god tradition. Vi ser också nyttan med EU-samarbetet därigenom.
          </note>
          <note>
            Att vi i dag har en gemensam sammanhållningspolitik för att stärka
            regioner inom EU och Europa tycker jag är naturligt. Det tycker
            vi från Centerpartiet och Alliansen är mycket bra. Jag utgår från
            att samtliga partier i kammaren, utom kanske något enstaka, tycker
            att det här är mycket bra.
          </note>
          <note>
            Det är särskilt angeläget med regional utveckling i en tid när
            ekonomisk återhämtning går trögt och när lågkonjunkturen har varit
            långdragen och drabbat flera av våra regioner i landet väldigt
            hårt. Fokus bör ligga på att vara tillväxtfrämjande och på att
            långsiktigt kunna rusta upp hela landet. Det gäller alltså att
            använda programmet effektivt.
          </note>
          <note>
            Delar av Sverige får inte halka efter. Sveriges tillväxt är ju
            summan av alla regioners tillväxt. Det handlar inte om en enskild
            stad eller storstadsregion eller om ett enskilt län, utan det
            handlar om summan av alla regioners tillväxt.
          </note>
          <note>
            Regeringen lägger betydande resurser på att stärka hushållens
            ekonomi. Det är också ett exempel på att vi inte kan prata om
            regionalpolitik enbart utifrån ett program som vi samarbetar om
            inom EU. Vi är också ansvariga för att fatta beslut om en politik
            som gör att våra medborgare har en hushållsekonomi som fungerar.
            Därutöver har vi landsting och kommuner som fattar beslut som
            berör våra medborgare. Det gäller även de områden som vi har diskuterat
            tidigare, som är extra hårt utsatta. Det är de regioner där det
            kanske blir mycket varsel eller där man bor långt ifrån så kallade
            centrala orter.
          </note>
          <note>
            Regeringen fortsätter även arbetet med att underlätta ungas inträde
            på arbetsmarknaden. Detta är otroligt väsentligt i hela landet.
            God service i hela landet och tillgång till service har vi i Centerpartiet
            kämpat för i 100 år. Nu gör vi det i alliansregeringen. Jag tycker
            att vi lyckas riktigt bra, med utgångspunkten att vi har givna
            förutsättningar. Omvärlden har en mycket tuff ekonomisk situation.
            Vi kan alltid säga vi skulle vilja ha mer. Men tillgång till service
            är en förutsättning för att det ska vara tillväxt i hela landet.
          </note>
          <note>
            Om det inte går att tanka bilen eller handla livsmedel inom rimliga
            avstånd blir det dagliga värvet tufft. Men vi märker också att
            människors mönster när det gäller att handla sällanköpsvaror och
            även livsmedel ändrar sig. Man handlar allt mer och mer på den
            ort där man arbetar, vilket gör att det blir tuffare för till
            exempel lanthandlare och småhandlare på mindre orter att klara
            sig, oavsett hur mycket pengar vi anslår från statskassan, från
            länsstyrelsen och så vidare för att stärka servicen lokalt. Allt
            handlar inte om pengar. Det handlar även om hur vi medborgare
            väljer att handla och agera.
          </note>
          <note>
            Fru talman! Centerpartiet vill inrätta en servicegaranti för
            att säkra tillgång till offentlig service i hela landet. Vi har
            arbetat i alliansregeringen i sju år. Vi tycker att vi har lyckats
            riktigt bra.
          </note>
          <note>
            Det är inte perfekt i Sverige. Det är inte perfekt i andra länder
            heller. Det går alltid att hitta någon som inte är helt nöjd med
            tingens ordning. Men det går att hitta förvånansvärt många människor
            som utgår från sina egna förutsättningar och lägger ned otroligt
            mycket socialt och ideellt engagemang för att få samhällen att
            fungera och som inte förväntar sig en krona av statskassan eller
            någon annan.
          </note>
          <note>
            Fru talman! Kent Persson nämnde detta i sitt inlägg och pratade
            om kooperativa lösningar. Det är sant att de håller upp vissa
            samhällen. Men det finns också andra lösningar som håller upp
            samhällen och ser till att utveckling sker. Kooperativa lösningar
            är en del, men det finns också andra lösningar.
          </note>
          <note>
            De ideella timmarna som läggs ned kan inte nog värderas. Ofta
            är orsaken till att människor väljer att flytta till en plats
            långt från en centralort att de själva kan påverka sin egen vardag
            och forma förutsättningarna för hur de vill leva och bo. Allt
            kan inte detaljregleras.
          </note>
          <note>
            I glesbygden är förutsättningarna för kommersiella aktörer att
            driva företag små. Det är viktigt att stärka servicen. I budgetpropositionen
            för 2014 ingår en utredning för att studera förutsättningarna
            för att komplettera stödet till kommersiell service. Om jag ska
            säga något förlåtande, fru talman, om oppositionens inlägg rörande
            att det händer för lite och att det går för sakta är det att många
            av de svar vi förväntar oss kommer i början av nästa år – i februari
            och mars. Det kan vara klädsamt att diskutera frågorna i början
            av nästa år. Då blir det lättare att syna de resultat som kommer
            att bli svaren på de frågor vi har ställt. Vi kommer att få anledning
            att debattera frågorna igen i kammaren.
          </note>
          <note>
            Socialdemokraterna kritiserar regeringen för den förda politiken.
            Det är väl, för all del, rimligt att det största oppositionspartiet
            gör så. Men hur är det egentligen med självbilden hos Socialdemokraterna?
            Hur fungerade det fram till för sju år sedan? Var det bra på landsbygden
            och i glesbygden? Fanns den service som efterfrågas i debatten?
          </note>
          <note>
            I de reservationer som finns till det betänkande vi debatterar
            efterfrågas snabbare svar än i februari 2014. Men det finns få
            spetsiga förslag. Jag skulle, fru talman, önska att det fanns
            några spetsiga förslag som kunde ge oss möjlighet att fundera
            över om vi har gjort rätt eller fel. Är det en återgång till den
            politik som fördes före 2006 som är alternativet för medborgarna
            att rösta på? Då är jag inte alldeles övertygad, fru talman, om
            att vi får en utveckling i hela landet.
          </note>
          <note>
            Var finns förståelsen för dem som driver enskild firma med hjälp
            av en F-skattsedel? När Sverige befann sig i högkonjunktur 2005–2006
            stod fräsar och svarvar tomma i verkstadsindustrin i Värmland.
            Man fick inte arbetskraft till arbetsplatserna. Det fanns inte
            en matchning som förde över arbetskraft till de regioner vi nu
            debatterar. Det var den politik som fördes då i en total högkonjunktur.
            Exporten gick för fullt. Att kritisera oss nu, Alliansen och Centerpartiet,
            är kanske på sin plats om det går långsamt i vissa frågor, men
            fundera också över hur det ser ut för våra exportberoende företag
            och hur vår omvärld ser ut.
          </note>
          <note>
            Jag ska säga något om bredband. Det kan bli som när man frågade
            farbrodern om det skulle vara något bredband. Han svarade att
            han inte gillade jazz något vidare. Han trodde att det handlade
            om storband.
          </note>
          <note>
            Vi måste vara tydliga när vi undrar vad någon är intresserad
            av. Ja, snabb uppkoppling är bra och viktig. Landsbygden ska ha
            sådan uppkoppling. Alliansregeringen har satt upp målet att 90
            procent av landsbygden ska ha tillgång till 100 megabit.
          </note>
          <note>
            Det grävs över hela landet just nu. Det började i Säffle kommun
            och Sunne kommun. Det finns flera exempel där man har tagit egna
            initiativ och har startat ekonomiska föreningar. Det är den för
            dagen största folkrörelsen i Sverige.
          </note>
          <note>
            Hur var det med Socialdemokraterna när det kom till bredbandslösningar?
            Man satsade på storstäderna i Sverige via Teracom – om jag minns
            rätt. Marknaden fanns redan där. Är det den politiken Socialdemokraterna
            vill återgå till, eller köper ni den fina politiken som alliansregeringen
            har drivit under sju år? Vi satsar på bredbandsutbyggnad i hela
            landet. Nyföretagandet blomstrar. Människor tar egna initiativ,
            lånar pengar och investerar i egna fastigheter. Tycker ni att
            vår politik kanske ändå har varit lyckosam på området?
          </note>
          <note>
            Sedan 2006 har det satsats 2,5 miljarder kronor på bredbandsutbyggnaden.
            Mannen som inte gillar jazz är inte inräknad. Regeringens mål
            är att 90 procent av befolkningen ska få tillgång till bredband.
            Siffran kan kritiseras, men vi binder inte fast oss vid fiber,
            utan vi talar i stället om 100 megabit. Ingen, fru talman, vet
            vilken teknik som kommer att vara perfekt 2020. Vi kanske inte
            kommer att lägga ut fiberoptisk kabel på kalfjället. Det vet jag
            inte i dag.
          </note>
          <note>
            Jag yrkar bifall till förslaget i betänkandet och avslag på reservationerna.
          </note>
          <note>
            I detta anförande instämde Anders Ahlgren och Helena Lindahl
            (båda C) samt Ann-Charlotte Hammar Johnsson och Hans Rothenberg
            (båda M).
          </note>
          <note type="speaker">
            Anf. 89 KENT PERSSON (V) replik:
          </note>
          <note>
            Fru talman! Erik A Andersson är nöjd
          </note>
          <note type="speaker">
            (ERIK A ERIKSSON (C):
          </note>
          <u who="unknown" xml:id="i-60227b7915c073fb-0">
            <seg>
              Nej.)
            </seg>
          </u>
          <note>
            En väldigt nöjd Erik A Andersson
          </note>
          <note type="speaker">
            (ERIK A ERIKSSON (C):
          </note>
          <u who="unknown" xml:id="i-60227b7915c073fb-1">
            <seg>
              Nej, inte Andersson.)
            </seg>
          </u>
          <note>
            som också hyllade regeringens politik när det gäller strukturfonderna
            och den förda regionalpolitiken.
          </note>
          <note>
            Matchningen av arbetskraften fungerar inte i dag heller. Det
            har varit elände de senaste åren – bara som en kommentar.
          </note>
          <note>
            Hur är det egentligen? Vi lyssnade på Boriana Åbergs anförande.
            Delar du hennes uppfattning om hur tillståndet är, om den offentliga
            servicen, myndigheternas roll att själva bestämma över utbudet
            och att marknaden bestämmer var? Delar du den uppfattningen? Är
            det Centerpartiets linje?
          </note>
          <note>
            Utskottet skriver i betänkandet att tillgång till service lokalt
            och regionalt kräver att statliga myndigheter och statligt ägda
            bolag med uppgift att tillgodose samhällsintressen samverkar med
            varandra och med övriga berörda aktörer. Är det så det fungerar
            i dag, eller finns det brister i Regeringskansliet? Man kanske
            skulle behöva samordna de olika insatserna så att det blir en
            helhet i stället för stuprörstänkandet?
          </note>
          <note>
            Sedan skriver utskottet att varje myndighet har ansvar för utvecklingen
            av sin egen service. Hur stämmer det egentligen med det övergripande
            ansvaret?
          </note>
          <note type="speaker">
            Anf. 90 ERIK A ERIKSSON (C) replik:
          </note>
          <note>
            Fru talman! Jag har ett ganska fantasilöst namn, men jag heter
            det jag heter. Jag heter Eriksson i efternamn. Det finns många
            betydligt svärere kârl än jag som har haft det namnet.
          </note>
          <note>
            Nåväl. Tack, Kent Persson, för frågorna. När det gäller matchningen
            verifierar Kent Persson i någon mening att det inte har varit
            så perfekt även bakåt i tiden. Det är ett bekymmer. Vi anser att
            unga människor ska kunna skapa sig en tillvaro och skaffa sig
            arbete utan att vi politiker lägger oss i. Det förekommer också.
          </note>
          <note>
            Det var en fråga om jag delar Moderaternas syn på myndigheternas
            roll. I det här fallet står Alliansen gemensamt bakom utskottets
            betänkande. Myndigheterna har till uppgift att leverera den service
            som slås fast i regleringsbrev. När det inte fungerar undrar Kent
            Persson om det finns brister i Regeringskansliet. Det kanske det
            gör, men Riksrevisionen och andra får komma tillbaka till oss
            i februari och mars och tala om om det finns brister. Jag kan
            inte svara på det just nu.
          </note>
          <note>
            Däremot kan jag svara på att vi behöver stärka landsbygden. Jag
            är inte säker på att Kent Perssons parti är särskilt positivt
            till EU-medlemskapet. Vi anser i Centerpartiet och Alliansen –
            även Socialdemokraterna, utgår jag från – att det är positivt
            att Sverige är med i EU, av många skäl. Ett skäl är att vi kan
            stärka svaga regioner.
          </note>
          <note>
            Sverige har ingen egen regionalpolitik. Vad menar Vänsterpartiet
            är lösningen? Kent Persson målar upp ett scenario kring en ö.
            Jag har stor respekt för de exemplen från vardagen, men hur är
            egentligen Vänsterpartiets syn i frågan?
          </note>
          <note type="speaker">
            Anf. 91 KENT PERSSON (V) replik:
          </note>
          <note>
            Fru talman! Jag ber om ursäkt att jag var slarvig. Erik A Eriksson
            ska det givetvis vara.
          </note>
          <note>
            Fortfarande hör jag en nöjd Erik A Eriksson stå här och försvara
            regeringens politik. Det är okej. Men samtidigt säger du att ni
            har slagits för den regionala utvecklingen i hundra års tid här
            i Sverige för att hela Sverige ska leva. Det ska ni ha respekt
            för. Men vi kan också se resultatet. Det har inte varit speciellt
            lyckat.
          </note>
          <note>
            Den här skrivelsen tar upp att den stora utmaningen är en åldrande
            befolkning och den fortsatta urbaniseringen. Det är det som är
            den stora utmaningen, och där spelar den lokala offentliga servicen
            en stor och viktig roll. Vem vill flytta till en region eller
            en kommun där det inte finns arbetsförmedling, försäkringskassa,
            post eller för den delen ombud för Systembolaget? Vem vill göra
            det? Vi ser vad som händer på Tjockö, trots att regeringen säger
            sig ha en helt annan politik. Det är vad du säger här, Erik, och
            du hyllar den.
          </note>
          <note>
            Så länge det inte finns någon samordning mellan de offentliga
            myndigheterna så att de jobbar ihop och de statliga bolagen får
            vi den här utvecklingen. Man slår undan fötterna för de ideella
            krafter och de ekonomiska föreningar som finns i vårt avlånga
            land. En grundbult för hela vår regionalpolitik är att det finns
            lokal offentlig service så att människor kan känna tillit till
            samhället, har tillgång till den offentliga servicen och kan bo
            kvar där de bor. Det är bristen på samordning jag kritiserar.
          </note>
          <note type="speaker">
            Anf. 92 ERIK A ERIKSSON (C) replik:
          </note>
          <note>
            Fru talman! Alliansregeringen tillför 145 miljoner kronor extra
            statliga medel utöver det som länen ger. Som jag sade i mitt anförande
            handlar inte allting om en summa pengar. Det handlar om personligt
            engagemang. Det handlar om vilket mod som lokala politiker kan
            visa i kommuner och landsting för att göra skillnad. Vi kan aldrig
            ens med vår bästa vilja tvinga människor ut på landsbygden för
            att driva lanthandel. Vi måste få människor att känna tilltro
            och framtidstro.
          </note>
          <note>
            Under en ganska lång tid har vi haft en centralistisk politik
            i Sverige. Jag säger inte att Vänsterpartiet alltid har stött
            Socialdemokraterna i den. Men det har varit centralistiskt efter
            andra världskriget och framåt. Utöver det har vi en urbanisering
            – och där ger jag Kent Persson rätt – som går väldigt snabbt just
            nu. Men det finns också en motkraft i människor som drömmer om
            att få möjlighet att bo någonstans där det inte är stress, dålig
            luft och dåligt vatten. Vi ser att de människor också finns som
            vill flytta till regioner som vi ibland kallar för långt utanför
            centrum, vad det nu är. Jag tycker personligen att jag bor i ett
            fantastiskt centrum med 45 människor i en by.
          </note>
          <note>
            Det finns medel, länsstyrelserna har medel, staten tillför medel
            via länsstyrelserna och kommunerna tillför medel för service.
            Jag har haft debatt om detta tidigare med Kent Persson. Jag är
            inte övertygad om att det alltid behöver finnas ett försäkringskassekontor.
            Det finns ett antal försök som visar att lanthandeln har varit
            navet och varit servicekontor. Det har fungerat riktigt bra. I
            Sillerö har vi ett sådant bra exempel. I lanthandeln kan man hämta
            ut biljetter och sköta mycket av sin samhällsservice. Det kanske
            är så vi ska arbeta, men inte överallt. Jag tror att det kommer
            att se olika ut. Att det kommer att finnas möjlighet att välja,
            om det nu är vård eller apotek eller annat, behöver det inte vara
            negativt för landsbygden med en gång. Det här ska utvärderas,
            och det ser vi fram emot allihop.
          </note>
          <note type="speaker">
            Anf. 93 JENNIE NILSSON (S) replik:
          </note>
          <note>
            Fru talman! Det är svårt att tro att Erik A Eriksson och Boriana
            Åberg tillhör samma allians när man lyssnar på dem. Det är väldigt
            lätt att sympatisera med det som Erik A Eriksson säger sig vilja
            ha och den utveckling han säger sig vilja se för Sverige. Problemet
            är att det blir lite grann det omvända med Åberg. Man avslutade
            det förra replikskiftet genom att säga någonting i stil med att
            det människor drömmer om skulle kunna motverka urbanisering. Jag
            tror att det är sant. Men var finns politiken som skulle supporta
            det i det som kommer från regeringen?
          </note>
          <note>
            Erik A Eriksson har givetvis alldeles rätt i att regionalpolitiken
            inte är ett enskilt område i svensk politik, utan det hänger ihop
            med EU, strukturfonderna och så vidare. Men det finns ett nationellt
            intresse, ansvar och handlingsutrymme som i dag inte tas till
            vara. Det är det som den samlade kritiken från socialdemokratin
            handlar om. Det är läpparnas bekännelse när Erik A Eriksson säger
            sig vilja ha samma saker som vi. Han landar ändå i någon form
            av liknöjdhet, att det får väl vara bra som det är. Någon annan
            får ta hand om det; Bryssel får fixa det. Hur ska man tolka det?
          </note>
          <note>
            Erik A Eriksson går till och med så långt att han säger att han
            kan förstå frustrationen hos oppositionen och Socialdemokraterna,
            men så efterfrågar han fler konkreta spetsiga förslag. Vi har
            i alla fall förslag. Det är en märklig ordning när man i Sveriges
            riksdag ständigt och jämt debatterar oppositionens förslag, i
            brist på förslag från Alliansen.
          </note>
          <note type="speaker">
            Anf. 94 ERIK A ERIKSSON (C) replik:
          </note>
          <note>
            Fru talman! Nu är det väl inte brist på förslag. Vi har här ett
            betänkande som berör ett antal områden som regeringen tillskriver
            riksdagen och förklarar hur man väljer att följa upp arbetet med
            ett antal områden som rör strukturfonder och sammanhållningspolitiken.
            Det är inte alldeles tomt i betänkandet – så upplever inte jag
            det. Hur det skulle kunna vara fylligare kan vi fundera över.
            De mer fylliga delarna kanske kommer i nästa debatt eller om två
            debatter.
          </note>
          <note>
            Socialdemokraterna frågar om det nationella samhällsintresset.
            Ja, det handlar om en helhet. Riksdagen slår fast en budget. Ett
            landsting slår fast en budget. En kommun slår fast en budget.
            Om det inte finns en ambulans i Västerbottens inland är det inte
            konstigt om folk flyttar därifrån. Det är väl Socialdemokraterna
            som styr där, såvitt jag begriper. Allting kommer an på hur vi
            påverkar vår omgivning. Vi kan inte svära oss fria, någon av oss,
            från de beslut som vi fattar lokalt. Det kan hända att det finns
            centerstyrda kommuner som inte är perfekta. Jag har svårt att
            tro det, men det skulle kunna vara så. Var och en kan nog hitta
            något exempel där ens eget parti inte har agerat alldeles perfekt.
            Det är väl upp till bevis att vi ser till hela kedjan.
          </note>
          <note>
            Vi kan säga fina ord – jag kan medge att vi är bra på det – men
            vi måste prata samma språk hela vägen. Det var därför jag tyckte
            att det kanske kunde ha funnits lite spetsigare förslag från Socialdemokraterna.
            Jag sade också, fru talman, att det inte är alldeles enkelt när
            de utredningsförslag som vi har beställt kommer i februari mars.
            Jag sade ändå att jag har viss fördragsamhet med detta.
          </note>
          <note>
            Jag tycker inte att 145 miljoner kronor är så dåligt för att
            stärka service på landsbygden. Jag vet inte om Jennie Nilsson
            tycker att det är en för lågt tilltagen summa. Jag vill gärna
            höra ett svar på det.
          </note>
          <note type="speaker">
            Anf. 95 JENNIE NILSSON (S) replik:
          </note>
          <note>
            Fru talman! Vi kan säkert hitta exempel på saker både historiskt
            och i nutid som vi inte är nöjda med i kommuner och landsting
            och säkert också i den här salen där respektive parti har lagt
            fram förslag som inte blivit helt bra. Det är väl bra om man kan
            erkänna det, lära sig sin läxa och gå vidare. Men den här debatten
            handlar inte riktigt om det, utan den handlar om det ansvar som
            vi har i den här församlingen för de här frågorna. Jag upplever
            att man försöker skjuta det antingen till Bryssel eller till enskilda
            kommunalpolitiker. Ingetdera verkar konstruktivt eller riktigt
            rättvist.
          </note>
          <note>
            Återigen efterlyses det mer skarpa förslag och hänvisas till
            att det kommer ett antal utredningar som är beställda till februari.
          </note>
          <note>
            Då är min konkreta fråga: Varför är tajmningen med alla dessa
            utredningar och uppföljningar sådan att de levereras i ett första
            läge i februari? Det blir inte ens i debatten i februari, eller
            i den efterföljande debatt som du hänvisar till, som vi kommer
            att diskutera realiteter för framtiden på de här områdena. Programperioden
            börjar den 1 januari 2014. Det hela är lite märkligt. Om man menade
            allvar och ville någonting här, varför har man inte sett till
            att ha underlagen färdiga för att man ska kunna fatta beslut när
            programperioden börjar? Borde det inte vara åtminstone ett minsta
            krav?
          </note>
          <note>
            Min andra fråga är kopplad till bredbandsutbyggnad och offentlig
            och kommersiell service. Regeringen slarvade bort 500 miljoner
            i förhandlingarna i Bryssel när det gäller landsbygdsprogrammet.
            Det är mycket via det som man finansierar satsningarna i dag när
            det gäller bredbandsuppbyggnad, kommersiell service och så vidare.
            Centerpartistiska företrädare lovade att man skulle se till att
            kompensera för det med statliga medel. Så gjordes det inte. Är
            Erik A Eriksson nöjd med de 129 miljoner som skulle täcka det
            som vi gick miste om med dessa 500?
          </note>
          <note type="speaker">
            Anf. 96 ERIK A ERIKSSON (C) replik:
          </note>
          <note>
            Fru talman! Vi kan ha olika åsikter om hur snabbt det ska gå.
            Personligen tycker jag inte att man ska ta sig friheten att skynda
            på en myndighet, Riksrevisionen. Den lär ha sin tid på sig. Det
            beror också på när vi har beställt en utredning. Det får komma
            an på det. Det vore inte seriöst annars.
          </note>
          <note>
            Det har tagit tid för EU att bestämma en budget. Det kan man
            ha respekt för. Men man kan också fundera på varför det ska behöva
            vara så. Från svensk sida lade den nya regeringen direkt efter
            valet 2006 fast ett nytt landsbygdsprogram, och det har gjort
            stor nytta. Det svåra är att utvärdera. Jag skulle önska att det
            fanns ett tydligare regelverk och verktyg för att kunna utvärdera.
          </note>
          <note>
            Jennie Nilsson säger att det inte är så konkret. Det blir inte
            mer konkret än vad vi har för dagen. Vi har en budget där 145
            miljoner går till offentlig service på landsbygden, 60 miljoner
            för ett attraktivt näringsliv och 2 ½ miljarder har satsats på
            bredband sedan 2006.
          </note>
          <note>
            Det är stora summor pengar som kommer landsbygd och glesbygd
            till del. Det är konkret politik. Vi sänker skatten för de människor
            med lägst löner som bor i de områden som har högst kommunalskatt.
            Det är en åtgärd som inte har direkt bäring på samordningspolitiken.
            Men som jag sade i mitt anförande måste vi kunna se helheten.
            Det gör skillnad för människor.
          </note>
          <note>
            Vi vill från Alliansens sida kunna göra skillnad för människor.
            Vi hoppas att människor också ser det. Det är ett långt och hårt
            arbete att stärka de delar av Sverige som inte har en stor centralort.
            Det arbetet görs bland annat genom att satsa på förnybar energi
            och småföretagande och ge de företagen möjlighet med riskvilligt
            kapital, som vi också beskriver i betänkandet. Vi gör det mer
            effektivt. Inlandsinnovation är en viktig del av det för att kunna
            stärka landsbygden.
          </note>
          <note type="speaker">
            Anf. 97 EVA FLYBORG (FP):
          </note>
          <note>
            Fru talman! Strategiskt tillväxtarbete för regional konkurrenskraft,
            entreprenörskap och sysselsättning , är rubriken på detta betänkande.
            Skrivelsen som ligger till grund för betänkandet är en avrapportering
            från regeringen, och ingenting annat, av strukturfondsperioden.
            Skrivelsen innehåller en sammanfattning av regeringens avrapportering
            till kommissionen av den nuvarande strukturfondsperioden och visar
            på genomförandet och hur resultatet utvecklats 2009–2012.
          </note>
          <note>
            Det är främst fyra prioriteringar som man lyfter fram: innovation
            och förnyelse, kompetensförsörjning och ökat arbetskraftutbud,
            tillgänglighet samt strategiskt gränsöverskridande samarbete.
          </note>
          <note>
            Jag tänkte göra några få nedslag i denna skrivelse och i övrigt
            kommentera det fortsatta arbetet.
          </note>
          <note>
            Fru talman! I den motion som är väckt med anledning av skrivelsen
            menar man att det är för mycket administration i strukturfondsprojekten,
            och det kan man förvisso tycka. Just för mycket administration
            och regelhysteri är något vi alla i denna kammare vill bekämpa.
          </note>
          <note>
            Så sent som i våras behandlade vi regeringens skrivelse om Riksrevisionens
            rapport om just administrationen i strukturfondsprojekten. I ställningstagandet
            betonade vi tillsammans i utskottet bland annat vikten av att
            strukturfondsmedel används på ett så effektivt sätt som bara är
            möjligt.
          </note>
          <note>
            Även nu i denna debatt vill jag upprepa att arbetet med att förenkla
            administrationen i projekten är angeläget, och jag noterar att
            de ansvariga myndigheternas arbete med att i detalj utveckla förenklingsförslag
            och aktiviteter för ökad samordning ska intensifieras nu under
            hösten fram till starten av nästa programperiod. Det är mycket
            bra.
          </note>
          <note>
            När det gäller det av riksdagen fastställda målet att Sverige
            ska ha bredband i världsklass samt de åtgärder som regeringen
            vidtagit för att nå detta mål pågår arbetet. Det sker bland annat
            genom en bredbandsstrategi och ett bredbandsforum.
          </note>
          <note>
            Bredbandsstrategin är föremål för en utredning, och riksdagen
            kommer nu under hösten att påbörja behandlingen av regeringens
            skrivelse med anledning av Riksrevisionens rapport. Det finns
            därför ingen anledning att föregå den behandlingen. Den debatten
            kan vi spara.
          </note>
          <note>
            När det gäller kapitalförsörjningen är det bra att det sedan
            2009 finns elva regionala riskkapitalfonder i Sverige. Fonderna
            drivs som projekt inom ramen för de åtta regionala strukturfondsprogrammen
            och finansieras av den europeiska regionala utvecklingsfonden
            tillsammans med regionala finansiärer. Avsikten är att öka det
            regionala utbudet av ägarkapital.
          </note>
          <note>
            I de utvärderingar som Tillväxtverket gjort konstateras att det
            finns ett behov av fondernas verksamhet. Det finns fonder som
            redan nu uppvisar goda resultat med etablerade verksamheter. Tillväxtverket
            menar dock att det är för tidigt att bedöma fondernas framgång.
            Riksrevisionen har nu inlett en granskning av statliga insatser
            för att förbättra tillgången på kapital för privata företag. Jag
            ser mycket fram emot deras rapport som kommer i början av nästa
            år, som vi har hört här tidigare.
          </note>
          <note>
            Fru talman! I betänkandet tas frågan om kompetensplattformar
            upp. I december 2009 gav regeringen regionala självstyrelseorgan
            och samverkansorgan eller länsstyrelser i uppdrag att etablera
            kompetensplattformar för samverkan inom kompetensförsörjning och
            utbildningsplanering på kort och lång sikt.
          </note>
          <note>
            Det övergripande syftet med kompetensplattformarna är att stärka
            förutsättningarna för en god kompetensförsörjning och bidra till
            en hållbar nationell och regional tillväxt samt att öka kunskaperna
            om regionernas behov och förmedla kunskap mellan regional och
            nationell nivå.
          </note>
          <note>
            Regeringen har meddelat att verksamheten behöver förstärkas ytterligare
            genom en utökad medverkan från universitet, högskolor och näringsliv.
            Tillväxtverket har här fått ett uppdrag att förstärka och vidareutveckla
            samarbetet för att säkerställa kompetensförsörjningen. Det är
            en bra väg att gå.
          </note>
          <note>
            Frågan om kommersiell och offentlig service är också en viktig
            fråga. Ökad tillgång till service lokalt och regionalt kräver
            att statliga myndigheter och statligt ägda bolag, med uppgift
            att tillgodose samhällsintressen, samverkar med varandra och med
            övriga berörda aktörer.
          </note>
          <note>
            (FÖRSTE VICE TALMANNEN: Talartiden är slut. De fyra minuterna
            har gått.)
          </note>
          <note>
            Då begär jag ordet på nytt.
          </note>
          <note>
            (FÖRSTE VICE TALMANNEN: Då blir det två minuter till. Varsågod.)
          </note>
          <note type="speaker">
            Anf. 98 EVA FLYBORG (FP):
          </note>
          <note>
            Fru talman! I detta arbete har Tillväxtverket en särskild roll.
            Som framgår av det föregående framhålls i den förvaltningspolitiska
            propositionen, som riksdagen har godkänt, att varje myndighet
            har ansvar för utvecklingen av sin egen service. Detta är viktigt
            att betona då det inte är riksdagen som ska reglera detta i detalj.
          </note>
          <note>
            För att sammanfatta det hela, fru talman, kan man säga: Vad göras
            skall är allaredan gjort, och så vidare, eller så är arbetet åtminstone
            under utförande.
          </note>
          <note>
            Med detta, fru talman, yrkar jag bifall till utskottets förslag
            och avslag på reservationerna.
          </note>
          <note type="speaker">
            Anf. 99 HELENA LINDAHL (C):
          </note>
          <note>
            Fru talman! Jag kunde inte låta bli att gå upp i debatten. Det
            finns några saker som jag skulle vilja ha ett klargörande på speciellt
            från Socialdemokraterna.
          </note>
          <note>
            För ett år sedan kunde man i Dagens Industri läsa att Magdalena
            Andersson, som är ekonomisk-politisk talesperson för Socialdemokraterna,
            sade att hon inte skulle ha någonting emot att halvera EU:s jordbruksbudget.
            Det skulle naturligtvis ha en stor inverkan på landsbygdsprogrammet,
            vilket skulle vara en dödsstöt för landsbygden.
          </note>
          <note>
            Det är bra att Socialdemokraterna till slut vurmar för landsbygden.
            Men det är en sak att säga det och en annan sak att göra det i
            praktiken.
          </note>
          <note>
            Jag har också en annan åsikt. Jag har varit aktiv i kommunpolitiken,
            och jag följer också landstingspolitiken väldigt nära hemma i
            länet Västerbotten. Som några av er kanske känner till har vi
            haft en folkomröstning om inlandssjukvården. Landstingsmajoriteten,
            Socialdemokraterna, ville dra in ambulansen i inlandet, det vill
            säga i Åsele och Dorotea.
          </note>
          <note>
            Hur mycket gör det för landsbygdsutveckling när till exempel
            skidanläggningen i Borgafjäll inte klarar av att på ett professionellt
            sätt bedriva sin verksamhet? Människor som bryter benet efter
            klockan fem måste åka tre timmar med en akutbil, kanske i bakluckan
            i värsta fall, till Umeå lasarett för att gipsa benet. Ni kanske
            hör att jag är lite upprörd.
          </note>
          <note>
            Jag är verkligen upprörd. Det är en sak att stå här i kammaren
            och säga att man ska ha extra tillskott till service på landsbygden
            när man gör helt andra saker i kommuner och landsting. Där är
            ni inte ärliga.
          </note>
          <note type="speaker">
            Anf. 100 JENNIE NILSSON (S) replik:
          </note>
          <note>
            Fru talman! Det var lite magstarkt att stå och hävda att Socialdemokraterna
            skulle vara oärligare än någon annan. Det gäller framför allt
            när det är Centerpartiet, Moderaterna, Folkpartiet och Kristdemokraterna
            som regerar i Sveriges riksdag.
          </note>
          <note>
            Det är också allmänt lite märkligt att debattera regionala väldigt
            specifika exempel. Däremot kan man givetvis alltid använda regionala
            exempel för att understryka det man vill.
          </note>
          <note>
            Jag har två saker jag vill kommentera, men jag vill återigen
            lyfta fram det faktum – som nästan hade varit humor om det inte
            hade varit lite sorgligt – att majoritetsföreträdarna i Sveriges
            riksdag kräver svar från oppositionen i denna kammare men svarar
            själva inte på några som helst frågor, någonsin.
          </note>
          <note>
            Eftersom frågan var tydligt ställd tyckte jag ändå att jag skulle
            gå upp. Det är märkligt ställda frågor. Vi börjar med EU:s jordbruksbudget
            som Helena Lindahl ojade sig över eftersom vi tydligen har sagt
            att vi skulle vilja halvera den.
          </note>
          <note>
            Såvitt jag förstår har alla partier i Sveriges riksdag inklusive
            Centerpartiet varit överens om hur vi skulle se på EU:s budget.
            Inget parti inklusive Centerpartiet hade någon annan invändning
            än den ståndpunkt som var den svenska ståndpunkten. Den byggde
            på att vi skulle hålla nere avgiften och allra helst skydda strukturfondspengarna
            och de sociala fonderna. Då var jordbruksbudgeten inte prioriterad.
          </note>
          <note>
            Sedan hamnade vi i ett läge där man förhandlade i EU och slarvade
            bort 500 miljoner till landsbygdsprogrammen. Det var regeringen
            som förhandlade bort dessa 500 miljoner. Då gick centerpartistiska
            företrädare ut och sade: Det här ska vi kompensera för med nationella
            medel i Sveriges riksdag. Av de 500 miljonerna blev det 129. Det
            är pengar som har möjliggjort bredbandsutbyggnader och mycket
            annat av det som Helena pratade om. Vad är Helena Lindahls synpunkt
            på det? Det skulle jag vilja veta.
          </note>
          <note type="speaker">
            Anf. 101 HELENA LINDAHL (C) replik:
          </note>
          <note>
            Fru talman! Jennie Nilsson från Socialdemokraterna försöker tricksa
            bort frågan. Jag ställde en fråga, och jag tyckte inte alls att
            jag fick något svar.
          </note>
          <note>
            Jennie Nilsson är alltså inte medveten om att Magdalena Andersson
            offentligt har sagt att hon vill halvera EU:s jordbruksbudget.
            Det skulle innebära en katastrof, mina vänner, för landsbygden
            och för landsbygdsprogrammet. Jag tycker att Jennie Nilsson ska
            suga på den karamellen och kanske kontakta den ekonomisk-politiska
            talespersonen i Socialdemokraterna för att klargöra detta.
          </note>
          <note>
            Sedan tycker jag inte alls att det är anmärkningsvärt att debattera
            regionala exempel. Det är faktiskt exempel från verkligheten.
            Vi är här som folkets representanter, vi kommer alla från kommuner
            och vi gör samhällen och städer. Det är självklart att man ska
            ta upp det som exempel. Det tror jag att väljarna i Sverige också
            tycker.
          </note>
          <note type="speaker">
            Anf. 102 JENNIE NILSSON (S) replik:
          </note>
          <note>
            Fru talman! Jag tror att Helena Lindahl missförstår med flit
            eller hur man nu ska tolka det.
          </note>
          <note>
            Jag ifrågasätter inte alls Magdalena Anderssons uttalande kring
            EU:s jordbruksbudget. Min poäng var att alla andra partier i Sveriges
            riksdag rimligen hade exakt samma utgångspunkt i förhandlingarna,
            inklusive Centerpartiet. Skenheligheten ligger hos Helena Lindahl
            och Centerpartiet mer än hos något annat parti. Vi andra har inte
            låtsats att vi skulle rädda EU:s jordbruksbudget eller att den
            skulle vara prioriterad.
          </note>
          <note>
            Det ville jag att Helena Lindahl skulle svara på. Helena Lindahl
            tillhör ett av regeringspartierna. Ändå tycker hon att hon har
            rätt att bara ställa frågor och hävda att oppositionen inte svarar
            i stället för att själv svara på frågan. Jag gjorde ett försök.
            Helena Lindahl försökte inte ens svara på den fråga jag ställde
            tillbaka till henne. Det är anmärkningsvärt, Helena Lindahl.
          </note>
          <note>
            När det gäller den andra frågan kring att debattera de regionala
            exemplen kan vi gärna använda dem, men jag tycker att det blir
            lite märkligt att debattera väldigt specifika händelser. Man skulle
            dock utifrån helheten kunna dra några andra intressanta slutsatser
            kopplade till det exempel Helena Lindahl använde.
          </note>
          <note>
            Låt oss ta det regionala skatteutjämningssystemet, till exempel,
            som nu har legat i långbänk hos regeringen i flera års tid, trots
            att det finns en parlamentarisk utredning som var överens om hur
            systemet skulle utformas för att ge kommuner och landsting bättre
            förutsättningar att kunna hålla en likvärdig service i hela landet,
            för ambulans, för sjukvård, för skola och för alla de här delarna.
          </note>
          <note>
            Men ingenting kom. I korridorerna sägs – jag vet inte om det
            är sant – att Moderaterna bromsade. Men Centern lät det ske. När
            det väl kom var det med en extra miljard. Då kunde man ha tänkt:
            Vad bra! Men var ska den läggas? Inte är det hos glesbygden eller
            de exempel som Helena Lindahl vurmar för, utan hos de rikaste
            kommunerna i Stockholm.
          </note>
          <note>
            Vad är Helena Lindahls synpunkt på det? Är det en rimlig prioritering
            av en extra miljard i det kommunala skatteutjämningssystemet?
          </note>
          <note type="speaker">
            Anf. 103 HELENA LINDAHL (C) replik:
          </note>
          <note>
            Fru talman! Jag tycker att det är märkligt att Jennie Nilsson
            står här och diskuterar landsbygdsprogrammet när de socialdemokratiska
            företrädarna i EU-nämnden inte nämnde ett ord kring den här frågan
            när den diskuterades där. Det tycker jag är anmärkningsvärt, men
            det är klart: Ni väljer att stå i kammaren och diskutera i stället.
            Bättre sent än aldrig, skulle jag vilja påpeka.
          </note>
          <note>
            Jag vill återgå till regionala exempel därför att det inte är
            vilket exempel som helst från Västerbotten. Det är den första
            folkomröstning som över huvud taget skett i Sverige när det gäller
            landsting. Och vad var grunden? Jo, folk accepterade inte att
            Socialdemokraterna valde att lägga ned akutsjukvårdsplatser och
            ambulans i inlandet där det behövs och avstånden är enormt stora.
            Där fick ni på pälsen.
          </note>
          <note>
            Jag förstår att det är jobbigt att stå och debattera det, för
            jag är säker på att Jennie Nilsson känner till detta exempel.
            Det är ett av många från verkligheten.
          </note>
          <note>
            Sedan vill jag kommentera det kommunala skatteutjämningssystemet.
            Det har gett ett tillskott till många små kommuner, tro mig! Många
            kommuner har kontaktat mig angående detta och tycker att deras
            tillskott har varit bra, till och med socialdemokratiska företrädare.
            Men jag antar att det gör för ont för Jennie Nilsson att höra.
          </note>
          <note type="speaker">
            Anf. 104 CARINA ADOLFSSON ELGESTAM (S):
          </note>
          <note>
            Fru talman! Det är alltid givande när det blir en het debatt
            och vi byter åsikter med varandra utifrån att vi ibland – ganska
            ofta här i kammaren – har olika ideologisk grund i våra frågor.
          </note>
          <note>
            Men det är oerhört viktigt att hålla sig till sanningen. Jag
            har själv suttit i EU-nämnden. Jag vet exakt vilka frågor vi socialdemokrater
            har drivit i EU-nämnden. En sak är oerhört tydlig. Det är att
            när arbetet med den kommande perioden med EU:s olika strukturfonder
            påbörjades hade Socialdemokraterna en uppfattning i frågan. Vi
            hade det inte minst när det gällde regionalpolitiken och hur medlen
            skulle användas.
          </note>
          <note>
            Vi markerade mycket tydligt att det var viktigt att vi i den
            nya perioden hade ekonomiska förutsättningar för just landsbygdspolitiken.
            Det markerade vi i EU-nämnden. Det är inte okej, fru talman, att
            Helena Lindahl står här i kammaren och säger något som inte är
            sant.
          </note>
          <note>
            Överläggningen var härmed avslutad.
          </note>
          <note>
            17 § Anmälan enligt tjänstedirektivet av förslag till vissa kommunala
            föreskrifter
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            18 § Fråga om återtagande av förslag om höjd skiktgräns för statlig
            inkomstskatt
          </note>
          <note type="speaker">
            Anf. 105 ANNA KINBERG BATRA (M):
          </note>
          <note>
            Fru talman! Låt mig börja med att yrka bifall till reservationen
            innan jag går över till anförandet.
          </note>
          <note>
            Den breda uppslutningen bakom ramverket har varit en styrka för
            Sverige under finanskrisen. Ordning och reda i statens finanser
            har varit en av Sveriges viktigaste konkurrensfördelar. Men denna
            konkurrensfördel går lätt förlorad om ramverket ignoreras.
          </note>
          <note>
            Det är kloka ord, och det är ett citat. Det finanspolitiska ramverket
            har varit centralt för att värna styrkan i Sveriges ekonomi under
            de senaste årens ekonomiska turbulens. I denna beskrivning håller
            jag helt och hållet med Socialdemokraterna. För det är nämligen
            från deras egen budgetmotion, s. 33 för att vara exakt, som denna
            skrivning är hämtad.
          </note>
          <note>
            Trots dessa kloka ord väljer Socialdemokraterna att göra precis
            det som de varnar för. De väljer att kraftigt utmana den praxis
            och det ramverk som finns för hur vi hanterar budgeten i riksdagen
            – en ordning som de själva brukar lyfta fram och vara stolta över.
          </note>
          <note>
            Fru talman! Sverige befinner sig i den värsta ekonomiska krisen
            sedan 1930-talets stora depression. De senaste åren har varit
            präglade av stor ekonomisk oro och finansiell turbulens. Många
            länder har fått möta nedskärningar och åtstramningar. Men vi i
            Sverige har kunnat gå en annan väg. Vi har kunnat göra det mer
            lönsamt att arbeta, vi har kunnat investera i kunskap och likvärdighet
            i skolan och vi har kunnat stärka resurserna till vården och omsorgen.
          </note>
          <note>
            Det har möjliggjorts av att vi i Alliansen har stått upp för
            ordning och reda i de offentliga finanserna. Vi har stått upp
            för ansvar och uthållighet i de offentliga finanserna, och vi
            kommer att fortsätta att göra det. Det är en hörnsten i den ekonomiska
            politiken, och det är en förutsättning för att kunna bedriva en
            politik för uthållig tillväxt och långsiktigt jobbskapande.
          </note>
          <note>
            Välskötta offentliga finanser skapar trygghet för företag att
            kunna investera och för hushåll att våga konsumera. Svaga offentliga
            finanser som hotar välfärden slår hårdast mot dem i samhället
            som är i störst behov av stöd från samhället. Därför måste det
            förhindras.
          </note>
          <note>
            Vi behöver använda styrkan i de svenska offentliga finanserna
            för att stötta jobb och tillväxt. Förra året kunde vi tack vare
            de välskötta statsfinanserna investera i infrastruktur, konkurrenskraft,
            utbildning och forskning. I år går vi vidare med fortsatta satsningar
            på mer kunskap och skolan. Men vi förstärker också bland annat
            hushållens ekonomi. Det är viktigt att stötta inte minst inhemsk
            efterfrågan i detta konjunkturläge.
          </note>
          <note>
            Socialdemokraterna har konsekvent varit emot varenda åtgärd som
            Alliansen har föreslagit för att ge vanligt folk som jobbar mer
            i plånboken. Vid varje tillfälle har de högljutt förklarat hur
            hundralapparna mer i månaden till exempelvis undersköterskor skulle
            rasera välfärden.
          </note>
          <note>
            Det motståndet mot att göra det mer lönsamt att arbeta har nu
            varit så viktigt att de är beredda att tillsammans med Miljöpartiet
            och Vänsterpartiet ta med sig till och med Sverigedemokraterna.
            Jag vet att Fredrik Olovsson snart kommer att protestera, när
            det är hans tur. Men det går inte att tolka dagens agerande på
            annat sätt. I dag behandlar Sveriges riksdag det första gemensamma
            budgetrelaterade betänkandet från socialdemokrater, sverigedemokrater
            och de andra oppositionspartierna tillsammans.
          </note>
          <note>
            Inför valet 2010 lovade Mona Sahlin att Socialdemokraterna aldrig
            någonsin skulle göra sig beroende av Sverigedemokraterna. Det
            löftet höll inte länge. Nu ger ni Sverigedemokraterna det största
            inflytandet någonsin hittills i budgetrelaterade frågor. Att dessutom
            Miljöpartiet, som brukar vara en tydlig kraft för ett öppet och
            tolerant Sverige, så tydligt medverkar till att ge Sverigedemokraterna
            detta inflytande tycker jag är särskilt beklagligt. Er motvilja
            mot att ge arbetande människor mer pengar kvar i plånboken är
            tydligen större än er motvilja mot att ge Sverigedemokraterna
            inflytande.
          </note>
          <note>
            Vi kommer snart att få höra argument från inte minst Socialdemokraterna
            som går ut på framför allt två punkter, skulle jag gissa. Vi kanske
            får höra att det skulle finnas en ventil för att förstärka budgeten
            i deras riktning eller att den höjda brytpunkten för statlig skatt
            skulle sakna effekt. Låt mig redan nu ta tillfället i akt att
            reda ut lite fakta kring dessa påståenden.
          </note>
          <note>
            För att börja med hur budgeten behandlas i riksdagen: Senast
            den 20 september ska riksdagen få en fullständig och heltäckande
            budgetproposition av regeringen. Det borde vara allom bekant här
            inne. Det är reglerat i riksdagsordningen. Efter detta datum får
            regeringen inte lämna förslag om statens inkomster eller utgifter
            om det inte finns synnerliga ekonomisk-politiska skäl. En fullständig
            budget har vi däremot fått.
          </note>
          <note>
            Storleken på utgifterna och beräkningen av inkomsterna ska bestämmas
            vid ett enda beslut. Även det är tydligt reglerat i riksdagsordningen.
            Där står inget om någon ventil. Den enda ventil som finns i lagtexten
            kan man hitta i budgetlagen, om det handlar om att utgiftstaket
            skulle vara hotat, vilket inte är aktuellt i det här fallet, när
            det handlar om en skattejustering. Är det någon som ska vara orolig
            för utgiftstaket är det nog inte vi.
          </note>
          <note>
            Den ventil i budgetlagen som man ibland hör Magdalena Andersson
            tala om är alltså inte tillämplig här. Däremot är det tillämpligt
            och brukar vara praxis i Sveriges riksdag att riksdagen tar budgeten
            som en helhet. Regeringens och de olika oppositionspartiernas
            förslag ställs mot varandra som jämförbara paket, där samtliga
            förslag med budgetkonsekvenser ligger på bordet och kan jämföras
            med varandra i sina helheter. De ska vara beräknade fullt ut.
            Där hänger varje utgiftskrona samman med något slags inkomstkrona.
            Helheten hänger ihop. Det skapar öppenhet och tydlighet, och det
            ger kontroll över statens inkomster och utgifter.
          </note>
          <note>
            Genom att ta ett samlat beslut om budgetens totala utgifter och
            inkomster skapas en helhetssyn, och då motverkas att tillfälliga
            riksdagsmajoriteter kan lägga till eller ta bort poster lite hur
            som helst under riksdagsbehandlingen utan att ta ansvar för helheten.
          </note>
          <note>
            Det var bakgrunden till att ramverket kom till och trädde i kraft
            efter 90-talskrisen, när framför allt Socialdemokraterna skulle
            sanera efter de svåra åren, efter den bankkrisen, och stärka kontrollen
            över och öppenheten kring statens finanser.
          </note>
          <note>
            Det har hittills under den snart 20-åriga historien aldrig hänt
            att riksdagen har tagit den här typen av initiativ för att ändra
            i budgeten på det sätt som diskuteras här i dag.
          </note>
          <note>
            Vi kan sedan en liten stund se på effekterna av höjd brytpunkt
            för statlig skatt. Det brukar ibland i debatterna hänvisas till
            tabell 1.9 i finansplanen. Det finns ett hederligt sätt att titta
            på den. Det är att höjd brytpunkt leder till fler arbetade timmar
            i ekonomin och därmed högre tillväxt – det är en ganska ordentlig
            bnp-effekt.
          </note>
          <note>
            Med tanke på att Socialdemokraterna själva brukar lyfta fram
            betydelsen av fler arbetade timmar i ekonomin, inte minst senast
            i de kongressbeslut som de tog i våras, är det anmärkningsvärt
            att i debatterna framhärda i att sysselsättningseffekten skulle
            vara noll.
          </note>
          <note>
            För att Sverige ska klara jobben i en tilltagande, hårdnande
            internationell konkurrens är det viktigt att det lönar sig att
            arbeta och studera, att våga gå upp till heltid, att våga ta ett
            heltidsjobb, till exempel ett chefsjobb. Jobbskatteavdraget, som
            ger mest effekt för låg- och medelinkomsttagare, behöver då kompletteras
            med höjd brytpunkt för statlig inkomstskatt. Det är väl därför,
            antar jag, som exempelvis TCO välkomnar reformen. Totalt berörs
            över en miljon löntagare av det förslag som ingår i budgetpropositionen.
          </note>
          <note>
            Det är redan påmint om i debatter – men det är väl på sin plats
            att göra det även här i dag – att Socialdemokraterna mot den bakgrunden
            själva höjde brytpunkten vid tre tillfällen för bara ett drygt
            decennium sedan.
          </note>
          <note>
            Fru talman! Ett ramverk som motverkar kortsiktighet i den ekonomiska
            politiken har tjänat Sverige väl. Det ska vi vara stolta över,
            och det ska vi vårda. Politiska alternativ som inte tar ansvar
            för statens finanser eller som gör sig beroende av partier som
            saknar respekt för ramverket riskerar att urholka förtroendet
            för den svenska ekonomiska politiken.
          </note>
          <note>
            Alliansen står upp för att ta ansvar för Sveriges ekonomi i tider
            av ekonomisk oro och finansiell turbulens. Vi står bakom de principer
            och det ramverk som har lagt grunden för ordning och reda i svensk
            ekonomi.
          </note>
          <note>
            I dag är det dags för Socialdemokraterna och de tre andra oppositionspartierna
            att bekänna färg. Står ni, Socialdemokraterna, upp för den ordning
            som ni själva har varit med att bygga upp, som har byggt Sverige
            starkt under de senaste snart 20 åren, eller väljer ni, för att
            vinna kortsiktiga politiska poänger, att riskera att urholka det
            tillsammans med Sverigedemokraterna? I dag har ni chans att, som
            ni själva ibland brukar uttrycka det, besinna er.
          </note>
          <note>
            Själv yrkar jag bifall till reservationen.
          </note>
          <note>
            I detta anförande instämde Jonas Jacobsson Gjörtler och Hans
            Rothenberg (båda M).
          </note>
          <note type="speaker">
            Anf. 106 CARL B HAMILTON (FP):
          </note>
          <note>
            Fru talman! Tre år, tre miljarder – det behövdes bara tre år
            och tre miljarder för Socialdemokraterna, Miljöpartiet och Vänsterpartiet
            för att överge Mona Sahlins löfte att inte ta i Sverigedemokraterna
            ens med tång. I stället har Socialdemokraterna, Miljöpartiet och
            Vänsterpartiet ingått en pakt under bordet med Sverigedemokraterna.
            De fyra partierna är överens om att stoppa sänkt statlig skatt,
            höjd brytpunkt i skatteskalan, och vill riva upp regeringens förslag
            i budgeten, som skulle ge mer i plånboken för fler som jobbar
            mer.
          </note>
          <note>
            Effekten av oppositionens förslag här i dag skulle bli att ekonomin
            stramas åt, att fler människor blir arbetslösa. Och – märk väl
            – inga nya offentliga utgifter för finansiering av till exempel
            vård, skola och omsorg skulle bli resultatet. Besparingen leder
            nämligen inte till satsning på något annat. Tvärtom blir det högre
            arbetslöshet och mindre pengar i plånboken för en miljon svenskar.
            Ja, Socialdemokraterna, Miljöpartiet och Vänsterpartiet är så
            sugna på högre skatter att de väljer att bryta sina tidigare löften
            om att inte agera ihop med Sverigedemokraterna, ett parti som
            bygger sin existens på främlingsfientlighet och har sin grund
            i nazismen.
          </note>
          <note>
            Som ersättning för hjälpen att bryta den politiska isoleringen
            behövde Sverigedemokraterna inte betala något högre pris – 3 miljarder
            kronor – som dock finansieras av en miljon skattebetalare, varav
            säkert bara en liten minoritet sympatiserar med det främlingsfientliga
            och bakåtsträvande partiet.
          </note>
          <note>
            Fru talman! Varför är den här striden om budgetreglerna så allvarlig?
            Jo, därför att den inte bara gäller denna budget utan att den
            även gäller framtidens budgetar och att Sverige ska vara ett ekonomiskt
            väl styrbart land. Dess värre tycks nu de dyrköpta erfarenheterna
            från 70- och 80-talens ekonomiska instabilitet falla i glömska.
          </note>
          <note>
            Som ett resultat av 90-talskrisen beslöt riksdagen i bred enighet
            över blockgränsen att reformera budgetprocessen, så att den ekonomiska
            politiken skulle utformas mer sammanhållet. En viktig del var
            att riksdagen skulle fatta ett samlat budgetbeslut, så att budgetsaldot
            blev ett medvetet resultat av ett riksdagsbeslut och inte som
            tidigare var fallet att man summerade hundratals, och på slutet
            tusentals, enskilda beslut. Sedan blev saldot vad det blev. Reformen
            skulle se till att man hade pengar från början och att man visste
            hur mycket man skulle göra av med.
          </note>
          <note>
            Reformen har också inneburit en stärkt makt för varje regering
            i budgetfrågorna i Sverige. Likaså har ställningen för riksdagens
            finansutskott stärkts. Därmed har Sverige sedan mitten av 1990-talet
            kunnat styras ekonomiskt effektivt även av minoritetsregeringar.
          </note>
          <note>
            Man kan notera att denna konsekvens inte är någon nyhet. Tvärtom
            välkomnades den i en riksdagsutvärdering av reformen några år
            efter att den hade genomförts.
          </note>
          <note>
            Det uppifrån-och-ned-perspektiv som infördes innebär att det
            i ett första steg i budgetprocessen beslutas om utgiftsramar för
            27 utgiftsområden och görs en beräkning av de totala inkomsterna
            och utgifterna. Därmed framkommer statens budgetsaldo.
          </note>
          <note>
            Därefter, i ett andra steg, fördelar riksdagen statens utgifter
            genom ett beslut per utgiftsområde som inte får överskrida den
            totala ram som har fastställts i steg ett.
          </note>
          <note>
            Detta reformarbete på 90-talet hade två centrum, ett i Finansdepartementet
            och ett i riksdagen. I Finansdepartementet låg fokus naturligt
            nog på att stoppa den tendens som fanns till högre utgifter över
            tiden. Det skulle uppnås genom begränsningar som medvetet styrde
            regeringens budgetarbete och budgetmakt i riktning mot lägre utgifter
            och, om det behövdes, högre skatter.
          </note>
          <note>
            Märk väl att här i riksdagen var reformarbetet däremot mer inriktat
            på en effektiv och väl sammanhållen parlamentarisk beslutsprocess
            och inte på en styrning av politikens innehåll i en viss riktning.
            Man skulle göra Sverige bättre och mer ekonomiskt styrbart under
            olika parlamentariska förhållanden och under olika parlamentariska
            förutsättningar. Det är ett annat syfte.
          </note>
          <note>
            Vi närmar oss här pudelns kärna i den pågående konflikten. Oppositionen
            lutar sig mot en avgränsad del av 90-talets budgetreform som enbart
            tar fasta på uppgiften, som naturligtvis är central för Finansdepartementet,
            nämligen att hindra en försvagning av budgeten.
          </note>
          <note>
            Men budgetreformen vad gäller riksdagen hade en vidare syftning,
            nämligen att säkra varje regerings möjlighet att styra den ekonomiska
            politiken långsiktigt och ansvarsfullt genom en sammanhållen budgetbehandling.
            Det innebär enligt bestämmelserna och förarbetena i riksdagsordningen
            – den lag som styr närmast grundlag hur vi arbetar här i riksdagen
            – att det är lika felaktigt att plocka isär en budgets utgiftssida,
            med ökade utgifter som följd, som att plocka isär en budgets intäktssida,
            vilket är det som oppositionen nu vill göra.
          </note>
          <note>
            Den tidigare domaren i Högsta domstolen och professorn i konstitutionell
            rätt Fredrik Sterzel skriver i sin nya bok Finansmakten i författningen
            att utgifterna är oupplösligt förbundna med inkomstberäkningen.
          </note>
          <note>
            Fredrik Sterzel är kristallklar i sin dom att det inte är tillåtet
            att göra det som oppositionen nu kräver. Oppositionen vill nämligen,
            efter det att det första budgetbeslutet har fattats, bryta upp
            detta beslut, ta bort skattesänkningen och sedan fatta ett nytt
            budgetbeslut. Det blir alltså flera budgetbeslut i stället för
            det i riksdagsordningen föreskrivna, nämligen ett enda beslut.
            Därmed bryter oppositionens förslag mot den tydliga ordalydelsen
            i riksdagsordningen.
          </note>
          <note>
            Fru talman! Den nuvarande ordningen har fungerat väl i mer än
            15 år. Den bygger på en konsensuskultur som vi och generationer
            före oss har vårdat i författningsfrågor i Sveriges riksdag.
          </note>
          <note>
            Oppositionspartierna vill nu göra två saker, dels bryta upp den
            konsensuskultur som vi har fått i arv från tidigare generationer
            av parlamentariker, dels bryta med 15 års praxis med de nya budgetreglerna.
            Det är ett oerhört stort ansvar som ni tar på er.
          </note>
          <note>
            Det för mig mest obegripliga i sammanhanget är dock Socialdemokraternas
            kortsynta beteende. De hoppas rimligen att inom ett år leda en
            rödgrön minoritetsregering. Men varför är Socialdemokraterna då
            så ivriga att riva ned den nuvarande fungerande budgetordningen,
            dessutom tillsammans med Sverigedemokraterna, och därmed undergräva
            en sådan regerings möjlighet att ekonomiskt styra landet? Om olyckan
            skulle vara framme och den regeringen skulle etablera sig är det
            en uppenbar risk att den får administrera en sönderfallande ekonomi,
            för att referera Olof Palme. Att åstadkomma denna problematiska
            politiska situation efter ett samstämt agerande som legitimerar
            och ger Sverigedemokraterna bestämmanderätt i den ekonomiska politiken
            är svårbegripligt, för att inte säga obegripligt, för mig.
          </note>
          <note>
            Fru talman! En stramare budget är inte alltid önskvärt eller
            det bästa. Antag att en minoritetsregering, som en del av sin
            politik mot arbetslöshet, vill driva en expansiv keynesiansk finanspolitik
            under utgiftstaket. Där antar vi att de har ordnat så att det
            finns plats för expansiva utgifter. Men då ska inte en opposition
            som är i majoritet i riksdagen kunna riva upp denna budget med
            motiveringen att majoriteten vill stärka budgeten. Därmed skapar
            den större arbetslöshet. Skulle regelverket i riksdagen ges denna
            innebörd, skulle vi i vår konstitution, i vår författning, bygga
            in en bias mot en expansiv finanspolitik som behövs bland annat
            i lågkonjunkturer.
          </note>
          <note>
            Det som oppositionen nu vill är för det första att ur helheten
            bryta ut förslaget om höjd brytpunkt i inkomstskatteskalan och
            för det andra göra detta efter det att ramen för de totala utgifterna
            och intäkterna har fastställts i det första steget i det så kallade
            rambeslutet. Det innebär att principen om att budgeten ska antas
            i ett enda beslut körs över av en majoritet i riksdagen. En majoritet
            i riksdagen är beredd att med öppna ögon köra över en del av riksdagsordningen.
            Där finns en mycket tydlig bestämmelse om ett enda budgetbeslut
            som ska värna helheten.
          </note>
          <note>
            Fru talman! Min reflexion är generande enkel. Oppositionen har
            inte läst och ännu mindre förstått riksdagsordningens bestämmelser
            och förarbeten. Man har i stället helt och hållet utgått från
            90-talets mer avgränsade finansdepartementala perspektiv som säkert
            har dominerat till exempel Magdalena Anderssons världsbild från
            Finansdepartementet. Men i riksdagen vet vi mer än så. Där har
            riksdagsordningen en något annan syftning.
          </note>
          <note>
            Fru talman! Det tog tre år. 3 miljarder visade sig vara det exakta
            priset för Socialdemokraternas heder, Miljöpartiets integritet
            och Vänsterns högtidstal mot främlingsfientlighet.
          </note>
          <note>
            I detta anförande instämde Jonas Jacobsson Gjörtler (M).
          </note>
          <note type="speaker">
            Anf. 107 PER ÅSLING (C):
          </note>
          <note>
            Fru talman! Det finanspolitiska ramverket är den enskilt viktigaste
            ekonomisk-politiska reform som genomförts i Sverige under de senaste
            decennierna. Den stabilitet vi i dag åtnjuter ger bättre villkor
            för företagande, ger förutsättningar för fler jobb, ger mer pengar
            i plånboken och minskar oron i en turbulent värld. Att vi i bred
            enighet har kunnat enas om reformen, som har gett vårt land trygghet
            och ökat välstånd när omvärlden skakat, är något vi i grunden
            bör vara tacksamma för – oavsett partitillhörighet.
          </note>
          <note>
            Det är med det allvaret man också ska se det som håller på att
            ske i riksdagen i dag. Dagens beslut går bortom partipolitik och
            bortom det kommande valet. Nu hotar den samlade oppositionen att
            rubba spelreglerna i sina grundvalar – de som ska stå över dagspolitiken
            och kortsiktigheten.
          </note>
          <note>
            Centerpartiet har tagit ansvar för statsfinanserna under lång
            tid, såväl i regeringsställning som i opposition, genom ett samarbete
            över blockgränserna. Tillsammans med Socialdemokraterna formade
            vi det ramverk som sedan dess har varit varje finansministers
            skydd mot oansvariga reformer framtvingade i regeringssamarbete
            eller framröstade av tillfälliga koalitioner i Sveriges riksdag.
            Grunden är väldigt enkel: Alla statens utgifter och inkomster
            ska beslutas om i sin helhet med ett enda klubbslag i Sveriges
            riksdag. Den som vill föreslå en annan budget får också se till
            att skapa majoritet för den och ta ansvar för helheten. Inget
            annat medges.
          </note>
          <note>
            Om detta har vi varit överens i snart 20 år, och ramverket har
            tjänat oss väl. Ska vi ändra det måste det ske i bred enighet
            och i samtal mellan ansvarstagande partier och inte genom att
            i en enskild fråga straffa regeringen. Ett sådant agerande kan
            få ramverket att rämna i grunden.
          </note>
          <note>
            Fru talman! Det är det finanspolitiska ramverket dagens debatt
            handlar om. Den handlar inte om sakfrågan, alltså skiktgränsen
            för statlig skatt. Ytterst handlar den om det som skiljer oss
            från krisens Sydeuropa och budgetkaosets USA, nämligen en bred
            enighet om ansvarstagande för statens ekonomi. Det är inte många
            år sedan Sverige var Europas värsta krisland, då vi tvingades
            förhandla med långivarna och då vi tvingades till dramatiska åtgärder.
            Under 1990-talskrisen uppgick budgetunderskottet till som mest
            mer än 200 miljarder, och vi lånade till 4 av 10 kronor i statens
            utgifter.
          </note>
          <note>
            Jag behöver inte påminna Socialdemokraterna om vilka uppoffringar
            det innebar att sanera statsfinanserna, om de många och långa
            samtal som fördes om budgetnedskärningar eller om höjda skatter.
            Det var svåra överväganden, för vi visste att de som drabbades
            värst av nedskärningarna också var de som behövde samhället mest.
            Vi visste dock också att det inte gavs något annat alternativ.
            Det var i denna svåra tid beslutsamheten växte sig stark: Aldrig
            mer! Aldrig mer skulle vi utsätta oss för riskerna med ekonomiskt
            lättsinne, riskerna med utgiftsglada koalitioner där den bästa
            lösningen var att alla fick allt och riskerna med en riksdag som
            gärna ökade utgifterna men ogärna finansierade satsningarna.
          </note>
          <note>
            Tillsammans konstaterade dåvarande finansministern Göran Persson
            och partiledaren Olof Johansson att det behövdes ett starkt finanspolitiskt
            ramverk som skulle göra det möjligt också för minoritetsregeringar
            att regera och samtidigt lägga begränsningar på regeringens egna
            satsningar. Resultatet av det är i dag kärnan i den ekonomiska
            politiken, oavsett vem som är finansminister och vem som är statsminister.
          </note>
          <note>
            Fru talman! Det invänds att budgetlagen inte förbjuder budgetförstärkningar
            byggda på tillfälliga majoriteter utan bara budgetförsvagningar.
            Att argumentera så håller dock inte. Det är inte förenligt med
            riksdagsordningen.
          </note>
          <note>
            I och med ett sådant beslut ikläder man sig också ett stort ansvar.
            Man rubbar balansen i den totalitet regeringen lägger fram, där
            följderna kan bli oöverskådliga. Man skapar även ett prejudikat
            där en majoritet i riksdagen tar sig rätten att tolka effekterna
            av utbrutna beslut, och framför allt omöjliggör man för regeringen
            att ta just det helhetsansvar som budgetlagen vilar på.
          </note>
          <note>
            Dagens budgetprocess leder fram till tydliga helhetsperspektiv
            i såväl regeringens som oppositionspartiernas budgetförslag. När
            budgeten ytterst klubbas står två eller flera tydliga alternativ
            mot varandra. Det ger ökad transparens gentemot medborgare, det
            tydliggör alternativ och det omöjliggör osäkerhet kring statens
            framtida lånebehov så snart ramarna har klubbats.
          </note>
          <note>
            Fru talman! Dagens budgetprocess är ett resultat av en lång följd
            av förändringar med början i 1990-talskrisen. Det var den nya
            budgetordningen 1996, det var överskottsmålet år 2000 och det
            är en lång följd av större och mindre förändringar. Det är respektlöst
            och kortsiktigt att nu välja att åsidosätta den processen och
            den enighet som kännetecknat den.
          </note>
          <note>
            I boken Över blockgränsen , som handlar om budgetsamarbetet mellan
            mitt parti och Socialdemokraterna 1995–1998, säger Göran Persson:
            Jag brukar säga att det är bara Centerpartiet och Socialdemokraterna
            som har varit ansvarstagande för Sverige under hela 1900-talet.
          </note>
          <note>
            Nu när Socialdemokraterna avviker från samförståndsvägen står
            Centerpartiet ensamt kvar som garanten för budgetprocessen från
            mitten av 1990-talet fram till i dag. Att partier som Miljöpartiet,
            Vänsterpartiet och Sverigedemokraterna, som aldrig har varit med
            och tagit ansvaret, också i dag undflyr det förvånar mig inte.
            Det förvånar mig dock desto mer att en ny generation socialdemokrater
            har glömt, att den nu sätter symbolpolitiken före ansvarstagandet
            och att den är beredd att offra samförståndet för en tillfällig
            seger. Det inger inte respekt.
          </note>
          <note>
            Fru talman! Sådant skall edert tal vara, att ja är ja, och nej
            är nej står det i Matteusevangeliet. Det är en påminnelse jag
            rekommenderar i dag, i frågan om budgetprocessen. Det finns ingen
            medelväg, inga varianter, inga listiga lösningar. Den som inte
            tar ställning för samförståndet riskerar att rasera det.
          </note>
          <note>
            (Applåder)
          </note>
          <note>
            I detta anförande instämde Jonas Jacobsson Gjörtler (M).
          </note>
          <note type="speaker">
            Anf. 108 ANDERS SELLSTRÖM (KD):
          </note>
          <note>
            Fru talman! Det är fullständigt klarlagt att om man ska klättra
            uppåt på talarlistan måste man gå i opposition mot oppositionen,
            och det kan ju vara skäl nog ibland.
          </note>
          <note>
            Fru talman! Först yrkar jag bifall till den gemensamma reservation
            som vi har i betänkandet.
          </note>
          <note>
            Utskottsinitiativet från riksdagens samlade opposition här kan
            man dela upp i två delar. Den ena är riksdagens finanspolitiska
            ramverk, formfrågan, och den andra är gränsdragningen, alltså
            löner över en viss nivå som ska beskattas av staten. I formfrågan
            har mina allianskolleger väl belyst vad som gäller och borde gälla
            framöver.
          </note>
          <note>
            För min del är detta utskottsagerande från oppositionen i riksdagen
            obegripligt. Det är ohederligt, det är praxisbrytande, och det
            är inte i enlighet med ramverkets anda. Detta blottläggs nu inför
            öppen ridå här i kammaren. Att det finns två partier i det här
            laget som inte bryr sig ett dugg om detta kan jag faktiskt ha
            förståelse för, men det är för mig obegripligt att Socialdemokraterna
            och Miljöpartiet inte ens reflekterar över vilka konsekvenser
            ett förfarande i denna anda får om det drivs vidare till skarpt
            läge.
          </note>
          <note>
            Ansvar i med- och motgång är något som man borde få med sig genom
            modersmjölken. De autonoma reflexerna borde snabbt ge sig till
            känna när man sitter tillsammans och diskuterar idéer av dessa
            slag. I de slutna rummen på Socialdemokraternas kansli och Miljöpartiets
            kansli grunnas det självklart på olika sätt att sätta käppar i
            hjulen för alliansregeringen. Ja, det vore väl generalfel att
            inte göra det. Men så plötsligt kommer någon på idén att det vore
            ju riktigt roligt att smälla på regeringen i den här delen på
            detta sätt, och spridda skratt hörs då i rummet. Någon yttrar
            lite lågmält att man troligen bryter mot vedertagen budgethantering,
            men det är ingen som bryr sig. Sakta formas då en liten plan.
            Men i det här läget borde någon eller några ansvarsfulla personer
            ha vaknat till och höjt sin stämma. Kanske gjorde man det, kanske
            gjorde man det inte. Oavsett vilket fick ansvarstagandet stå åt
            sidan för kortsiktiga politiska poänger.
          </note>
          <note>
            I medierna pyste det ut hur ventilgummit skulle användas. Socialdemokraterna
            blev fångna i sin egen retorik, och den klassiska hörninmålningen
            fick nu plötsligt ett nytt ansikte. Och så står vi här med första
            delen i bokserien Hur du bygger statsbudget utan grundprinciper
            .
          </note>
          <note>
            När man nu bryter den här principen funderar jag på varför man
            stannar vid skiktgränsen för statlig inkomstskatt. Det innebär
            drygt 3 miljarder ungefär. Varför inte sikta in sig på det som
            ger ännu mer pengar, 14 miljarder? Varför ser vi inget initiativ
            om att ta bort den sänkta arbetsgivaravgiften för unga? Det skulle
            ju stärka statskassan enligt samma resonemang som nej till höjd
            skiktgräns men ge betydligt mer effekt. Vad är det som hindrar
            er?
          </note>
          <note>
            Om nu ert tal om att regeringen för en oansvarig finanspolitik
            ska ha någon bärighet måste ni ju vidta alla åtgärder som syftar
            till att rädda landet undan katastrof. Ju fler åtgärder som vidtas
            i den riktningen borde det ligga i ert intresse att framstå som
            än mer ansvarstagande. Principen om ramverket vad gäller formfrågan
            har ni ju redan brutit och lagt åt sidan. Varför bara 3 miljarder
            när totalt 17 miljarder är inom räckhåll?
          </note>
          <note>
            Ingen har väl undgått budgetdebaclet i USA. Alla metoder används
            för att sabotera ordning och reda i statsfinanserna och därmed
            sätta USA:s förtroende på spel. Om än detta är av betydligt mindre
            format vill jag påstå att samma synsätt nu präglar oppositionen
            i riksdagen.
          </note>
          <note>
            Vem av er som tar på sig Tea Party-manteln må vara osagt. Men
            resultatet av era ageranden kan på sikt hota den sedan länge uppbyggda
            trovärdigheten gentemot omvärlden kring ordning och reda i den
            svenska budgetprocessen. Effekten av ert agerande kan på sikt
            förändra omvärldens syn på Sverige i negativ riktning och därmed
            öka riskpremien vid handel med svenska statspapper. Några räntepunkter
            upp påverkar statsskuldens räntekostnader ganska snabbt. Då väger
            de 3 miljarderna i minskade skatteintäkter på grund av höjd skiktgräns
            relativt lätt.
          </note>
          <note>
            Fru talman! Syftet med att höja skiktgränsen är faktiskt att
            öka antalet arbetade timmar i ekonomin och därmed stärka finansieringen
            av kommunernas och landstingens kassa – våra välfärdsgeneratorer
            som jag brukar kalla dem. I dag betalar 29 procent av de helårsarbetande
            statlig skatt. Vi vill sänka den andelen till 26 procent. Vi vet
            att grunden för dagens skattesystem var att högst 15 procent av
            löntagarna skulle betala statlig skatt. Vi har långt kvar dit
            trots vår modesta justering av skiktgränsen för statlig skatt.
          </note>
          <note>
            Låt oss nu syna sakfrågan lite djupare.
          </note>
          <note>
            Praxis som vi har konstaterat är att den som samlar flest röster
            för sitt budgetförslag vinner, inte den som skapar majoritet för
            sitt förslag utan flest röster.
          </note>
          <note>
            Var och en av partierna Sverigedemokraterna, Socialdemokraterna,
            Miljöpartiet och Vänsterpartiet har egna budgetalternativ. Ja,
            men stå då för det eller sy ihop ett gemensamt budgetalternativ
            som samlar fler röster än regeringens budgetförslag! Allt annat
            är ju sandlådepolitik från er sida.
          </note>
          <note>
            Inte ens när vi synar respektive partis marginalskattepolitik
            finns det något gemensamt förslag. De försöker i dag enas om något
            som inte är enligt deras egna budgetmotioner.
          </note>
          <note>
            Sverigedemokraterna vill ha det som i dag, marginalskatt 52 procent
            för alla med inkomster över ca 36 000 i månaden och 57 procent
            för de med inkomster över ca 50 000. Vänsterpartiet vill höja
            marginalskatten till över 60 procent för alla som betalar statlig
            skatt men inte för dem som betalar värnskatt. De får fortfarande
            en lägre marginalskatt. Socialdemokraterna vill höja marginalskatten
            för alla som tjänar över 60 000 i månaden, och deras marginalskatt
            blir ca 60 procent. Det är en helt annan fördelningsprofil än
            vad Vänsterpartiet har. Miljöpartiet vill öka marginalskatten
            för alla med inkomster över 40 000 i månaden och når inte riktigt
            de nivåer som Vänsterpartiet och Socialdemokraterna föreslår.
            De har i sin tur dock en helt annan fördelningsprofil än Socialdemokraterna
            och Vänsterpartiet.
          </note>
          <note>
            Dessa fyra partier med vitt skilda förslag och syn på marginalskatter
            skriver i betänkandet följande: Utskottet anser att förslaget
            utgör en oansvarig finanspolitik som dessutom får felaktiga fördelningspolitiska
            effekter.
          </note>
          <note>
            Herr talman! Eftersom alla fyra nu har olika syn på marginalskatterna
            undrar jag lite försynt och stilla: Vem av er har rätt fördelningspolitik
            och vilka andra tre har då fel fördelningspolitik?
          </note>
          <note>
            I detta anförande instämde Jonas Jacobsson Gjörtler (M).
          </note>
          <note type="speaker">
            Anf. 109 FREDRIK OLOVSSON (S):
          </note>
          <note>
            Herr talman! Regeringen har i sin budgetproposition klargjort
            sina prioriteringar. Det viktigaste är att låna till sänkta skatter.
          </note>
          <note>
            Regeringen lägger tio gånger så mycket på att låna till sänkta
            skatter som att investera i jobb. Regeringen lägger tjugo gånger
            så mycket på att låna till sänkta skatter som man gör på att investera
            i en bättre skola och hundra gånger så mycket på sänkta skatter
            som att investera i sjukvården. Så ser de borgerliga prioriteringarna
            ut. Det där är förstås inte rätt väg fram för Sverige. Vi gör
            ett annat val. Jobb och skola är viktigare än fortsatta skattesänkningar.
          </note>
          <note>
            Vi har de senaste dagarna och veckorna hört att både statsministern
            och finansministern börjat tala om möjligheten att kanske sluta
            låna så mycket till skattesänkningar för lånade pengar. Det har
            man förvisso väldigt goda skäl att fundera på, för politiken har
            ju misslyckats. Hela skattesänkarprojektet har nått vägs ände.
            Hela den modell som regeringens politik vilar på har ju rasat
            ihop nu framför ögonen på dem, när arbetslösheten biter sig fast
            på höga nivåer, när underskotten i statsfinanserna ökar och när
            skolresultaten försämras för sjunde året i rad.
          </note>
          <note>
            Om Moderaterna menade allvar med talet om att sluta med skattesänkningar
            borde de inte ha röstat ned vårt förslag i finansutskottet om
            att låta jobbskatteavdraget gå till investeringar i arbete, utbildning
            och sjukvård. Och om de menade allvar med att det inte längre
            är prioriterat att låna till skattesänkningar, ja då vore det
            enda raka att göra som finansutskottets majoritet nu föreslår,
            nämligen att dra tillbaka förslaget om den höjda skiktgränsen
            nu på en gång. Det är dessutom ett förslag som inte ser ut att
            ha majoritet i riksdagen.
          </note>
          <note>
            Nu fick vi, vad jag begriper, ändå ett tydligt besked från Anna
            Kinberg Batra om att Moderaterna sitter fast i skattesänkarpolitiken.
            Budskapet från Rosenbad är framfört. Moderaterna framhärdar att
            det viktigaste är att sänka skatten, även om det sker med lånade
            pengar.
          </note>
          <note>
            Herr talman! Skiktgränsen är den sakfråga som det här betänkandet
            handlar om, alltså när man ska börja betala statlig skatt. Sedan
            några år tillbaka räknas den gränsen upp varje år i takt med löneutvecklingen.
            Det är alltså inte den förändringen vi vill göra.
          </note>
          <note>
            Vad vi nu säger är att det är orimligt att låna för att utöver
            denna uppräkning ytterligare sänka skatten i ett läge när regeringen
            inte klarar jobben och inte investerar i välfärden, när underskottet
            växer och regeringen misslyckas med att nå budgetmålet.
          </note>
          <note>
            Vi socialdemokrater lade som bekant fast det finanspolitiska
            ramverket med överskottsmål, utgiftstak, balanskrav för kommunerna
            och en sammanhållen budgetprocess. Det gjorde vi efter den svenska
            90-talskrisen. Det är något som har tjänat Sverige väl, och det
            var bra att Moderaterna för sju åtta år sedan anslöt sig till
            den ordningen.
          </note>
          <note>
            Syftet med ramverket var och är att skapa ordning och reda i
            statens finanser. Regeringen uppger nu att man står fast vid allt
            detta, också överskottsmålet. Men regeringen lever inte upp till
            överskottsmålet. De egna expertmyndigheterna Finanspolitiska rådet,
            Konjunkturinstitutet och Ekonomistyrningsverket konstaterar att
            målet inte nås. Regeringen lånar för mycket, och underskotten
            är för stora. Det innebär i praktiken att regeringen bryter mot
            budgetreglerna.
          </note>
          <note>
            Mot denna bakgrund är det naturligt för oss att ta initiativ
            för att försöka begränsa de ofinansierade skattesänkningarna för
            nästa år. Vi vill att riksdagen ger ett tydligt besked till regeringen
            att dra tillbaka förslagen om den höjda skiktgränsen i den statliga
            inkomstskatten.
          </note>
          <note>
            Regeringens förslag innebär att hela svenska folket ska sättas
            i skuld för att skatten ska sänkas för dem som tjänar bättre.
            Skulden ska dock betalas och räntas av alla 9,6 miljoner svenskar.
          </note>
          <note>
            Det är uppenbart och tydligt att det finanspolitiska ramverket
            skapades för att bidra till starka offentliga finanser. Lika tydligt
            var det att syftet inte var att en minoritetsregering ska kunna
            låna till hur mycket skattesänkningar som helst och driva de offentliga
            finanserna med hur stora underskott som helst år efter år.
          </note>
          <note>
            Ramverket ger en majoritet i riksdagen en möjlighet att stärka
            statsfinanserna, och denna möjlighet vill vi att riksdagen ska
            använda när det är nödvändigt. Där är vi dock inte i dag. I dag
            ger vi en uppmaning till regeringen att dra tillbaka detta förslag.
          </note>
          <note>
            Herr talman! Praxis för svensk finanspolitik är att regeringen
            verkar med ett starkt parlamentariskt stöd för sin politik. Det
            är förstås inget problem när man är en majoritetsregering. Har
            man problem då har man nog större problem. Men när man är i minoritet
            ställer det stora krav på regeringen.
          </note>
          <note>
            Under tidigare perioder har en socialdemokratisk minoritetsregering
            ingått breda överenskommelser med andra partier om den ekonomiska
            politiken. Det måste en minoritetsregering orka med.
          </note>
          <note>
            Regeringen Reinfeldt har dock inte vinnlagt sig om att skapa
            någon majoritet för sina förslag, och därmed bryter regeringen
            mot den praxis som har rått. Man gör det för att man i de flesta
            fall kan räkna med att Sverigedemokraterna ger sitt stöd.
          </note>
          <note>
            Därför finns det inget skäl för regeringspartierna att gnälla
            på oss i oppositionen, även om det säkert är bekvämt och trevligt
            och känns bra för stunden. Det är inte vår uppgift att lotsa regeringens
            politik genom parlamentet. Ansvaret för att skapa majoritet för
            regeringens politik vilar inte på oss; det är regeringens ansvar.
          </note>
          <note>
            Om man på grund av svaghet eller oförmåga inte klarar av det
            riskerar man förstås att ibland inte få igenom det man önskar.
            Svårare än så är det inte.
          </note>
          <note>
            Herr talman! Regeringen är i budgetpropositionen mycket tydlig
            med att förslaget om höjd skiktgräns inte ger några jobb alls,
            och Anna Kinberg Batra lyfte också upp det. Effekterna av förslaget
            är noll jobb. Om sysselsättningen är viktig är också denna uppgift
            viktig.
          </note>
          <note>
            Sammanfattningsvis innebär det att en regering som inte klarar
            jobben, som inte investerar tillräckligt i välfärden, som bryter
            mot budgetmålet och som kör med för stora underskott vill låna
            mer för att sänka skatten extra för dem som tjänar bättre utan
            att man ens tror att det leder till ökad sysselsättning.
          </note>
          <note>
            Till det säger vi socialdemokrater nej, och jag yrkar bifall
            till finansutskottets förslag i betänkandet med vårt tydliga besked
            till regeringen att dra tillbaka sitt förslag.
          </note>
          <note type="speaker">
            Anf. 110 ANNA KINBERG BATRA (M) replik:
          </note>
          <note>
            Herr talman! Det är lite ovant för mig att stå här, och det beror
            bland annat på att jag jobbar i alliansformat. Av de ca 2 000
            beslut som riksdagen fattar per år vinner vi de flesta, bland
            annat för att det inte finns ett annat block som slår Alliansen.
            Så ser ju det parlamentariska läget ut.
          </note>
          <note>
            Det innebär dessutom när man tillämpar riksdagsordning och praxis
            för budgetar att budgeten med det största underlaget i kammaren
            vinner. Det har vi gjort sju gånger i alliansformat, och jag ser
            fram emot en åttonde.
          </note>
          <note>
            Fredrik Olovsson börjar med saksynpunkter, och sådana kan man
            givetvis ha. Sverige är i lågkonjunktur i en orolig omvärld då
            det vore direkt skadligt för ekonomin att strama åt. Till och
            med Magdalena Andersson skrev i en artikel i DN Debatt för en
            tid sedan att lågkonjunkturer ska mötas med lägre finansiellt
            sparande.
          </note>
          <note>
            Det viktiga är att man når överskottsmålet över en konjunkturcykel.
            Sluta fara med osanning i den frågan, Fredrik Olovsson, så har
            vi rett ut den, hoppas jag. Vi ställer ju upp på samma viktiga
            principer för hur ramverket ska tillämpas.
          </note>
          <note>
            Vi skulle kunna ha en fortsatt sakdebatt, men det hinner vi inte
            nu. Det hade vi lite grann den 18 september när budgetpropositionen
            presenterades. Då stod Fredrik Olovsson här med Sven-Olof Sällström
            från Sverigedemokraterna och diskuterade, debatterade och nästan
            förhandlade om hur de skulle skräddarsy sina förslag till varandra
            för att plocka kortsiktiga politiska poänger.
          </note>
          <note>
            Varför, Fredrik Olovsson, är du beredd att tillsammans med Sverigedemokraterna
            riskera trovärdigheten i det ramverk som ni själva brukar vara
            så stolta över och som har byggt Sverige så starkt?
          </note>
          <note type="speaker">
            Anf. 111 FREDRIK OLOVSSON (S) replik:
          </note>
          <note>
            Herr talman! Jag blir upprörd över den beskrivningen. Jag har
            givetvis inte förhandlat med Sverigedemokraterna om detta eller
            något annat. Det som gör mig extra upprörd är att jag vet att
            Anna Kinberg Batra är helt medveten om detta. Det är bara ett
            sätt att försöka smutskasta i stället för att våga diskutera sakfrågan,
            nämligen att Moderaterna gör vad som helst för att få igenom sin
            skattesänkning.
          </note>
          <note>
            Ni är i politiken för att sänka skatter. Det är när ni talar
            om skatter som ni verkligen brinner för frågorna. Vreden tycks
            inte väckas när skolresultaten faller eller när kvinnor tvingas
            föda på toaletterna på våra sjukhus. Den väcks bara av utsikten
            att inte få igenom ytterligare en skattesänkning. De 130 miljarderna
            är inte nog; man måste få 3 miljarder till. Det är häpnadsväckande.
          </note>
          <note>
            Det är inte jag som påstår att överskottsmålet inte nås på det
            sätt som det ska. Det är de tre expertmyndigheterna Finanspolitiska
            rådet, Ekonomistyrningsverket och Konjunkturinstitutet. Det är
            de som säger att regeringen inte når målet.
          </note>
          <note>
            Man kan välja att lyssna på dem och använda deras kunskap i den
            ekonomiska politiken. Det gör vi. Vi lägger därför fram en budget
            som är 3,6 miljarder stramare än regeringens. Det gör vi för att
            vi vill komma tillbaka till de mål som vi har varit överens om,
            och tydligen fortare än regeringen. Därför har vi en något stramare
            budget.
          </note>
          <note>
            Det innebär inte att vi stramar åt den svenska ekonomin nästa
            år. Vi har gott om förslag för att öka efterfrågan. Vi tror dock
            att det är väsentligt mer effektivt att rikta in sig på de grupper
            som har störst behov, inte dem som tjänar mest. Därför har vi
            en annan fördelning i vår politik.
          </note>
          <note>
            Svara gärna på frågan om varför ni omedelbart efter två veckor
            har fått ett återfall i skattesänkningar.
          </note>
          <note type="speaker">
            Anf. 112 ANNA KINBERG BATRA (M) replik:
          </note>
          <note>
            Herr talman! Det går bra att på Moderaternas hemsida följa tal,
            debatter och handlingar från stämman. Då kan man se att vi hade
            många debatter om tillväxt, om konkurrenskraft och om faktorer
            som gör att den svenska ekonomin har kunnat växa sig mer än dubbelt
            så stark som till exempel den holländska under de senaste åren.
          </note>
          <note>
            Under perioden 2007–2012 växte svensk ekonomi med närmare 1 ½
            procent, vilket inte är mycket jämfört med många andra regioner
            i världen. Men det är som sagt mer än det dubbla mot till exempel
            Holland, och det är bättre än många andra jämförbara länder.
          </note>
          <note>
            Det är sådana pengar man kan använda till skola och välfärd,
            Fredrik Olovsson. Det är därför tillväxt är viktigt, och det är
            därför det är skadligt att strama åt i lågkonjunktur. Det är därför
            det är viktigt för tillväxten med brytpunktsförslaget i sak.
          </note>
          <note>
            Det är också därför man måste läsa tabellen ännu en gång. I den
            tabell som nollan står som du refererar till står det också 17
            000 i helårsekvivalenter i arbetade timmar för de reformer vi
            har gjort på brytpunktssidan, och 0,4 procentenheter i bnp-ökning.
          </note>
          <note>
            0,4 procentenheter i bnp – det är sådant man kan göra skolreformer
            för, Fredrik Olovsson. Det är sådant man kan investera i välfärden
            för. Det är sådant som vi behöver om Sverige ska stå starkt i
            de oroliga tider vi har nu.
          </note>
          <note>
            Jag förstår att det kanske till och med känns obehagligt att
            stå här i dag med det första budgetrelaterade betänkande som socialdemokrater,
            sverigedemokrater, vänsterpartister och miljöpartister står bakom
            tillsammans. Men jag håller det här i handen, och det måste också
            resten av riksdagens ledamöter göra – om det nu blir i eftermiddag
            eller i morgon eftermiddag. Jag beklagar gärna det. Jag tänker
            rösta emot det, för jag står upp för och slår vakt om det ramverk
            som har byggt Sverige så starkt. Det ska vi vara rädda om och
            inte urholka.
          </note>
          <note type="speaker">
            Anf. 113 FREDRIK OLOVSSON (S) replik:
          </note>
          <note>
            Herr talman! Det är en märklig logik som Anna Kinberg Batra ger
            uttryck för. Hon menar att Socialdemokraterna och de andra partierna
            i oppositionen inte kan föra fram sin politik. Vi kan inte rösta
            på den, och vi kan inte driva den, för om det är så att Sverigedemokraterna
            också gör det så är det så fult av oss att vi därför ska avstå
            från att driva vår politik. Det är ett fullkomligt absurt sätt
            att se på politiskt arbete.
          </note>
          <note>
            Det är regeringen som misslyckas med att skapa majoritet för
            sin politik. Ni måste ju tala med någon annan om ni vill vara
            säkra på att få igenom de förslag som ni lägger fram till Sveriges
            riksdag. Man kan inte hantera saker så oansvarigt som regeringen
            Reinfeldt gör. Ni bryter mot praxis sedan decennier. Vi kan se
            hur socialdemokratiska regeringar har räckt ut handen till andra
            partier för att skapa majoritet för den ekonomiska politiken just
            därför att den är så viktig. Det var väl inte för att Centerpartiet
            är så jätteroliga att umgås med som Göran Persson gjorde det.
            Inte ens med V och MP gjorde man det för att man älskar att dela
            makten med andra. Regeringen gjorde det för att det var nödvändigt
            att få igenom sin politik i Sveriges riksdag.
          </note>
          <note>
            Det är den grundläggande demokratiska uppfattning som jag har
            att man ska ha majoritet. Man ska eftersträva majoritet. Det är
            de som har majoritet som får igenom sin politik. Det är en hemläxa
            för Fredrik Reinfeldt och Anna Kinberg Batra att gå hem och göra.
            Ni kan inte jobba på det här sättet; det håller inte.
          </note>
          <note type="speaker">
            Anf. 114 PER ÅSLING (C) replik:
          </note>
          <note>
            Herr talman! Jag känner inte igen socialdemokratin. Vi har en
            ny generation socialdemokrater som inte verkar känna till eller
            som i värsta fall bortser från bakgrunden till det budgetpolitiska
            ramverket. Detta ramverk innebär att budgeten fastställs med ett
            enda klubbslag här i kammaren efter en samlad avvägning mellan
            inkomst- och utgiftsområdena.
          </note>
          <note>
            Centerpartiet arbetade blocköverskridande. Vi har tillsammans
            byggt detta ramverk, Fredrik Olovsson – Socialdemokraterna och
            Centerpartiet. Vi fortsätter att värna det, och vi gör det i opposition
            såväl som i regeringsställning.
          </note>
          <note>
            Jag kan notera – vilket jag tycker är positivt – att socialdemokratiska
            partiledare har satt en heder i att vårda det regelverk som Centerpartiet
            med Per-Ola Eriksson i spetsen och med Göran Persson som Socialdemokraternas
            finansminister gemensamt byggde upp. Mona Sahlin har vårdat regelverket,
            och Håkan Juholt har också gjort det. Nu vill ni klubba ett utskottsinitiativ
            som sätter oss på ett sluttande plan. Därmed frångår vi en drygt
            20-årig praxis.
          </note>
          <note>
            Jag har två frågor, Fredrik Olovsson. Den första är: Ska Sveriges
            budget, alla utgifter och alla intäkter, tas med ett enda klubbslag
            såsom har gällt sedan 1996? Min andra fråga är: Är det viktigt
            att behålla den samsyn som har gällt i snart två decennier över
            blockgränserna om ramverket – att en budget är en helhet som bara
            kan fällas av en majoritet för ett alternativt budgetförslag?
            Ja eller nej, tack – Fredrik!
          </note>
          <note type="speaker">
            Anf. 115 FREDRIK OLOVSSON (S) replik:
          </note>
          <note>
            Herr talman! Jag tillhör dem som kanske är mest väl skolade av
            Göran Persson i och med min hemvist i Katrineholm. Han påverkade
            definitivt mina första år i politiken. Men det är inte han som
            är domare i denna fråga heller.
          </note>
          <note>
            Det naturliga för en minoritetsregering är att skaffa sig stöd
            för sin politik i riksdagen. Om man inte orkar eller förmår det
            kommer man till slut att hamna i problem. Om man inte hamnar i
            problem som regering så hamnar demokratin i problem, för människor
            kommer i längden inte att acceptera att en minoritet driver igenom
            en politik mot en majoritet.
          </note>
          <note>
            Med den historia som Centerpartiet har – ni var ju med och sanerade
            finanserna – förvånar det mig att ni väljer denna attacklinje.
            Ni mer än någon annan borde förstå behovet av att skapa en majoritet
            och behovet av att skapa breda allianser i stället för att bara
            sitta på sin egen kammare. Det förvånar mig alltså att just Centerpartiet
            väljer denna typ av hårda ord.
          </note>
          <note>
            Det finanspolitiska ramverket skapades för att bidra till starka
            offentliga finanser. Syftet med ramverket är inte att en regering
            ska kunna sänka skatterna hur som helst. Riksdagen måste kunna
            ta initiativ, och den kan också göra det om man så önskar och
            känner att det behövs. Det visar inte minst Fredrik Reinfeldts
            uttalande där han säger att han vill ändra det system som gäller
            i dag så att det ska bli lättare för regeringen att få igenom
            den typ av förslag som ni nu för fram. Vi tycker inte att det
            ska bli lättare. Det ska åtminstone krävas att man klarar det
            finanspolitiska ramverket och budgetmålen.
          </note>
          <note>
            Frågorna till Centerpartiet är: Hur dålig ska skolan bli innan
            ni slutar sänka skatten? Hur dåliga ska vägarna bli, hur ofta
            ska tågen stå stilla och hur dålig ska sjukvården bli innan ni
            slutar sänka skatten? Hur långt ska vi vara i underskott innan
            ni slutar att låna till sänkta skatter?
          </note>
          <note type="speaker">
            Anf. 116 PER ÅSLING (C) replik:
          </note>
          <note>
            Herr talman! Låt mig kommentera skattefrågan först. Statens skatteintäkter
            har ökat med nästan 10 procent mellan 2006 och 2012 – från 1 423
            miljarder till 1 566 miljarder. Denna skatteintäktsökning har
            inneburit att vi har kunnat investera i välfärd, forskning och
            innovation, infrastruktur etcetera.
          </note>
          <note>
            Fredrik Olovsson! Åter till principfrågan: Jag blir bekymrad.
            Du gav mig inget tydligt svar. I den bok jag har med mig här,
            Över blockgränsen , säger Göran Persson: Jag brukar säga att det
            är bara centerpartiet och socialdemokraterna som varit ansvarstagande
            för Sverige under hela 1990-talet.
          </note>
          <note>
            Jag blir förvånad, Fredrik Olovsson, om det bara är Centerpartiet
            av våra två partier som nu med ansvarstagande ska ta ramverket
            med sig in i 2000-talet. Du måste lämna besked här i riksdagen,
            Fredrik Olovsson.
          </note>
          <note>
            Ska Sveriges budget tas med ett enda klubbslag? Ska alla utgifter
            och alla intäkter, såsom har gällt sedan 1996, behandlas enligt
            de principer som vi vet gagnar svensk ekonomi väl? Är det viktigt
            att behålla den samsyn som har gällt i två decennier över blockgränserna?
            Ja eller nej, Fredrik Olovsson?
          </note>
          <note type="speaker">
            Anf. 117 FREDRIK OLOVSSON (S) replik:
          </note>
          <note>
            Herr talman! Samsyn om viktiga saker är naturligtvis viktigt
            för ett land när man ska ta sig vidare in i en osäker framtid.
            Så är det givetvis. Men samsyn bygger inte på att en kör över
            den andra. Det bygger just på samsyn – att man diskuterar frågorna
            med varandra och skapar de breda allianserna. Men det vill inte
            Per Åsling göra ens i den begränsade frågan om sänkta skatter
            med lånade pengar. Inte ens i den frågan har ni varit beredda
            att sträcka ut handen över blockgränsen för att komma överens
            om den politik ni vill ha igenom.
          </note>
          <note>
            Därmed bryter ni med det som Göran Persson gjorde under hela
            sin tid i regeringsställning, nämligen att skapa de breda allianserna
            och räcka ut handen till andra partier för att skapa den grund
            som en demokrati behöver – att man får en majoritet för sina förslag.
            Det är ohyggligt viktigt att göra det, men det klarar inte Centerpartiet
            av längre.
          </note>
          <note>
            Jag skyller inte på er. Jag tror nämligen inte att det är ni
            som styr regeringen. Jag är rätt övertygad om att det är Fredrik
            Reinfeldt som ska kritiseras för sitt misslyckande här, och inte
            Per Åsling.
          </note>
          <note type="speaker">
            Anf. 118 CARL B HAMILTON (FP) replik:
          </note>
          <note>
            Herr talman! Jag blir mer och mer bekymrad när jag hör Fredrik
            Olovsson. Jag ska ställa två eller möjligen tre frågor.
          </note>
          <note>
            Hur många beslut tillåter riksdagsordningen? Ett. Det ni nu föreslår
            är att det blir minst två, sannolikt tre beslut om ni får er vilja
            igenom. Den enda rimliga tolkningen av detta är att ni är beredda
            att agera så att ordalydelsen i riksdagsordningen bryts. Ni vill
            bryta mot riksdagsordningen. Det är detsamma som att säga: Vi
            vill ha en helt annan tolkning än den som har funnits under drygt
            15 år. Man tar på sig ett oerhört ansvar om man säger att vi ska
            göra en helt ny tolkning av riksdagsordningen.
          </note>
          <note>
            Jag citerade Fredrik Sterzel i mitt anförande. Han är professor
            i konstitutionell rätt, och han är kristallklar om att detta är
            ett brott mot riksdagsordningen. Men ni är tydligen beredda att
            göra detta.
          </note>
          <note>
            Vad blir innebörden av detta i svensk maktpolitik? Fredrik Olovsson
            säger att man måste se till att man har 50 procent. Det säger
            inte riksdagsordningen. Riksdagsordningen säger, precis som Anna
            Kinberg sade tidigare, att man ska vara störst. Det kan vara 45
            procent.
          </note>
          <note>
            Men om man driver den linje som Fredrik Olovsson nu driver ställer
            man in Sverigedemokraterna mitt i maktcentrum i Sverige. Det är
            att ge dem en vågmästarroll i svensk politik och en makt som de
            aldrig tidigare över huvud taget har kunnat tänka sig att drömma
            om. Effekten, konsekvensen av Socialdemokraternas vilja att bryta
            riksdagsordningen och införa en helt ny tolkning blir precis denna.
            Det är den som Jimmie Åkesson har drömt om hela tiden. Jag tycker
            att det är vämjeligt att höra er.
          </note>
          <note type="speaker">
            Anf. 119 FREDRIK OLOVSSON (S) replik:
          </note>
          <note>
            Herr talman! Jag har den senaste dagen tyckt att det är ganska
            vämjeligt att läsa den dynga som Carl B Hamilton sprider efter
            sig i våra stora tabloider och höra en del av det som sägs i anförandet
            här i talarstolen.
          </note>
          <note>
            Vi samarbetar inte med Sverigedemokraterna. Det är på grund av
            er oförmåga att skapa en majoritetsregering och majoriteter för
            er politik som vi befinner oss i den här situationen.
          </note>
          <note>
            Du tycker att det är omoraliskt att vi vill hindra en skattesänkning
            på 3 miljarder, som vi inte föreslår i vår budget, för de grupper
            som tjänar allra bäst, Carl B Hamilton. Du tycker att det är fel
            om det visar sig att Sverigedemokraterna röstar på samma sätt.
            Men du tycker att det är helt okej att genomföra jobbskatteavdragets
            12 miljarder med hjälp av Sverigedemokraterna. Det har du inga
            problem med. Det är ett enormt hyckleri.
          </note>
          <note>
            Dessutom har Carl B Hamilton tydligen inte lärt sig någonting.
            Här står han återigen och argumenterar för stora ofinansierade
            skattesänkningar. Det är precis samma typ av politik som Carl
            B Hamilton drev som statssekreterare i Finansdepartement i början
            av 90-talet. Det är samma oförmåga att se sambanden, samma oförmåga
            att finansiera sina beslut och samma oförmåga, vilket det var
            för det mesta, att klara ut politiken här i kammaren. Då vände
            ni er faktiskt till slut till Socialdemokraterna. Också då förstod
            man att man måste skapa underlag för sin politik. Det var förvisso
            före ramverkets dagar, men principen är naturligtvis densamma.
            Man måste skapa underlag här i kammaren för den politik man vill
            bedriva.
          </note>
          <note type="speaker">
            Anf. 120 TALMANNEN:
          </note>
          <note>
            Jag vill uppmana debattörerna att vara försiktiga och vårda språket
            väl. Ni ligger båda två på gränsen med vad ni använder för uttryck
            här.
          </note>
          <note type="speaker">
            Anf. 121 CARL B HAMILTON (FP) replik:
          </note>
          <note>
            Herr talman! Det är ett falskt smicker att börja tala om min
            tidiga ungdom. Det är ett sätt att undvika kärnfrågan. Är det
            så eller är det inte så, Fredrik Olovsson, att ni förespråkar
            mer än ett beslut i konflikt med riksdagsordningen? Såvitt jag
            förstår, och jag kan räkna, föreslår ni två eller tre beslut i
            budgetfrågan, och det strider mot riksdagsordningen.
          </note>
          <note>
            Herr talman! Sedan har vi det här med sällskapet. Ni tre partier
            har flyttat den politiska anständighetens gräns i Sveriges riksdag.
            Ni har anpassat och skräddarsytt ert agerande till Sverigedemokraternas
            politik, och ni har gjort det så att det har blivit rumsrent.
          </note>
          <note>
            Du har haft Mona Sahlin som partiledare, Fredrik Olovsson. Hon
            kämpade för ett öppet och tolerant Sverige och fortsätter säkert
            med det. Hur känns det att nu i stället agera på ett sätt som
            legitimerar och ökar acceptansen för ett parti som bygger sin
            existens på främlingsfientlighet och som har sin grund i nazismen?
            Känner du dig stolt, Fredrik Olovsson? Eller känner du dig nedkletad?
          </note>
          <note type="speaker">
            Anf. 122 FREDRIK OLOVSSON (S) replik:
          </note>
          <note>
            Herr talman! Det råder ingen tvekan om vad Carl B Hamilton försöker
            göra. Han står här och kletar så gott han kan med någonting som
            han själv har kokat ihop och är ansvarig för. Han har inga som
            helst problem att genomföra det femte jobbskatteavdraget med Sverigedemokraterna,
            men han tycker att det är omoraliskt om vi driver vår politik
            och lägger fram våra förslag. Det är ett mycket märkligt sätt
            att se på politiken. Jag accepterar inte på något sätt den beskrivning
            som Carl B Hamilton ger.
          </note>
          <note>
            Vi vill att riksdagen, om det nu blir i dag eller i morgon, ska
            uppmana regeringen att dra tillbaka detta förslag eftersom det
            inte har stöd här i parlamentet. Det vore bra om regeringen gjorde
            det också av andra skäl än att man inte har majoritet. Det är
            ju så att man inte klarar överskottsmålet. Man kör med för stora
            underskott. Man borde inte låna till ytterligare skattesänkningar,
            det vill säga en extra skattesänkning för dem som tjänar bättre.
            Det finns flera skäl till att Carl B Hamilton borde gå hem till
            sin kammare och fundera på detta.
          </note>
          <note type="speaker">
            Anf. 123 ANDERS SELLSTRÖM (KD) replik:
          </note>
          <note>
            Herr talman! Det är lite roligt att lyssna på debatten om lånade
            pengar till ofinansierade lösningar, Fredrik Olovsson. Den 18
            december i år kommer du att stå där med 12 miljarder mindre. Du
            måste låna 12 miljarder mer än alliansregeringen för att hålla
            ihop din politik. Det är bara knappt två månader kvar. Sedan står
            du där och kommer att behöva finansiera en hel del mer för att
            klara av det. Jag tror att du ska vara lite lågmäld i den här
            typen av diskussioner.
          </note>
          <note>
            Faktum är att ni samlas kring Sverigedemokraternas syn på marginalskattefrågan.
            Ni sluter upp bakom deras syn på marginalskattefrågan. Det är
            så de ser det i sin budgetmotion. Ni socialdemokrater ändrar er,
            Miljöpartiet ändrar sig och Vänsterpartiet ändrar sig. Ni ändrar
            er politik för att få en majoritet i riksdagen för att driva igenom
            Sverigedemokraternas syn på marginalskattefrågan. Hur kan du då
            påstå att du inte gör upp med Sverigedemokraterna, Fredrik Olovsson?
            Det är fullständigt solklart för mig.
          </note>
          <note>
            Ert parti har länge vårdat att inte fler än 15 procent av löntagarna
            i Sverige ska omfattas av statlig inkomstskatt. Ni var så rädda
            för att den här andelen skulle öka för mycket att ni 2002, när
            andelen var uppe i 18 procent, ville minska den till 17 procent
            som skulle omfattas av statlig skatt. Ni visste att det påverkar
            antalet arbetade timmar och inkomsterna för kommuner och landsting
            som genererar välfärd i vårt land.
          </note>
          <note>
            Nu omfattas 29 procent av alla löntagare av statlig skatt. Alliansregeringen
            vet det och vill sänka andelen till 26 procent. Det är långt ifrån
            det som ditt parti stod för och var rädda för 2002. Varför ändrar
            ni er? Varför har ni inte samma syn? Har ni en helt ny nationalekonomi
            som ni driver i ert parti? Svara på de frågorna, tack!
          </note>
          <note type="speaker">
            Anf. 124 FREDRIK OLOVSSON (S) replik:
          </note>
          <note>
            Herr talman! Det är roligt att lyssna på Kristdemokraterna som
            alltså inte hade några som helst betänkligheter att för några
            veckor sedan, i ett annat initiativ, rösta med Sverigedemokraterna
            och öka klyftan mellan pensionärer och löntagare. Dessutom gör
            ni det med lånade pengar och ökar barnens skuld. Det är ett svårslaget
            misslyckande för Kristdemokraternas politik med tanke på vilka
            grupper ni försöker ge sken av att ni står upp för.
          </note>
          <note>
            Ni vill låna 3 miljarder för att sänka skatten extra mycket för
            dem som tjänar allra mest. Det ger noll nya jobb. Det innebär
            också att ni nallar av framtidens välfärd. Det är därför som Moderaterna
            börjar låta som de gör – de är lite tvehågsna och pratar om ifall
            man verkligen ska fortsätta med det här, man kanske inte ska göra
            det och man vet inte riktigt hur det blir med skatterna. Det gör
            man för att man har upptäckt att man lånar så pass mycket att
            man har svårt att klara budgetmålen. Då vore det alldeles utmärkt
            om både Sellström och jag kunde hjälpa dem på traven och redan
            i år se till att det inte blir så stora underskott framöver som
            det blir om den här politiken går igenom.
          </note>
          <note>
            Sedan är det naturligtvis på det sättet att vår budget med stor
            säkerhet kommer att falla så småningom och att vi därmed kommer
            att behöva titta på hur politiken ska bedrivas det kommande året
            och åren efter det. Så är det. Det gäller att lägga fram nya förslag
            för att möta nya utmaningar, och det får man göra utifrån den
            situation som man befinner sig i då.
          </note>
          <note>
            På det viset är det inget märkligt med att en del av vår finansiering
            och en del av de förslag som vi vill genomföra inte nödvändigtvis
            går att genomföra precis likadant året efter. Så har det varit
            varje år i opposition, men så är det också i majoritet. Man får
            helt enkelt anpassa sig till den nya verkligheten.
          </note>
          <note type="speaker">
            Anf. 125 ANDERS SELLSTRÖM (KD) replik:
          </note>
          <note>
            Herr talman! Jag konstaterar att vår politik stimulerar ekonomin
            för kommuner och landsting, för det ger mer arbetade timmar att
            höja skiktgränsen för statlig inkomstskatt. Det är en självklarhet.
            Det kan du fråga vem som helst på Sveriges Kommuner och Landsting
            om. De skulle buga och bocka åt att staten tar sitt ansvar för
            att vara regulator i en lågkonjunktur. Vi befinner oss i en lågkonjunktur,
            Fredrik Olovsson, ifall du inte har märkt det.
          </note>
          <note>
            Du vägrade att svara på min fråga. Att du svänger med politiken,
            och att Socialdemokraterna gör det i frågan om jobbskatteavdrag,
            har vi noterat. Men de andra är faktiskt lite rakryggade och står
            upp för att om deras politik skulle gå igenom skulle de inte köpa
            jobbskatteavdraget. Ni säger nu att ni inte gör det, men om knappt
            två månader säger ni: Vi köper er politik rakt av. Och då står
            ni där utan finansiering och med betydligt större lånebehov i
            en lågkonjunktur för att finansiera det ni säger att ni vill driva
            igenom.
          </note>
          <note>
            Marginalskattefrågan fick jag inte svar på. Du driver inte din
            politik i den frågan. Du driver Sverigedemokraternas politik i
            den frågan. Det är det du gör. Du går från socialdemokratisk politik
            som ni har en helhetsmotion kring för att stötta Sverigedemokraternas
            marginalskattepolitik. Det är det du gör, Fredrik Olovsson. Alliansen
            behöver aldrig Sverigedemokraternas hjälp. Skulle de rösta gult
            vid varenda votering går vår politik ändå igenom. Ni socialdemokrater,
            miljöpartister och vänsterpartister behöver alltid Sverigedemokraternas
            hjälp för att få igenom er politik. Nu köper ni marginalskattepolitiken
            som Sverigedemokraterna levererar. Det är skamligt.
          </note>
          <note type="speaker">
            Anf. 126 FREDRIK OLOVSSON (S) replik:
          </note>
          <note>
            Herr talman! Anders Sellström försöker låtsas som att vi inte
            har just det förslag i vår budgetmotion som vi skriver om i det
            här betänkandet. Så är det inte. Det förslaget ligger där. Det
            är det förslaget som vi har i vår budgetmotion som vi vill fortsätta
            att driva. Det är inget konstigt med det. Men sakfrågan är att
            ni vill låna ytterligare 3 miljarder till sänkta skatter trots
            att det inte ger fler jobb. Det är fortsatta skattesänkningar
            på lånade pengar som för oss längre från det budgetmål om överskott
            som vi har. Ni bryter alltså mot de reglerna. Fortsatta skattesänkningar
            på lånade pengar gör också att ni nallar av framtidens välfärd
            – nästa års skola och nästa års vård och omsorg.
          </note>
          <note>
            Syftet med budgetreglerna är just sunda statsfinanser. Att inte
            tillåta minoriteter att sänka skatter hur mycket de vill är naturligtvis
            en del av det.
          </note>
          <note>
            Sedan borde varje regering ha ett behov att söka stöd för sin
            politik här i kammaren. Det gjorde till och med regeringen Bildt
            och regeringen Persson, men det gör inte regeringen Reinfeldt.
            Om man inte orkar med det eller inte klarar av det kommer en regering
            tids nog att få problem om inte kravet på alla oss andra är att
            vi inte får lägga fram några förslag, att vi inte får rösta om
            några förslag och att vi inte får försöka påverka med den politik
            som vi står för. Det är väl med förlov sagt ändå ett alldeles
            för stort krav att ställa på en opposition att säga: Ni får inte
            göra någonting, och ni ska helst inte säga någonting. Så kan man
            inte bedriva politik. Så fungerar inte en demokrati.
          </note>
          <note type="speaker">
            Anf. 127 PER BOLUND (MP):
          </note>
          <note>
            Herr talman! Jag kom hit till den här debatten med den fromma
            förhoppningen att vi skulle kunna föra en saklig debatt och inte
            hamna i den typen av brösttoner som vi tyvärr har hört från en
            del av debattörerna från den borgerliga sidan. Det kan jag bara
            beklaga.
          </note>
          <note>
            Jag tänkte i alla fall försöka föra den här debatten på en saklig
            nivå och gå in i själva sakfrågan och diskutera vad den går ut
            på, varför vi inte tycker att det är en lämplig politik och varför
            vi driver den politik som vi har i vår budget vidare här i kammaren.
          </note>
          <note>
            Precis som Fredrik Olovsson var inne på sker en uppräkning av
            skiktgränsen för när man börjar betala inkomstskatt till staten
            varje år. Den uppräkningen följer med i den ekonomiska utvecklingen
            och i löneutvecklingen. Det tycker vi är en bra princip. Vi tycker
            inte att det finns någon anledning att hela tiden se till att
            fler och fler betalar statlig inkomstskatt.
          </note>
          <note>
            Men det är inte det som den här sakfrågan handlar om, utan det
            här är ett separat förslag där regeringen inte tyckte att det
            var tillräckligt att man skulle höja den här skiktgränsen i takt
            med löneutvecklingen, utan man var tvungen att ta ännu ett steg
            och höja nivån ytterligare, det vill säga man skulle se till att
            de som har högst inkomster i vårt samhälle inte skulle betala
            lika mycket i skatt. Det tycker jag inte är rätt prioritering
            i det kärva ekonomiska läge som vi har i dag där statens budget
            faktiskt går med underskott.
          </note>
          <note>
            Jag kan notera att det har låtit som att det här är den mest
            centrala frågan i hela budgeten när man lyssnar på regeringspartierna.
            Men lyssnade man på finansministern när han var med i lördagsintervjun
            för några veckor sedan kunde man höra att han tonade ned vikten
            av det här förslaget och sade att det här inte är en av de mest
            centrala frågorna i regeringens budget. Därför måste jag säga
            att jag är ganska förvånad över det tonläge som regeringspartierna
            väljer att ha i den här frågan. Jag tycker inte att det är motiverat,
            och jag har svårt att förstå varför det ska vara en sådan otroligt
            låg nivå på den här debatten. Jag tycker att det är synd.
          </note>
          <note>
            Man kan också notera att för en regering som pratar mycket om
            arbetslinjen är det här ett ganska apart förslag just i och med
            att det här, enligt regeringens egna siffror, inte ger några nya
            jobb till människor som i dag är i arbetslöshet. Om man nu säger
            sig tycka att arbetslösheten är den mest centrala frågan och vill
            att människor som i dag är i arbetslöshet ska komma i arbete är
            det lite svårt att förstå varför man prioriterar så högt att driva
            just den här frågan som inte ger jobb till dem som är arbetslösa
            i dagsläget.
          </note>
          <note>
            Det som jag i första hand ifrågasätter är tiden som man väljer
            för att göra den här reformen. Man har från regeringens sida försökt
            att prata mycket om att man inte ska genomföra förslag som urholkar
            statsfinanserna och att man bara ska göra reformer när det finns
            saldo i budgeten för att göra det. Ändå väljer man nu i det här
            läget när statens finanser går med underskott att sänka skatten
            just för dem som har allra högst inkomster i samhället. Jag tycker
            att det är en väldigt märklig politik. Jag tror att många i det
            svenska folket delar den uppfattningen. Det finns betydligt viktigare
            saker att satsa på i statens budget än att sänka skatten för dem
            med högst inkomster. Det är inte ett särskilt effektivt sätt att
            få i gång ekonomin, säger regeringen själv i sina bedömningar.
            Det vore mycket mer effektivt att satsa de här pengarna på att
            göra investeringar, till exempel i att bygga en järnväg som fungerar
            eller att minska energislöseriet.
          </note>
          <note>
            Med vårt förslag, om det nu går igenom i riksdagen, får regeringen
            en chans att ompröva sin politik och säga: Nej, vi använder inte
            de här pengarna, för det finns inte en majoritet i riksdagen bakom
            det. Vi lyssnar till den majoriteten och låter pengarna ligga.
            Då har man en möjlighet att komma tillbaka, till exempel i vårbudgetpropositionen,
            och säga: Nu har vi tänkt efter och har ett bättre sätt att använda
            de här resurserna på som kan ge större effekter på arbetslösheten,
            minska den och ge människor arbete. Det vore ett ansvarsfullt
            agerande i den här frågan. Jag hoppas att regeringspartierna hinner
            tänka efter och komma till sans.
          </note>
          <note>
            Så till diskussionen som har varit här om ramverket. Det är tydligt
            från dem som var upphovsmän till det här ramverket från början
            att en förstärkning av statsfinanserna är bra. Man ska kunna ta
            initiativ från riksdagen för att förstärka statsfinanserna så
            att man inte till exempel har en oansvarig regering som driver
            statsfinanserna med underskott för att sänka skatten för dem som
            har högst inkomster. Jag lyssnade till exempel till Per Molander
            som är en av arkitekterna bakom ramverket, och han konstaterade
            att det var precis så man tänkte när man slog fast ramverket från
            första början.
          </note>
          <note>
            Jag tycker att det är olyckligt att vi har en regering som inte
            bemödar sig om att skaffa en majoritet i riksdagen bakom sina
            förslag. Det är inte att skapa den stabilitet som den ekonomiska
            politiken måste bygga på.
          </note>
          <note>
            Det är märkligt att den här regeringen, enligt min bedömning
            av historiken, för första gången sedan vi hade en lotteririksdag
            på 1970-talet inte har sett till att ha en majoritet i riksdagen
            bakom sina förslag. De tidigare regeringarna har antingen haft
            en majoritet, som denna regering hade under förra mandatperioden,
            eller sett till att ha en majoritet av riksdagen bakom sig när
            man lägger fram sin budget. Det är så man skapar stabilitet i
            den ekonomiska politiken och i statsfinanserna. Den här regeringen
            har inte bemödat sig om att göra det.
          </note>
          <note>
            Frågan går tillbaka till de regeringspartier vi har hört här
            i dag. Varför tycker ni inte att det är värt att se till att det
            finns en majoritet bakom era förslag när ni lägger fram dem för
            riksdagen? Är det så mycket splittring mellan de fyra partierna
            att ni inte orkar ta kontakt med de andra partierna och skapa
            en majoritet bakom era förslag? Eller har ni helt enkelt varit
            för lata för att göra det? Det kanske är lättare att sitta i Regeringskansliet
            och fundera ut en politik i stället för att se till att göra arbetet
            på backen och ta de kontakter som är nödvändiga för att skapa
            majoriteter i riksdagen så som tidigare regeringar har gjort generellt.
          </note>
          <note>
            Det är också märkligt att det ska lyftas upp som en enormt stor
            fråga att det finns en majoritet som är emot regeringen i det
            här fallet. Det har hänt förut i den här kammaren, och under tidigare
            regeringar har det skapats majoriteter mot den sittande regeringen.
          </note>
          <note>
            När man lyssnar på de brösttoner som kommer från till exempel
            Carl B Hamilton och från andra håll är det också värt att notera
            att när det finns enighet mellan de rödgröna partierna i kammaren,
            det vill säga när den rödgröna oppositionen har samma förslag,
            väljer Sverigedemokraterna i nio fall av tio att stödja regeringens
            linje. Det vill säga i nio fall av tio när det är den typen av
            blockskiljande frågor förlitar sig regeringen på Sverigedemokraternas
            röster för att få igenom sina förslag. Det är värt att lägga lite
            mer eftertanke på det innan man tar till brösttoner kring vem
            som samarbetar med vem.
          </note>
          <note>
            Den tajmning som regeringen väljer för att lägga fram sitt förslag
            om ett femte jobbskatteavdrag är också intressant. Så länge det
            var osäkert om det fanns en majoritet i riksdagen bakom det, så
            länge Sverigedemokraterna var emot att man skulle lägga fram ett
            femte jobbskatteavdrag, kom det inte heller något sådant förslag
            från regeringen. När Sverigedemokraterna gick ut offentligt och
            sade att de hade ändrat sig och tyckte att det var bra att lägga
            fram ett femte jobbskatteavdrag tog det dock inte lång tid innan
            regeringen kom fram i budgeten med just ett sådant förslag som
            Sverigedemokraterna hade varit ute i medierna och signalerat att
            de var positiva till. Då hade regeringen med det i sin budget.
          </note>
          <note>
            Tänk på det när vi hör den typen av retorik som bland andra Carl
            B Hamilton använder i talarstolen. Vem är det egentligen som lyssnar
            och förhandlar med Sverigedemokraterna i praktiken, Carl B Hamilton?
            Får jag be er sluta med denna löjliga pajkastning och börja argumentera
            i sak i stället? Det förtjänar både väljarna och den här riksdagen.
          </note>
          <note>
            I sak är regeringspartierna ganska nakna. Sänkt skatt för dem
            med högst inkomster är inte ett särskilt effektivt sätt att stimulera
            ekonomin. Det är inte vad Sverige behöver, och det håller nog
            också de allra flesta väljare med om.
          </note>
          <note>
            Jag vill passa på att citera Dagens Industris ledare som tog
            upp just frågan om hur väl avvägt regeringens förslag är. I sin
            ledare kallade de det den mest överreklamerade skatteförändring
            som regeringen har hittat på. Det kanske är värt att tänka efter
            om det verkligen är värt att driva frågan ända fram till en omröstning
            i kammaren. Det kanske är värt att fundera på om man i stället
            ska göra något annat och bättre med pengarna. Dagens Industri
            summerar regeringens politik i denna fråga med att det är mycket
            ord för lite pengar.
          </note>
          <note>
            Man ska vara försiktig med att ta till brösttoner när det gäller
            ramverket när vi har en finansminister som i regeringens egen
            budget ser ut att bryta mot överskottsmålet. Samstämmiga bedömningar
            från ekonomer som har stor sakkunskap i dessa frågor och också
            från regeringens egna expertmyndigheter är att med den politik
            som regeringen nu för kommer överskottsmålet inte att nås. Det
            är en förändring man gör utan att ha en bred förankring i riksdagen.
          </note>
          <note>
            Om man vill förändra ramverket skulle man kunna ta upp den diskussionen.
            Men det väljer man att inte göra, utan man väljer att lägga fram
            budgetar som bryter mot ramverket. Sedan tycker man att man på
            papperet håller fast vid ramverket. Det är inte heller ett seriöst
            sätt att föra politik på.
          </note>
          <note>
            Från Anna Kinberg Batra får vi höra att det är viktigt att ha
            välskötta finanser eftersom det skapar stabilitet i svensk ekonomi.
            Ändå väljer man att lägga fram en budget som går med 50 miljarder
            i underskott och använder en del av det utrymmet till att sänka
            skatten för dem som har högst inkomster. Det är ett konstigt sätt
            att argumentera på, och det stämmer inte överens med sanningen.
          </note>
          <note>
            Med det, herr talman, yrkar jag bifall till utskottets förslag.
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            19 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 5
          </note>
          <note>
            Övriga punkter
          </note>
          <note>
            20 § (forts. från 18 §) Fråga om återtagande av förslag om höjd
            skiktgräns för statlig inkomstskatt (forts. FiU15)
          </note>
          <note type="speaker">
            Anf. 128 ANNA KINBERG BATRA (M) replik:
          </note>
          <note>
            Herr talman! Innan vi var tvungna att bryta för votering vädjade
            Per Bolund om en saklig debattnivå. Jag vill gärna försöka hålla
            mig till en sådan i denna mycket viktiga fråga.
          </note>
          <note>
            Miljöpartiet har varit en tydlig röst för ett öppet och tolerant
            Sverige. Ni var med om att öppna för arbetskraftsinvandring under
            den förra mandatperioden. Under den här mandatperioden har vi
            arbetat tillsammans för att värna ett fortsatt öppet Sverige och
            inte minst därigenom begränsat Sverigedemokraternas inflytande
            i riksdagen. Nu är en proposition om cirkulär migration på väg
            fram efter förslag från en utredning där jag jobbade väldigt bra
            tillsammans med Mikaela Valtersson, som ledde den och som du,
            jag och riksdagens finansutskott är väl bekanta med.
          </note>
          <note>
            Språkröret Gustav Fridolin har vid flera tillfällen sagt att
            han aldrig kan tänka sig att samarbeta med Sverigedemokraterna.
            Så sent som i september inför kyrkovalet, där Miljöpartiet inte
            ställde upp, sade han sig till och med vara beredd att rösta på
            andra partier enbart för att förhindra att Sverigedemokraterna
            skulle få inflytande. I åtgärd efter åtgärd har vi kunnat lita
            på att Miljöpartiet anstränger sig för att hålla Sverige öppet
            och stänga ute Sverigedemokraterna från inflytande – fram till
            i dag.
          </note>
          <note>
            Därför är jag lite extra besviken på Per Bolund, som är beredd
            att ge Sverigedemokraterna det största budgetinflytande de hittills
            någonsin fått i riksdagen. Jag måste fråga: Varför?
          </note>
          <note type="speaker">
            Anf. 129 PER BOLUND (MP) replik:
          </note>
          <note>
            Herr talman! Jag tackar Anna Kinberg Batra för frågan och de
            exempel hon lyfter fram på att Miljöpartiet i samarbete med regeringen
            har vidtagit viktiga åtgärder för att skapa ett öppnare Sverige,
            göra det möjligt för människor att fly hit från andra länder och
            hålla medmänsklighetens fana högt. Sverige ska vara en föregångare
            i detta avseende. Det är just sådana exempel som jag har efterlyst,
            där regeringen har lyckats skapa en majoritet i riksdagen för
            sina förslag. Det finns en tydlighet när man har en majoritet
            av riksdagens ledamöter bakom sig. Därmed kan man också fatta
            beslut och känna sig säker på att de går igenom i riksdagen. I
            förhandlingarna har inte Miljöpartiet fått igenom allt vi velat.
            Regeringen kanske inte heller har fått igenom allt den velat.
            Precis så brukar det fungera i en parlamentarisk demokrati. Man
            har en förhandling och ett utbyte, och sedan kommer man fram till
            en majoritetsståndpunkt.
          </note>
          <note>
            Problemet med de andra exempel som Anna Kinberg Batra tar är
            att regeringen där inte har gjort någon ansträngning. Där har
            man inte ens försökt skapa en majoritet bakom sina förslag i riksdagen.
            Tvärtom visste man att det fanns en stark opposition från inte
            minst de rödgröna partierna mot förslaget om att höja skiktgränsen.
          </note>
          <note>
            Det är också lite märkligt att Anna Kinberg Batra lyfter fram
            det här som ett exempel på att vi skulle legitimera Sverigedemokraterna.
            Det är, som jag sade i mitt anförande, väldigt tydligt att regeringen
            väntade tills det fanns en majoritet för att gå fram med ett femte
            jobbskatteavdrag innan man gjorde det. Man lyssnade på vad Sverigedemokraterna
            sade i medierna. När Sverigedemokraterna sade att det var grönt
            ljus gick man fram med det förslaget. Om jag inte missminner mig
            sade till och med statsministern det uttryckligen i sitt sommartal:
            Nu finns det en majoritet i riksdagen för att gå fram med ett
            femte jobbskatteavdrag, så då gör vi det. Det är ett tydligt exempel
            på hur man anpassar sin politik till Sverigedemokraterna. Alla
            försök att låtsas som att detta skulle vara någon form av anpassning
            eller att vi skulle släppa in Sverigedemokraterna faller tillbaka
            väldigt hårt på regeringen själv.
          </note>
          <note type="speaker">
            Anf. 130 ANNA KINBERG BATRA (M) replik:
          </note>
          <note>
            Herr talman! Jag börjar med majoritetsargumentet. Två regeringschefer
            har lett majoritetsregeringar inför enkammarriksdagen: Thorbjörn
            Fälldin och Fredrik Reinfeldt. Ingen av dem är socialdemokrat.
            Det har varit rader av olika regeringar. Alldeles för många av
            dem har varit socialdemokratiskt ledda, kan jag tycka. Men de
            har sedan mitten av 90-talet tillämpat det ramverk som har byggt
            Sverige starkt, som utgör grunden för ordningen och redan i de
            svenska statsfinanserna och till vilket också Miljöpartiet i modern
            tid har anslutit sig. Per Bolund vet lika väl som jag att vi brukar
            ha en bred uppslutning över blockgränserna om ramverket, och det
            är för att vi är rädda om det som åtminstone vi från Alliansen
            står för här i dag. Bryt inte och urholka inte det i dag genom
            det betänkande som ligger på riksdagens bord! Det vore ett historiskt
            avsteg från de här principerna.
          </note>
          <note>
            Jag är lite bekymrad i sak också ändå, Per Bolund. Precis när
            vi skulle hit stod Miljöpartiet genom en annan företrädare och
            hade pressträff om bättre skattevillkor för nyckelmedarbetare
            i entreprenörsföretag. Även där brukar vi ha ganska mycket gemensamt,
            mer än vad vi har med till exempel vänsterkanten, som mer konsekvent
            vill höja beskattningen. Men titta på vad det är för några som
            driver it-företagen i Sverige! Titta på civilingenjörer! Det är
            precis en sådan grupp av akademiker för vilka det spelar roll
            om det lönar sig att arbeta. Sådant spelar roll för om man ska
            våga starta eget, om man ska kunna driva upp ett företag och om
            man ska gå upp till chefsjobb eller heltid. Det är precis för
            de löntagargrupperna som det spelar roll för jobben och tillväxten
            att den här delen av budgetpropositionen går igenom.
          </note>
          <note>
            Budgeten är en helhet och behandlas som en sådan. Jag ser fram
            emot att fortsätta att behandla den i debatten den 20 november.
            Men i dag, Per Bolund, är jag besviken, eftersom det här är historiskt.
            Detta är att ge Sverigedemokraterna ett historiskt inflytande,
            och det beklagar jag särskilt att just Miljöpartiet medverkar
            till.
          </note>
          <note type="speaker">
            Anf. 131 PER BOLUND (MP) replik:
          </note>
          <note>
            Herr talman! Den besvikelsen kan jag skriva under på. Jag är
            besviken över att regeringen valt att inte skapa den majoritet
            i riksdagen som verkligen skulle hålla Sverigedemokraterna borta
            från det inflytande som Anna Kinberg Batra pratar om. Det är djupt
            bekymmersamt. Därmed går man också ifrån den praxis som gällt
            under alla tidigare regeringar, även dem som Anna Kinberg Batra
            pratar om.
          </note>
          <note>
            Det är sant att det har funnits majoritetsregeringar, men de
            har varit ganska få. De minoritetsregeringar som har funnits före
            den här regeringen har sett till att genom förhandlingar med partier
            i riksdagen skapa en majoritet för budgetförslagen. Det har inte
            denna regering gjort, och det tycker jag är oansvarigt. Det är
            det som verkligen har öppnat dörren för Sverigedemokraterna att
            få inflytande i denna kammare.
          </note>
          <note>
            Vi bryter inte det ramverk som finns, Anna Kinberg Batra. Vi
            följer det ramverk som finns. Det var tydligt från dem som skapade
            detta ramverk från början att man öppnade upp för möjligheten
            att just förstärka statsbudgeten, att man hade möjlighet att skriva:
            När en regering inte tar ansvar och inte driver den politik som
            skapar goda statsekonomiska förutsättningar för framtiden har
            en majoritet i riksdagen möjlighet att gå in och säga stopp, att
            man inte går med på det.
          </note>
          <note>
            Det kan inte vara något som är obekant för Anna Kinberg Batra.
            Vi har precis suttit i samma utredning, som handlar just om budgetprocessen,
            och där har vi plöjt igenom denna fråga många gånger. Vi har vid
            varje sammanträde sagt att vi tycker att detta är en viktig princip,
            att man ska kunna förstärka budgeten. Sedan har regeringspartierna
            i utredningen valt att gå fram ändå, precis som man nu gör med
            detta förslag i budgeten. Men vi har inte varit otydliga om att
            Miljöpartiet är för den principen och att vi tycker att det är
            viktigt att man ska kunna förstärka budgeten när så är nödvändigt.
          </note>
          <note>
            När det gäller frågan om nyckelmedarbetare är jag väldigt glad
            att Anna Kinberg Batra lyfte upp den, för det är ett viktigt förslag
            att ge företagen möjlighet att rekrytera den kompetens som de
            verkligen behöver. Där har Miljöpartiet ett konkret förslag som
            vi har lagt fram i vår budget. Det är stor skillnad mellan det
            som är viktigt för företagen och att generellt sänka skatten för
            alla dem som har höga inkomster i Sverige. De två förslagen är
            väldigt långt ifrån varandra. Därför tycker jag inte att den saken
            har med den här frågan att göra.
          </note>
          <note type="speaker">
            Anf. 132 CARL B HAMILTON (FP) replik:
          </note>
          <note>
            Herr talman! Per Bolund sade just att detta inte bryter mot regelverket.
            Då ska jag ställa en fråga om riksdagsordningen.
          </note>
          <note>
            Jag tror att Per Bolund och jag kan vara överens om att det i
            riksdagsordningen står att det ska fattas ett enda beslut om budgeten.
            Men det ni nu föreslår är att det efter att det första beslutet,
            rambeslutet, är fattat ska fattas ett nytt beslut som river upp
            skattedelen av rambeslutet. Och sedan ska det väl fattas ytterligare
            ett beslut. Det förslag som ni står för innebär två eller tre
            beslut om statsbudgeten. Det bryter därmed mot riksdagsordningen
            – mot en väldigt tydlig bestämmelse i riksdagsordningen.
          </note>
          <note>
            Kan du räkna, Per Bolund? Ja, det kan du – det vet jag. Då är
            väl inte ett detsamma som tre, inte heller som två? Det som ni
            förespråkar är ju ett regimskifte, där man får en ny tolkning
            av riksdagsordningen. Efter 15 år kommer det en ny tolkning av
            riksdagsordningen som de facto river upp riksdagsordningen för
            framtida regeringar och framtida budgetbehandlingar.
          </note>
          <note>
            Det har den effekten att Sverigedemokraterna förs in i en maktposition
            under denna mandatperiod, och det gör att jag tycker att det är
            extra allvarligt.
          </note>
          <note>
            Sedan tycker Per Bolund att det är för mycket diskussion om det
            här. Jo, men det beror på att det inte gäller 3 miljarder – det
            är det billiga priset, som Sverigedemokraterna fick – utan det
            gäller principerna för hur Sverige ska styras på ett ekonomiskt,
            effektivt, stabilt och långsiktigt sätt.
          </note>
          <note type="speaker">
            Anf. 133 PER BOLUND (MP) replik:
          </note>
          <note>
            Herr talman! Till att börja med har Carl B Hamilton fullständigt
            fel om vad det är vi debatterar. Det som står om det ärende som
            vi diskuterar är att vi gör en hemställan till regeringen: Riksdagen
            tillkännager för regeringen som sin mening att regeringen ska
            återta det förslag om höjd skiktgräns för statlig inkomstskatt
            som lämnades.
          </note>
          <note>
            Det är regeringen som nu har ansvaret att lyssna på en riksdagsmajoritet
            och att ändra sitt förslag tills det blir en omröstning i kammaren.
            Om man verkligen vill hålla sig till ett enda beslut är det absolut
            möjligt för regeringen att hålla fast vid det. Sedan är det oturligt
            om regeringen väljer att bortse från att det finns en majoritet
            mot det förslaget i riksdagen och väljer att gå fram med det i
            alla fall. Det skulle jag absolut vara den förste att beklaga.
            Bollen ligger hos regeringspartierna, att lyssna till majoriteten
            i riksdagen och återkomma med ett reviderat förslag tills vi har
            en omröstning här i kammaren.
          </note>
          <note>
            Carl B Hamilton väljer att tolka praxis på ett sätt. Vi har haft
            den diskussionen i den utredning som vi sitter i, och har suttit
            i under ganska många månader. Där har vi hela tiden framfört att
            vi tycker att det är viktigt att man ska kunna förstärka budgeten
            när så är nödvändigt mot en oansvarig regering, som till exempel
            driver statsfinanserna med underskott för att sänka skatten för
            dem som har högst inkomster.
          </note>
          <note>
            Sedan försöker Carl B Hamilton gång på gång i denna debatt slänga
            Sverigedemokraterna på oss och hoppas att det på något sätt ska
            färga av sig på Miljöpartiet. Jag tror inte att det kommer att
            lyckas, Carl B Hamilton. Jag tror att alla vet att det inte finns
            något parti i den här kammaren som står längre från Sverigedemokraterna
            än vad Miljöpartiet gör i så gott som alla frågor. Det säger till
            och med Sverigedemokraterna själva gång på gång, att det är vi
            som är huvudmotståndare. Jag kan bara säga: Lycka till med den
            strategin! Jag tror inte att du kommer att ha särskilt mycket
            tur med den.
          </note>
          <note>
            Däremot är jag bekymrad över att Folkpartiet med jämna mellanrum
            ramlar ned i det bruna diket och driver förslag som språkkrav,
            obligatoriska gynundersökningar och liknande. Det kan jag vara
            den förste att beklaga. Jag hoppas att Carl B Hamilton kan rensa
            i sitt eget parti innan han går in och försöker ta den diskussionen
            med oss.
          </note>
          <note type="speaker">
            Anf. 134 CARL B HAMILTON (FP) replik:
          </note>
          <note>
            Herr talman! Vi kanske ska lämna frågan om gynundersökningar
            till något annat tillfälle.
          </note>
          <note>
            Jag blev lite intresserad av vad Per Bolund sade om den fortsatta
            hanteringen. Jag har sett uttalanden från de rödgröna partierna
            om vad som händer om regeringen inte efterkommer denna uppmaning.
            Statsministern, finansministern, Jan Björklund och andra har sagt
            att de inte kommer att göra det. Det är helt klart – det finns
            ingen tvekan på den punkten. Kommer ni då att driva detta även
            efter rambeslutet? Det föreföll vara en liten tvekan där, en liten
            oklarhet i Per Bolunds framställning.
          </note>
          <note>
            Jag ställer den frågan direkt: Kommer ni att efter rambeslutet
            återuppväcka detta initiativ, att ta det igen? Det är det som
            i så fall utlöser att det blir mer än ett beslut om budgeten.
            Finns det ett svar på frågan: Kommer ni att efter rambeslutet
            väcka ett nytt utskottsinitiativ?
          </note>
          <note>
            Sedan är det så att Per Bolund, precis som Anna Kinberg Batra
            sade, är företrädare för ett parti som har brukat stå för ett
            öppet och tolerant Sverige. Och nu agerar ni de facto på ett sätt
            som gynnar legitimiteten och acceptansen för det parti som bygger
            sin existens på främlingsfientlighet. Hur känns det egentligen,
            Per Bolund? Känns det bra?
          </note>
          <note type="speaker">
            Anf. 135 PER BOLUND (MP) replik:
          </note>
          <note>
            Herr talman! Jag hoppas att regeringen och regeringspartierna
            ska lyssna på att det finns en majoritet i riksdagen som inte
            tycker att detta är rätt väg att gå. Man har inte valt att förankra
            sitt förslag i budgeten om att höja skiktgränsen med en majoritet
            i riksdagen. Det brukar få konsekvenser. Om man inte förankrar
            sina förslag får man beslut emot sig i olika sammanhang. Jag hoppas
            att regeringen kommer att lyssna till majoriteten i riksdagen
            och kommer att ändra sitt förslag. Det finns alla möjligheter
            att göra det.
          </note>
          <note>
            Jag måste säga att jag är bekymrad över att statsministern redan
            när finansutskottet fattade beslutet, och det visade sig att det
            fanns en majoritet bakom detta, direkt gick ut och sade att han
            inte brydde sig om det. Jag tycker att det är ett väldigt dåligt
            sätt att hantera den parlamentariska demokratin, och det bekymrar
            mig att vi har en statsminister som har så lite lyhördhet för
            vad en riksdagsmajoritet anser.
          </note>
          <note>
            Jag kan också konstatera att finansministern i sina uttalanden
            har sagt att det inte är något centralt förslag från regeringens
            sida, att det inte är någonting som bär regeringspolitiken. Därför
            måste jag fråga varför Carl B Hamilton tycks lägga så stor vikt
            vid det. Jag vet att han inte har någon chans att svara, men det
            är en intressant frågeställning. När finansministern tonar ned
            förslaget och inte ser det som viktigt tycker ändå debattörerna
            från regeringspartierna i kammaren att det är enormt viktigt och
            avgörande. Det förvånar mig, måste jag säga. Det är märkligt att
            man nu gör detta till en så viktig stridsfråga.
          </note>
          <note>
            Jag konstaterar att det finns alla möjligheter för regeringen
            att undvika ett nederlag i denna fråga vid en eventuell omröstning
            i kammaren, genom att helt enkelt dra tillbaka förslaget och återkomma
            till exempel i vårbudgeten med ett nytt förslag på hur man kan
            använda pengarna så att det bättre gynnar Sveriges statsfinanser
            och sätter fler människor i arbete.
          </note>
          <note type="speaker">
            Anf. 136 ANDERS SELLSTRÖM (KD) replik:
          </note>
          <note>
            Herr talman! Tack för dina synpunkter i talarstolen, Per Bolund!
            Det är alltid intressant att höra hur man förklarar sådana här
            saker och hur man lägger fram det.
          </note>
          <note>
            Att du inte är nöjd med den marginalskattepolitik som regeringen
            vill föra har jag full respekt för – det kan man vara.
          </note>
          <note>
            Ni har ett synsätt på hur marginalskatterna ska se ut, Socialdemokraterna
            har ett annat, Vänsterpartiet har ett tredje och Sverigedemokraterna
            har ett fjärde.
          </note>
          <note>
            Nu samlas ni helt plötsligt runt ett gemensamt förslag som bygger
            på Sverigedemokraternas syn på marginalskatter. Det gör mig lite
            fundersam. Per Bolund, precis som jag sade till Fredrik Olovsson
            är det intressant att höra hur du går ifrån ditt partis syn på
            marginalskattepolitiken och anammar Sverigedemokraternas syn på
            den.
          </note>
          <note>
            Sedan har vi den här principen som du diskuterar. Ni påstår att
            regeringen för en oansvarig finanspolitik. Varför går ni inte
            ihop om arbetsavgifterna för ungdomar då? Där har ni ju förslag
            som är mer gemensamma. Era budgetförslag är ju helt gemensamma.
          </note>
          <note>
            Varför lägger ni inte fram ett sådant förslag? Då skulle ni räta
            upp budgeten med 14 miljarder till. Om nu det är syftet, om nu
            vi för en oansvarig politik på intäktssidan, ta i då! Gör det
            ordentligt! Då har ni helt plötsligt 17 miljarder att hantera.
            Varför gör ni inte det? Det känns som ett märkligt agerande från
            er sida att använda någon form av symbolpolitik för att komma
            framåt i någon fråga.
          </note>
          <note>
            Förklara för mig varför ni inte tar i när ni har chansen och
            har brutit mot principerna. Gör det ordentligt så att det händer
            någonting om ni nu har det synsättet.
          </note>
          <note>
            Sista frågan: Anser du att en budget som läggs fram behöver en
            majoritet av rösterna i kammaren, eller anser du att en budget
            behöver flest röster för att gå igenom? Vad är ditt och Miljöpartiets
            synsätt?
          </note>
          <note type="speaker">
            Anf. 137 PER BOLUND (MP) replik:
          </note>
          <note>
            Herr talman! Jag kan börja med den sista frågan. Jag tycker att
            svenska folket och den ekonomiska stabiliteten förtjänar att man
            på alla sätt försöker skapa en majoritet bakom sina förslag i
            riksdagen.
          </note>
          <note>
            Det gäller även budgeten. Där kan man konstatera att regeringsföreträdarna
            kallt har räknat med att de ska kunna få igenom sina förslag trots
            att det finns en majoritet emot dem i kammaren. Det tycker jag
            är ett oansvarigt sätt att driva politik på.
          </note>
          <note>
            Jag tycker att det är märkligt att man spelar högt på ramverket
            som flera av regeringspartierna faktiskt ganska sent har ställt
            sig bakom. Det var inte särskilt många år sedan det hände och
            vi fick en stabil majoritet i riksdagen bakom det ramverket. Men
            nu gör man det till en bärande del av sin regeringspolitik, och
            det tycker jag är oansvarigt.
          </note>
          <note>
            Jag kan konstatera att tidigare regeringar inte har agerat på
            det sättet. Tidigare regeringar har sett till att det har funnits
            en majoritet bakom budgetförslagen innan de har kommit till riksdagen
            med dem. Genom att inte göra detta skapar den nuvarande regeringen
            en osäkerhet i den ekonomiska politiken som jag tycker är djupt
            olycklig och som jag önskar inte fanns där. Det ansvaret faller
            tillbaka på regeringspartierna. Man har inte bemödat sig att skapa
            en majoritet i riksdagen bakom sitt förslag.
          </note>
          <note>
            Sedan tycker jag att man får välja sina strider. Vi tycker att
            det är viktigt att man så långt som möjligt försöker värna den
            enighet som finns om ramverket och inte fattar beslut som kan
            riskera att öka osäkerheten i ekonomiska sammanhang.
          </note>
          <note>
            Därför är det viktigt att man lyfter ut de förslag som man tycker
            är extra bekymmersamma – förslag som det här, som handlar om att
            sänka skatten för dem som har allra högst inkomster samtidigt
            som statsbudgeten går med underskott. Regeringen vet att det har
            noll effekt på att ge jobb till de människor som är arbetslösa.
          </note>
          <note>
            Jag tycker att riksdagsmajoriteten har ett ansvar att markera
            att det här inte är ett lämpligt förslag. Det här är att gå tillbaka
            till gamla borgerliga rötter och att gå ifrån den arbetslinje
            som man säger sig arbeta för. Jag tycker att vi har ett ansvar
            att agera mot den typen av politik.
          </note>
          <note type="speaker">
            Anf. 138 ANDERS SELLSTRÖM (KD) replik:
          </note>
          <note>
            Herr talman! Per Bolund, du säger att man ska försöka samla en
            majoritet. Du svarade inte på min fråga. Är det rätta när en budget
            läggs på riksdagens bord att få en majoritet av röster för den
            eller att samla flest röster? Vad är din princip där? Inte försöka,
            tro eller tycka, utan vad är principen för dig i de sammanhangen?
            Det var det jag ville ha svar på.
          </note>
          <note>
            När man lägger fram sina förslag krigar man väl för dem? Miljöpartiet
            krigar väl för sin budget, liksom Socialdemokraterna för sin,
            Alliansen för sin och Sverigedemokraterna och Vänsterpartiet för
            sina. Men i det här fallet gör ni inte det.
          </note>
          <note>
            Ni krigar exempelvis inte för er marginalskattepolitik. Ni släpper
            den direkt och kommer överens om Sverigedemokraternas marginalskattepolitik.
            Vi hann inte ens diskutera era budgetalternativ här i riksdagen
            innan ni släppte dem och gick över till att anamma Sverigedemokraternas
            politik. Det här gör att jag blir väldigt förbryllad.
          </note>
          <note>
            Sedan har vi det här med att underfinansiera budgeten. Ja, man
            gör ju det i en lågkonjunktur. Staten är en regulator för den
            övriga ekonomin. Vid lågkonjunktur stimulerar man, och då underbalanserar
            man en del. Vid högkonjunktur tankar man tillbaka en del av det.
          </note>
          <note>
            Men, Per Bolund, du lånar lika mycket till din budget som alliansregeringen
            gör. Ni har samma nivå på lånebehovet i ert budgetförslag som
            alliansregeringen har. Fredrik Olovsson stod nyss och kallade
            oss oansvariga, för han lånar några miljarder mindre. Det innebär
            ju per definition att du också är oansvarig, Per Bolund. Hur ska
            ni kunna samarbeta framöver?
          </note>
          <note>
            (Applåder)
          </note>
          <note type="speaker">
            Anf. 139 PER BOLUND (MP) replik:
          </note>
          <note>
            Herr talman! Vi krigar självklart också för våra förslag, och
            det kommer vi att fortsätta med. Vi kommer att ha en omröstning
            här i riksdagen senare i höst. Då kommer Miljöpartiet att lägga
            fram sitt budgetförslag. Vi hoppas få en majoritet av kloka ledamöter
            bakom det förslaget. Jag gissar att det inte kommer att bli så
            utan att regeringen håller fast vid sitt förslag i stället. Men
            det är där omröstningen kommer att ske om budgeten.
          </note>
          <note>
            Du frågade mig också om principen om det ska vara en majoritet
            bakom förslaget. Även om regelverket tillåter att man inte har
            en majoritet bakom sina förslag i riksdagen tycker jag att man
            har ett ansvar att se till att det finns en majoritet bakom ens
            förslag. Det sade jag i mitt förra anförande, och det säger jag
            nu också.
          </note>
          <note>
            Det ansvaret har inte regeringspartierna tagit. Det skapar osäkerhet
            och instabilitet i den ekonomiska politiken, och det är djupt
            olyckligt och djupt oansvarigt.
          </note>
          <note>
            Jag är också keynesian; jag tycker också att man ska stimulera
            ekonomin när det är dåliga tider. Men det gäller att göra det
            på ett sätt som är effektivt och verkligen leder till att man
            stimulerar ekonomin och får fler människor i arbete.
          </note>
          <note>
            Vi tycker att det är mycket mer effektivt att använda resurserna
            till att göra viktiga investeringar inför framtiden – bygga järnvägar
            som fungerar så att godstransporterna kommer fram och bygga ut
            den förnybara energiförsörjningen så att vi får leveranser av
            el till ett bra pris även i framtiden.
          </note>
          <note>
            Däremot tror jag att Keynes själv inte skulle hålla med om att
            det bästa vid lågkonjunktur skulle vara att sänka skatten för
            dem med allra högst inkomster. Då tror jag att man är väldigt
            långt bort från den ekonomiska teori som man själv hänvisar till
            – i det här fallet från Kristdemokraternas sida. Det handlar ju
            om att stimulera ekonomin på ett effektivt sätt, och där har regeringen
            tyvärr inte kommit med bra förslag.
          </note>
          <note type="speaker">
            Anf. 140 SVEN-OLOF SÄLLSTRÖM (SD):
          </note>
          <note>
            Herr talman! Jag vill börja med att yrka bifall till förslaget
            i utskottets betänkande och avslag på reservationen.
          </note>
          <note>
            Sverigedemokraterna säger nej till höjd brytpunkt för statlig
            skatt. Att höja brytpunkten för när man ska betala statlig skatt
            är en dålig åtgärd om det är jobb man vill skapa. Det tror jag
            att vi kan vara rätt överens om.
          </note>
          <note>
            Det handlar för Alliansen i stället om att tillfredsställa vad
            man upplever som sina egna väljargrupper. Med lånade pengar och
            ett negativt finansiellt sparande som konsekvens vill man alltså
            i ett valår använda statens finanser för att bedriva valkampanj.
            Överskottsmål och balans i de offentliga finanserna får stå tillbaka
            för det gemensamma målet om fyra år till.
          </note>
          <note>
            Under de förutsättningarna är det för en sverigedemokrat inte
            svårt att ge stöd till det gemensamma rödgröna utskottsinitiativet.
            Tvärtom gör man det med stolthet, och med sunda statsfinanser
            som mål är det en självklarhet.
          </note>
          <note>
            Till eventuella borgerliga konspirationsteoretiker vill jag bara
            ha det sagt att inga förhandlingar, inga samtal och inga möten
            bakom stängda dörrar har föregått detta. Vi sverigedemokrater
            råkar bara ha samsyn med de rödgröna i denna principiellt viktiga
            fråga, på samma sätt som vi ibland har beröringspunkter med Alliansens
            politik.
          </note>
          <note>
            Vi agerar ansvarsfullt och med sunda statsfinanser som mål utifrån
            vår position som vågmästare, något som dagens situation med en
            osedvanligt svag minoritetsregering ger utrymme för – en minoritetsregering
            som inte har kraft eller vilja att förankra sin politik i Sveriges
            riksdag.
          </note>
          <note>
            Herr talman! Efter nästa års val har vi med största sannolikhet
            återigen en minoritetsregering. Oavsett vilken färg denna minoritetsregering
            kommer att ha ska den försöka vinna stöd för sin politik i denna
            kammare.
          </note>
          <note>
            I takt med att Sverigedemokraternas stöd ökar – och det kommer
            att fortsätta öka – kommer möjligheterna att bilda hållbara majoriteter
            utan SD samtidigt att minska.
          </note>
          <note>
            I dag är det svårt att sia om hur majoritetsförhållandena kommer
            att se ut efter valet 2014 eller för all del efter valen 2018
            eller 2022. Det enda vi med säkerhet kan säga är att i takt med
            ökade opinionssiffror och valresultat för Sverigedemokraterna
            kommer uttalanden som aldrig, aldrig någonsin, och inte ta i med
            tång snabbt att glömmas bort och minska i betydelse.
          </note>
          <note>
            Oavsett vad dagens partiföreträdare slår fast, oavsett vilka
            invektiv som i dag hörs från talarstolen från gårdagens politiker
            som Carl B Hamilton måste morgondagens politiker förhålla sig
            till då rådande politiska realiteter.
          </note>
          <note>
            Herr talman! Sverigedemokraternas budgetmotion innehåller massiva
            satsningar på vår gemensamt finansierade välfärd men också stora
            skattesänkningar för vanliga löntagare, för pensionärer och inte
            minst för småföretagare. Sverigedemokraternas budgetmotion har
            dessutom ett positivt finansiellt sparande och minskar statsskulden
            med över 26 miljarder kronor i förhållande till regeringens förslag.
          </note>
          <note>
            Vi tar ansvar i dag, och vi är beredda att ta ansvar i framtiden.
          </note>
          <note type="speaker">
            Anf. 141 CARL B HAMILTON (FP) replik:
          </note>
          <note>
            Herr talman! Jag noterade att Sven-Olof Sällström talade om sin
            samsyn med de rödgröna i den här frågan och att han förutser att
            om man i framtiden ska bilda majoritet i Sveriges riksdag får
            det ske med Sverigedemokraterna. Man får väl säga att som prognos
            är detta inte helt orimligt om man nu bryter upp det nuvarande
            budgetregelverket.
          </note>
          <note>
            Det som de rödgröna gör är att ändra de krav som man har ställt
            för att man vill ha en stabil ekonomisk politik på ett sätt som
            för in Sverigedemokraterna i mitten och gör att de står som kyrkan
            mitt i byn.
          </note>
          <note>
            Dagens nummer av Dagens Industri illustrerar denna tes väldigt
            väl. Där är en tarm som är ungefär en femtedel av det närmast
            Kim Il Sung-artade porträttet av Sven-Olof, som jag gratulerar
            till som marknadsföringsåtgärd. Längst ned på sidan är det två
            frimärksstora bilder på Magdalena Andersson och Fredrik Olovsson.
          </note>
          <note>
            Detta illustrerar min tes. Nu ska jag ta min fråga till Sven-Olof
            Sällström: Var detta ett bra gemensamt utskottsinitiativ? Är du
            ledsen eller besviken i dag?
          </note>
          <note type="speaker">
            Anf. 142 SVEN-OLOF SÄLLSTRÖM (SD) replik:
          </note>
          <note>
            Herr talman! Alliansregeringen ville sänka skatten för oss som
            tjänar mest. Man påstår att det är en bra skattesänkning. I vårt
            förslag vill vi sänka skatten mer än alliansregeringen för pensionärerna.
            Vi vill ge ytterligare stöd till garantipensionärerna. Vi satsar
            på sjukskrivna. Vi satsar på arbetslösa och så vidare. För oss
            är det betydligt bättre prioriteringar.
          </note>
          <note>
            Ja, jag är nöjd i dag.
          </note>
          <note type="speaker">
            Anf. 143 CARL B HAMILTON (FP) replik:
          </note>
          <note>
            Herr talman! Sven-Olof Sällström säger sig vara nöjd i dag. Från
            hans utgångspunkter är det inte förvånande. Det har ju varit en
            tydlig samsyn med de rödgröna partierna här.
          </note>
          <note>
            Min andra fråga är en naturlig uppföljningsfråga till Sven-Olof
            Sällström: Har ni i Sverigedemokraterna gett upp tanken på fler
            gemensamma initiativ?
          </note>
          <note type="speaker">
            Anf. 144 SVEN-OLOF SÄLLSTRÖM (SD) replik:
          </note>
          <note>
            Herr talman! Oavsett vilka som lägger fram förslag i den här
            församlingen, oavsett om det är alliansregeringen, andra enskilda
            partier eller de rödgröna tillsammans – om det är en bra politik
            som vi står bakom kommer vi att ansluta oss till den.
          </note>
          <note type="speaker">
            Anf. 145 ULLA ANDERSSON (V):
          </note>
          <note>
            Herr talman! Under 90-talet var Vänsterpartiet med och sanerade
            statsfinanserna efter den högerregering som då hade varit. Vi
            vet hur en hög statsskuld påverkar människor med låga inkomster.
            Det är de som får betala priset för den politiken.
          </note>
          <note>
            Det är därför vi har varit med och tagit det här initiativet.
            Vi menar att sänkt skatt för högavlönade inte ska komma till stånd
            på bekostnad av en högre statsskuld. Man ska inte låna pengar
            för att sänka skatterna för dem som har det bäst.
          </note>
          <note>
            Vi vet att en allt större andel av befolkningen i Sverige har
            låg ekonomisk standard enligt Statistiska Centralbyrån. Det är
            en tydlig indikator på en risk för fattigdom och social exkludering.
            År 2005 hade Sverige bland samtliga EU-länder den lägsta andelen
            av befolkningen med låg ekonomisk standard. I dag har nio länder
            gått förbi oss. Bland OECD-länderna har vi tappat till en 14:e
            plats från att ha haft förstaplatsen.
          </note>
          <note>
            Vi har förlorat plats efter plats i den liga vi borde leda, jämlikhetsligan.
            I dag kom en ny rapport från Kanada som visar att förtroendet
            för välfärdsstaten sjunker mest i Sverige bland de nordiska länderna.
            Sverige är det land där fattigdom och ekonomiska skillnader ökar
            mest.
          </note>
          <note>
            Till detta kan vi lägga Konjunkturinstitutets prognoser – eller
            Lars Calmfors eller någon annans – om att vi för att klara välfärden
            med den kvalitet vi har i dag kommer att behöva höja skatterna
            med 80 miljarder de kommande tre åren om vi ska klara överskottsmålet.
          </note>
          <note>
            Sedan 2006 har högerregeringen lagt 27 gånger mer på skattesänkningar
            än på vård, skola och omsorg. Det har finansierats med försämringar
            i de olika gemensamma trygghetsförsäkringarna, såsom sjukförsäkring,
            a-kassa och föräldraförsäkring. Då förstår de allra flesta varför
            vi sjunker i jämlikhetsligan.
          </note>
          <note>
            Högern har verkligen prioriterat att öka ojämlikheten, och de
            har dessutom valt att ihop med Sverigedemokraterna sänka bolagsskatterna
            för bankerna i stället för att satsa på välfärden.
          </note>
          <note>
            Ökningen av den relativa fattigdomen i Sverige har varit åtta
            gånger så stor mellan 2006 och 2011 jämfört med mandatperioden
            innan. Andelen ensamstående kvinnor med barn som ligger under
            den relativa fattigdomsgränsen har ökat med nästan 50 procent,
            och den andel som lever med långvarigt låg ekonomisk standard
            har ökat med nästan 70 procent. Det vill säga människor som tvingas
            leva under väldig ekonomisk utsatthet under lång tid. Jag undrar
            om någon i de nya Moderaterna kan känna och veta vad det innebär.
            Kristdemokraterna hoppas väl att någon ska förbarma sig och komma
            med en matkasse till en fattig familj.
          </note>
          <note>
            Skillnaden mellan mäns och kvinnors inkomster har ökat med 18
            000 per år, och de 10 procenten rikaste har sett sina inkomster
            förstärkas med 79 000 kronor per år medan de fattigaste 10 procenten
            har flera tusenlappar mindre i plånboken i dag än de hade 2006.
          </note>
          <note>
            Folkpartiet är tydligt med att inkomstskillnaderna bör öka ytterligare.
            Man kämpar med näbbar och klor, ibland på ett ovärdigt sätt, för
            att få den möjligheten.
          </note>
          <note>
            I den budget vi nu håller på att diskutera en del av tar högern
            ytterligare steg. Man har prioriterat att ge de 20 procent som
            har högst inkomster nästan hälften av inkomstförstärkningarna
            på lånade pengar.
          </note>
          <note>
            Vi, Socialdemokraterna och Miljöpartiet har tagit det här initiativet
            tillsammans. Vi menar att det är oansvarigt att sänka skatten
            för dem med högst inkomster på lånade pengar. Det är oansvarigt
            att öka inkomstskillnaderna eftersom det påverkar samhällsutvecklingen
            negativt, liksom samhällsekonomin i stort. Det är oansvarigt,
            för det leder inte till fler jobb utan enbart till ökad statsskuld.
          </note>
          <note>
            De 10 procenten med högst inkomster får en fjärdedel av skattesänkningarna
            i regeringens budget. Det ökar ojämlikheten. Och det ökar ojämställdheten,
            eftersom sju av tio är män i den inkomstgruppen. Men så ser högerns
            fördelningspolitik ut. Att det får ske med lånade pengar är totalt
            underordnat.
          </note>
          <note>
            Det är tur att vi som opposition har den demokratiska möjligheten
            att stärka statens finanser när högerregeringen vill urholka dem
            och öka statsskulden just för att sänka skatten för dem som redan
            har det bäst. Den möjligheten har vi. Vi kan lyssna på Per Molander,
            som har varit initiativtagare till och grundare av hela det ekonomiska
            ramverket. Han säger:
          </note>
          <note>
            Ett utskottsinitiativ som stärker statsfinanserna är helt förenligt
            med regelverket. Det bryter inte mot reformen eftersom det förbättrar
            måluppfyllelsen.
          </note>
          <note>
            Regelverket kom till för att statsfinanserna inte skulle urholkas.
            Men nu har vi en regering som är beredd att ta till vilka metoder
            som helst för möjligheten att urgröpa statsfinanserna. Den är
            ideologiskt driven av sänkta skatter.
          </note>
          <note>
            Dessutom är det oansvarigt att kringgå gällande regelverk kring
            överskottsmålet. I stället för att på ett ärligt och öppet sätt
            lägga fram förslag till ändringar försöker ni fuska igenom det.
          </note>
          <note>
            Högern vill påstå att det inte är möjligt att ta sådana här utskottsinitiativ.
            Då vill jag ställa frågan: Varför har ni tillsatt Budgetprocesskommittén?
            Syftet med den var ju från högerns sida att täppa till de demokratiska
            möjligheter som finns för en opposition att just stärka statens
            finanser. Ni har inte kommit överens. Vi har olika syn på vikten
            av att kunna stärka statens finanser.
          </note>
          <note>
            Tyvärr lyckades vi från de rödgröna inte stoppa det femte jobbskatteavdraget,
            eftersom Sverigedemokraterna anser att det är viktigt att sänka
            skatten för dem som har jobb och att straffbeskatta sjuka, arbetslösa
            och föräldralediga. När skatten dessutom, via femte jobbskatteavdraget,
            sänks nästan dubbelt så mycket för Jimmie Åkesson och hans bundsförvanter
            i partitoppen jämfört med ett affärsbiträde är det självklart
            en toppenpolitik i Sverigedemokraternas ögon.
          </note>
          <note>
            Det är en minoritetsregerings ansvar att skapa majoritet för
            sina förslag. Högerregeringen har valt att inte göra det.
          </note>
          <note>
            Vänsterpartiet har valt att lägga fram ett budgetförslag som
            bygger på att man ska stärka välfärden, öka den ekonomiska jämlikheten
            och öka jämställdheten mellan kvinnor och män. För oss står jobben
            i fokus, full sysselsättning. Med vårt förslag skulle vi få en
            kraftigt förbättrad sjukvård. Kvinnor skulle inte behöva vända
            i dörrarna på förlossningsavdelningen. Barn i förskolan skulle
            få en lugnare och mer utvecklande miljö. Personalen i äldreomsorgen
            och i skolan skulle tvingas stressa mindre, och mängder av nya
            jobb skulle skapas. Det är vårt alternativ till högerns oansvariga
            ekonomiska politik.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 146 CARL B HAMILTON (FP) replik:
          </note>
          <note>
            Herr talman! Jag skulle vilja ta upp två saker.
          </note>
          <note>
            Den första gäller sällskapet i vilket ni gör detta. Sverigedemokraternas
            företrädare Sven-Olof Sällström talar i dag om samsyn i debatten
            med bland annat Vänsterpartiet – det är en samsyn med Vänsterpartiet
            från Sverigedemokraternas sida – och att han är nöjd med sitt
            samarbete med de rödgröna.
          </note>
          <note>
            3 miljarder och tre år tog det. 3 miljarder var priset för den
            här samsynen och nöjdheten. Var det ett lagom pris? Uppenbarligen
            var det inte tillräckligt högt, utan det accepterades av bland
            annat Vänsterpartiet. Det förvånade mig faktiskt väldigt mycket
            att man inte förstod från Vänsterpartiets sida – eller man kanske
            förstod det – att den här operationen, om man kallar det så, med
            det gemensamma utskottsalternativet ofrånkomligen legitimerar
            och ökar acceptansen för Sverigedemokraterna.
          </note>
          <note>
            Det kanske inte gör det i Vänsterpartiet, men bland många väljare
            tror jag att det gör det. Socialdemokraterna, Vänsterpartiet och
            Miljöpartiet samarbetar de facto, har en samsyn, med Sverigedemokraterna.
            Det är klart att det legitimerar det partiet hos väldigt stora
            grupper som kanske hade stått och vacklat annars.
          </note>
          <note>
            Ulla Andersson nämnde Per Molander. Nu är inte Ulla Andersson
            någon anhängare av det här med ramverk i budgetpolitiken, så det
            är ingen idé att driva det för långt. Jag vill bara påminna om
            att han står för det som jag kallar det finansdepartementala regelverket,
            men han har inte gjort någonting med riksdagsordningen, och det
            är riksdagsordningen som ni bryter mot i det här sammanhanget.
            Det är inte Per Molander man kan luta sig mot där.
          </note>
          <note type="speaker">
            Anf. 147 ULLA ANDERSSON (V) replik:
          </note>
          <note>
            Herr talman! Vänsterpartiet har ju varit med och sanerat statsfinanserna
            efter det att du var ansvarig, Carl B Hamilton. Jag tycker att
            vi verkligen har fått ta ansvar för det du har ställt till med,
            och vi har på olika sätt försökt rätta till det.
          </note>
          <note>
            Tittar man i den senaste Sifoundersökningen kan man se att Vänsterpartiet
            har ungefär dubbelt så högt förtroende bland svenska folket när
            det gäller ekonomisk politik jämfört med Folkpartiet. Jag tycker
            att det säger ganska mycket. Jag tror att svenska folket faktiskt
            vet att vi är ett parti som verkligen menar allvar när vi säger
            att vi vill satsa på välfärden och pressa ned arbetslösheten,
            att vi tror på den ekonomiska jämlikheten och att människor ska
            ha makt och inflytande över sin egen vardag.
          </note>
          <note>
            Men jag undrar lite över Carl B Hamilton. Hur mår du på morgonen
            när du ser dig själv i spegeln, när du på det här sättet försöker
            smeta det runt omkring dig?
          </note>
          <note>
            Vi hade gett Sverigedemokraterna utrymme om vi hade ändrat vår
            politik för att vi fått höra att de skulle stödja den. Då hade
            vi verkligen gett dem utrymme. Menar du att vi skulle ha gjort
            det? Menar du att vi skulle ändra på vår politik för att Sverigedemokraterna
            skulle stödja den? Gör du det? Nej. Jag menar att det är du, Carl
            B Hamilton, som med ditt agerande har gjort att Sverigedemokraterna
            har fått det utrymme som de nu har fått.
          </note>
          <note>
            Vi rödgröna skulle också ha kunnat skriva debattartiklar om femte
            jobbskatteavdraget och haft oss, men vi har valt att göra det
            här på ett värdigt sätt. Vi vet att ni inte samtalar eller förhandlar
            med Sverigedemokraterna, och ni vet att vi inte heller gör det.
            Därför vill jag be dig att sansa dig.
          </note>
          <note type="speaker">
            Anf. 148 CARL B HAMILTON (FP) replik:
          </note>
          <note>
            Herr talman! Jag tror inte att ni behövde tala med varandra,
            Ulla Andersson. Det var så uppenbart att det skulle bli som hand
            i handske. Och ni delade faktiskt upp ert utskottsinitiativ i
            två delar. Ni hade kunnat välja att ta det bara i ett. Då hade
            inte den här situationen över huvud taget uppstått.
          </note>
          <note>
            Ni tog det i två delar, en med jobbskatteavdraget och en med
            den höjda brytpunkten. Det naturliga hade naturligtvis varit att
            göra det i ett utskottsinitiativ. Men det gjorde ni inte, för
            det hade inte passat den här pakten under bordet, som jag talar
            om, med Sverigedemokraterna.
          </note>
          <note>
            Sedan kan man naturligtvis tala om Folkpartiet. Det är alltid
            på sätt och vis trevligt. Men nu påpekade jag faktiskt att det
            är Sverigedemokraterna som ni är i sällskap med – inte Folkpartiet.
          </note>
          <note>
            Jag undrar ändå över hur det är på Vänsterpartiets kammare. Ni
            har ju så uppenbart hamnat på samma linje, i samma båt, i samma
            box som Sverigedemokraterna. Ni hade kunnat undvika det om ni
            hade gjort på det sätt som jag sade, nämligen haft ert utskottsinitiativ
            i ett enda stycke och inte delat det i två delar. Men ni utformade
            och skräddarsydde det så att det skulle passa även Sverigedemokraterna.
            Och därmed är vi ställda i den här situationen.
          </note>
          <note>
            Det är inte de 3 miljarderna, som Ulla Andersson gläds åt, som
            jag är så orolig för, utan det är principen. Nu river man upp
            en budgetordning som skyddar en minoritetsregering och som skapar
            det förhållande som Anders Sellström tidigare talade om, att den
            som har flest röster vinner, inte den som har majoritet. Ställer
            man kravet på majoritet är vi tillbaka i 70- och 80-talen.
          </note>
          <note type="speaker">
            Anf. 149 ULLA ANDERSSON (V) replik:
          </note>
          <note>
            Herr talman! Jag är nog mer orolig över principen att alltid
            sänka skatter för att lösa alla samhällsproblem, Carl B Hamilton.
            Jag tycker att ni borde ha insett att det inte riktigt funkar.
            Ni är så ideologiskt blinda att ni fortfarande efter sju år av
            sänkta skatter, framför allt för dem som tjänar mest, inte har
            kommit till en bättre insikt. Det har inte lett till lägre arbetslöshet
            utan i stället till en krackelerad välfärd och en ökad ekonomisk
            ojämlikhet.
          </note>
          <note>
            Dessa skatteförslag är två olika delar i skattelagstiftningen.
            Det vet Carl B Hamilton mycket väl. Ni kunde ha valt att säkra
            en majoritet för era förslag, men ni valde att inte göra det.
            Ni lade fram förslag om det femte jobbskatteavdraget när ni visste
            att Sverigedemokraterna stödde det, och ni straffbeskattar sjuka,
            arbetslösa och föräldralediga ihop med Sverigedemokraterna. Det
            är en samsyn som ni delar.
          </note>
          <note>
            Ni har valt att inte ändra er politik för att Sverigedemokraterna
            också vill straffbeskatta sjuka, arbetslösa och föräldralediga.
            Jag tänker inte ändra Vänsterpartiets politik för att vi anser
            att högavlönade inte ska ha ännu mer sänkt skatt – för att Sverigedemokraterna
            också nu har insett att det kanske inte är så bra politik.
          </note>
          <note>
            Att ta ansvar för statens finanser handlar om att föra en ekonomisk
            politik som pressar ned arbetslösheten, som ser till att öka den
            ekonomiska jämlikheten och bygga en gemensam välfärd för alla
            de människor som bor här, inte en ekonomisk politik som ökar statens
            skuldsättning för att de som redan har det bäst ska få det ännu
            bättre.
          </note>
          <note type="speaker">
            Anf. 150 ANDERS SELLSTRÖM (KD) replik:
          </note>
          <note>
            Fru talman! Precis som jag sade till Per Bolund är det alltid
            intressant att lyssna till vad man säger i sitt anförande från
            talarstolen. Ulla Andersson pratade om att ta finansiellt ansvar.
            Jag noterar att Vänsterpartiet lånar mer pengar än vad alliansregeringen
            gör. Ni lånar mest av alla. Ni försämrar det finansiella sparandet
            mest av alla partier. Det är bara att läsa i er budgetmotion,
            s. 68.
          </note>
          <note>
            Ni går sedan ifrån era budgetmotioner innan vi har debatterat
            dem i riksdagen genom att lämna er mycket märkliga marginalskattepolitik.
            Om ni skulle få igenom det förslag ni driver här stärker ni alliansregeringens
            finansiella sparande, men er egen politik förstärks inte över
            huvud taget. Ni har redan räknat in er budget. Här framstår det
            som att ni blir än mer oansvariga i ert förhållningssätt. Det
            är lite märkligt.
          </note>
          <note>
            Man tar i betänkandet upp de orättvisa fördelningspolitiska effekterna.
            Men i er skattepolitik höjer ni marginalskatterna för dem som
            tjänar 36 000–50 000 till över 60 procent. Sedan sjunker marginalskatten
            för dem som tjänar över 50 000 till 57 procent. Tala om sneda
            fördelningspolitiska effekter. Det är märkligt hur ni använder
            er marginalskattepolitik. Det är lite underligt.
          </note>
          <note>
            Varför överger ni er marginalskattepolitik för att ansluta er
            till Sverigedemokraternas innan vi ens har hunnit diskutera er
            egen budget? Det är ett märkligt sätt att hantera olika budgetar
            i kammaren. Jag vill gärna ha svar på frågorna, Ulla Andersson.
          </note>
          <note type="speaker">
            Anf. 151 ULLA ANDERSSON (V) replik:
          </note>
          <note>
            Fru talman! Huvudmålet för Vänsterpartiets ekonomiska politik
            är full sysselsättning. Vi har varit ärliga och öppna med att
            vi anser att överskottsmålet ska ändras till ett mål om budget
            i balans över en konjunkturcykel. Vi har de flesta ekonomer med
            oss i den frågan på både höger- och vänsterkanten.
          </note>
          <note>
            Det fanns ett stort problem med en hög statsskuld. I dag är problemet
            hög arbetslöshet, att människor ligger i sjukhuskorridorerna i
            stället för i sjukhussalar, att äldre människor inte får den omsorg
            de behöver och så vidare. Vi tycker att ekonomin ska stimuleras
            för att skapa jobb. Vi tycker inte att ekonomin ska stimuleras
            så att höginkomsttagare ska få skattesänkningar. Det leder inte
            till fler jobb. Det är ett slöseri med pengar, och det ökar den
            ekonomiska ojämlikheten.
          </note>
          <note>
            Vi trappar av jobbskatteavdraget med 50 000 kronor. Vi menar
            att människor som tjänar 50 000 kronor och däröver har råd att
            avstå de skattesänkningar de har fått av er eftersom vi tycker
            att det är viktigare att satsa på välfärden. Det är därför vi
            får de marginalskatteeffekterna vid den brytpunkten, som Anders
            Sellström inte har beskrivit.
          </note>
          <note>
            Hur känns det, Anders Sellström, att stå här och så intensivt,
            med näbbar och klor, försvara en skattesänkning för människor
            som tjänar över 36 000 kronor i månaden? Jag har inte sett dig
            slåss så febrilt för alla de människor som i dag inte ens har
            råd att ha mat på bordet, för alla de människor som faktiskt inte
            får vara kvar i sjukförsäkringen för att de är sjuka eller för
            alla de äldre som inte får den hemtjänst de faktiskt behöver.
            Jag skulle vilja se glöden i den kampen. Den saknas verkligen.
          </note>
          <note type="speaker">
            Anf. 152 ANDERS SELLSTRÖM (KD) replik:
          </note>
          <note>
            Fru talman! Ulla Anderssons diskussion om fördelningspolitiska
            effekter är märklig. Det är vad vi pratar om i dag. Senare ska
            vi diskutera andra frågor.
          </note>
          <note>
            År 2002 stödde du och ditt parti en socialdemokratisk regering.
            Då var andelen som betalar statlig skatt 18 procent. Då föreslogs
            det att andelen skulle sänkas till 17 procent. Det tyckte Vänsterpartiet
            var bra politik och stod upp för den i riksdagen. Inga fler än
            17 procent av de heltidsarbetande skulle behöva betala statlig
            skatt. Ni stod upp för förslaget och slogs för den budgeten. Den
            genomfördes i riksdagen. I dag betalar 29 procent av alla heltidsarbetande
            i Sverige statlig skatt. Vi vill sänka den andelen till 26 procent.
            Då säger Vänsterpartiet nej, inte kan man bete sig så.
          </note>
          <note>
            Har ni ändrat er så drastiskt från 2002 i er syn på hur man hanterar
            marginalskatter i Sverige till i dag, eller har det bara att göra
            med att i dag styr alliansregeringen och vill göra små justeringar
            och då styrde Socialdemokraterna och gjorde större justeringar
            i skatteskalan? Då höjdes taket med 19 000 kronor. Vi höjer taket
            med 15 000 kronor. Ni genomförde en större höjning av skiktgränsen
            2002 än vad vi vill göra i dag. Den statliga skatten omfattar
            i dag betydligt fler människor än vad den gjorde på den tiden
            Ulla Andersson stödde regeringen. Varför står du inte upp för
            förslaget i dag när du gjorde det då? Har ni ändrat er syn på
            fördelningspolitiska effekter och statlig skatt?
          </note>
          <note type="speaker">
            Anf. 153 ULLA ANDERSSON (V) replik:
          </note>
          <note>
            Fru talman! Ibland undrar jag om Anders Sellströms parti inte
            sitter i en regering där de samarbetar. När man samarbetar och
            ska försöka få igenom sina olika politiska förslag får man kompromissa.
            Jag vet att Kristdemokraterna har kompromissat bort mycket av
            sin politik. Eller hur? Ni gick till val på att inte höja bensinskatten.
            Det gjorde ni ganska snart. Ni gick till val på att de äldre skulle
            få det bättre. De betalar fortfarande högre skatt än vad de med
            jobb gör. Det är fortfarande en dålig äldreomsorg, trots att personalen
            kämpar febrilt.
          </note>
          <note>
            Vi gjorde en kompromiss, och vi tycker inte att den var så bra.
            Vi tycker att människor med höga inkomster ska betala mer i skatt.
            Vi fick igenom andra saker i stället som vi är stolta över.
          </note>
          <note>
            Effekten av ökad ekonomisk ojämlikhet är stor. Det visar omspännande
            forskning. Stora ekonomiska skillnader ger effekten att hälsan
            påverkas, missbruket ökar, skolresultaten sjunker, otryggheten
            ökar och så vidare. Ni borde fundera över detta i stället för
            att hela tiden försvara er politik så att de med högst inkomster
            ska få sänkt skatt.
          </note>
          <note>
            Pengarna behövs i sjukvården, i äldreomsorgen, i skolan och i
            förskolan. Det finns många hål att stoppa in pengarna i, men ni
            väljer i stället att sänka skatten för dem som redan har det bäst.
            Det är inte att ta ekonomiskt ansvar. De som har råd ska bidra
            mer än vad de gör i dag. Det står jag för, och jag tror att många
            fler anser samma sak.
          </note>
          <note>
            Överläggningen var härmed avslutad.
          </note>
          <note>
            21 § Subsidiaritetsprövning av förslag om inrättande av Europeiska
            åklagarmyndigheten
          </note>
          <note type="speaker">
            Anf. 154 KERSTIN HAGLÖ (S):
          </note>
          <note>
            Fru talman! Vi ska debattera justitieutskottets utlåtande över
            en subsidiaritetsprövning av Europeiska kommissionens förslag
            till rådets förordning om inrättande av Europeiska åklagarmyndigheten.
          </note>
          <note>
            Vi har i utskottet prövat vilken nivå förslaget ska ligga på;
            unionsnivå eller nationell nivå.
          </note>
          <note>
            Ett enigt utskott anser att förslaget i sin helhet strider mot
            både subsidiaritets- och proportionalitetsprincipen. Utskottet
            föreslår därför att riksdagen beslutar att lämna ett motiverat
            yttrande till Europaparlamentets, rådets och kommissionens ordförande.
          </note>
          <note>
            Hur enigt utskottet är kan vi diskutera vidare här, för det finns
            trots allt från Folkpartiet och Johan Pehrson ett särskilt yttrande
            där de anser att förslaget inte strider mot subsidiaritets- eller
            proportionalitetsprincipen. Låt mig återkomma till detta.
          </note>
          <note>
            Först lite kortfattat om vad förslaget går ut på. Det handlar
            om att inrätta en europeisk åklagarmyndighet där det övergripande
            syftet är att bekämpa brott mot EU:s finansiella intressen. Det
            handlar om missbruk och bedrägeri vad gäller EU-medel bland annat.
          </note>
          <note>
            Den här EU-åklagarmyndigheten ska ha exklusiv behörighet att
            utreda och åtala för den här typen av brott. Det innebär att medlemsstaternas
            åklagarbehörighet överlåts till EU.
          </note>
          <note>
            Det kommissionen säger är att förslaget är nödvändigt eftersom
            medlemsstaterna inte förmår att bekämpa dessa brott på ett tillfredsställande
            sätt. Ja, varför säger då utskottet i sitt utlåtande att detta
            strider i sin helhet mot subsidiaritets- och proportionalitetsprincipen?
            Kommissionen har inte förmått att visa att det de vill uppnå,
            att på ett effektivt sätt bekämpa brott mot EU:s ekonomiska intressen,
            inte kan uppnås genom åtgärder på nationell nivå med stöd av det
            mellanstatliga samarbete som vi redan har i dag och som inte minst
            Eurojust erbjuder. Man kan säga att om ett brott innehåller en
            gränsöverskridande dimension finns redan i dagsläget Eurojust
            med tio års erfarenhet, kunskap och kompetens. Då ska vi veta
            att Eurojusts fulla potential inte är känd än eftersom inte alla
            medlemsstater har genomfört det senaste Eurojustbeslutet.
          </note>
          <note>
            Det finns även andra förslag för att ytterligare underlätta internationellt
            straffrättsligt samarbete mellan medlemsstaterna. Vi har redan
            tagit vissa kliv inom sådant samarbete. Om kommissionen inte har
            kunnat påvisa det här på nationell nivå har man inte heller kunnat
            visa på att de här åtgärderna skulle må bättre på EU-nivå.
          </note>
          <note>
            I sakfrågan är det givet så att vi socialdemokrater delar kommissionens
            uppfattning att det är viktigt och nödvändigt att kunna bekämpa
            brott mot ekonomiska intressen. Det är därför som vi har ett proportionalitetskriterium
            samtidigt som subsidiaritetsprövning ingår. Vi kan konstatera
            att detta förslag är långtgående och innebär inrättande av en
            ny överstatlig åklagarmyndighet.
          </note>
          <note>
            Fru talman! Det är uppenbart att införandet skulle få stora konsekvenser
            för svensk lagstiftning och svenska myndigheters verksamhet. Det
            sägs i förordningen att man i framtiden ska möjliggöra en utvidgning
            och kanske ge behörigheten till åklagarmyndigheten att omfatta
            annan grov gränsöverskridande brottslighet. Ja, då strider det
            i sin helhet mot subsidiaritets- och proportionalitetsprincipen.
          </note>
          <note>
            Nu lite grann om formfrågan i riksdagen kring subsidiaritetsprövningen.
            Hanteringen har inte varit tillfredsställande enligt oss socialdemokrater.
            Hur regeringen har skött denna fråga är helt oacceptabelt. Utskottet
            har begärt att få en ståndpunkt från regeringen. Enligt riksdagsordningen
            ska regeringen komma inom två veckor. Vi fick bordlägga frågan
            i väntan på leverans. Inget levererades. Vi fick en text svart
            på vitt på ett papper där det stod att regeringen alltjämt analyserar
            förslaget och att man för närvarande inte kan ha någon inställning
            i frågan.
          </note>
          <note>
            I går i utskottet fanns en faktapromemoria på vårt bord där regeringen
            gör samma bedömning som ett enigt utskott, att förslaget i sin
            helhet strider mot både subsidiaritets- och proportionalitetsprincipen.
            Då hade regeringen analyserat färdigt när utlåtandet fanns på
            riksdagens bord och vi skulle debattera frågan i dag.
          </note>
          <note>
            Det var ett enigt utskott som lämnade sitt utlåtande om förslaget
            till riksdagen att ge ett motiverat yttrande. Samtidigt finns
            det ett särskilt yttrande från Folkpartiet och Johan Pehrson där
            han skriver:
          </note>
          <note>
            Jag delar kommissionens bedömning att förslaget om inrättande
            av den europeiska åklagarmyndigheten inte strider mot subsidiaritets-
            och proportionalitetsprincipen. Så avslutas det särskilda yttrandet
            med:
          </note>
          <note>
            I det rådande läget väljer jag dock att inte reservera mig mot
            förslaget att skicka ett motiverat yttrande.
          </note>
          <note>
            Johan Pehrson får ordet lite senare. Jag skulle vilja att han
            talar om vad det var för rådande läge. Var det så att Johan Pehrson
            kände sig rätt slagen av ett enigt utskott? Var det så att Johan
            Pehrson inte hade med sig de folkpartistiska riksdagsledamöterna?
            I går fick Johan Pehrson regeringens utlåtande om att det strider.
            Då kan man undra – i regeringen ingår också Folkpartiet – om inte
            Johan Pehrson är rätt ensam i sin lilla vrå. Jag skulle vilja
            att Johan Pehrson talade om för oss hur han har kommit fram till
            sitt ställningstagande.
          </note>
          <note type="speaker">
            Anf. 155 PATRICK RESLOW (M):
          </note>
          <note>
            Fru talman! Straff- och processrätten har genom historien utgjort,
            och utgör alltjämt, de mest centrala delarna av statsapparaten.
            Det är genom straff- och processrätten som varje tidsepoks styrelseskick
            gör sig påmint. Det gällde under antiken, och det gäller även
            i dagens moderna demokratier.
          </note>
          <note>
            Åklagarväsendet är i allra högsta grad förknippat med denna ordning
            och utgör en central funktion i den moderna rättsstaten. Det finns
            därför all anledning att värna varje stats rätt att själv bestämma
            över sin straff- och processrätt samt de institutioner som lyder
            under denna och alltid tänka sig för både en och två gånger innan
            en sådan fundamental del av staten överlämnas till överstatliga
            organ. Det innebär inte ett absolut hinder, men det måste i vart
            fall påvisas mycket starka skäl för att flytta centrala delar
            av statsapparaten bort från statens ansvarsområde.
          </note>
          <note>
            I föreliggande ärende har frågan aktualiserats. Kommissionen
            har som ett led i ett större lagstiftningsarbete föreslagit att
            det ska inrättas en gemensam europeisk åklagarmyndighet i syfte
            att stärka skyddet för EU:s ekonomiska intressen. Denna europeiska
            åklagarmyndighet föreslås få exklusiv behörighet att utreda och
            åtala för brott mot EU:s ekonomiska intressen. Kommissionen motiverar
            förslaget med att medlemsstaterna inte förmår att bekämpa aktuella
            brott på ett tillfredsställande sätt. Resursbrist, ett nationellt
            synsätt och svårigheter på grund av gränsöverskridande brottslighet
            anförs som orsaker till medlemsstaternas tillkortakommanden.
          </note>
          <note>
            Fru talman! Det är utskottets mening att det är av stor vikt
            att på ett effektivt sätt bekämpa brott mot EU:s ekonomiska intressen.
            Denna typ av brottslighet kan slå hårt mot EU:s välstånd och är
            också ett hot mot den europeiska gemenskapens grundvalar.
          </note>
          <note>
            I dag utreds den här typen av brottslighet för Sveriges vidkommande
            av svenska åklagare med hjälp av bland annat polisen och Skatteverket.
            Någon överstatlig myndighet existerar däremot inte. Detta innebär
            att det nu föreliggande förslaget skulle medföra betydande förändringar
            och långtgående konsekvenser inom framför allt det straffprocessuella
            rättsområdet.
          </note>
          <note>
            Föremålet för utskottets prövning är om det aktuella förslaget
            är förenligt med subsidiaritetsprincipen eller inte, alltså om
            det krävs överstatlig lagstiftning för att uppnå de önskvärda
            målen eller om detta görs bättre av medlemsstaterna själva. Detta
            förutsätter givetvis en grundlig konsekvensanalys och övervägande
            av en rad förhållanden.
          </note>
          <note>
            Regeringen anför i sitt ställningstagande att subsidiaritetsfrågan
            måste ägnas särskild uppmärksamhet när det handlar om förslag
            till lagstiftning inom just det straff- och processrättsliga området.
          </note>
          <note>
            Det kan konstateras att kommissionens konsekvensanalys visar
            på alltför stora brister och variationer vad gäller antalet anmälda
            brott som leder till åtal och fällande domar. Det tyder på att
            det inte finns ett generellt problem inom EU på det området. Snarare
            kan det finnas en rad olika förklaringsvariabler till varför resultaten
            skiljer sig så mycket mellan medlemsstaterna. Det är därför onödigt
            långtgående att inrätta en central myndighet med likriktade åtgärder
            gentemot samtliga medlemsstater.
          </note>
          <note>
            Det bör också påpekas att det redan existerande samarbetet inom
            Eurojust är fullt tillräckligt för att bistå medlemsstaterna i
            det internationella samarbetet. Dessutom har alla medlemsstater
            heller inte genomfört det senaste Eurojustdirektivet. Det försvårar
            också att se vilka möjligheter som fullt ut finns att bistå medlemsstaterna.
            Det kan därför inte uteslutas att målen kan nås genom åtgärder
            på nationell nivå.
          </note>
          <note>
            Förslaget i dess nuvarande utformning är enligt såväl regeringen
            som utskottet därför inte förenligt med subsidiaritetsprincipen.
            Däremot har regeringen för avsikt att delta i de fortsatta diskussionerna
            och den kommande lagstiftningsprocessen och noga följa hur förslaget
            mottas bland övriga medlemsstater. Det välkomnas.
          </note>
          <note>
            Regeringen menar vidare att förslaget strider mot proportionalitetsprincipen,
            då kommissionen kan vidta andra, mindre långtgående alternativ
            för att uppnå syftet med förslaget. Som exempel nämns åtgärder
            för att förebygga brott mot EU:s ekonomiska intressen. I bedömningen
            av såväl subsidiaritetsprincipen som proportionalitetsprincipen
            har utskottet i sin behandling av ärendet haft samma uppfattning,
            och utskottet är enigt i sin bedömning.
          </note>
          <note>
            Fru talman! Med detta sagt vill jag yrka bifall till utskottets
            utlåtande.
          </note>
          <note>
            I detta anförande instämde Jan R Andersson och Krister Hammarbergh
            (båda M).
          </note>
          <note type="speaker">
            Anf. 156 JOHAN PEHRSON (FP):
          </note>
          <note>
            Fru talman! Vi samarbetar i Europeiska unionen sedan ett antal
            år. Vi liberaler är varma anhängare av tanken att vi tillsammans
            fattar beslut, diskuterar och kommer fram till gemensamma lösningar
            för det som är bäst för vår del av världen. Vi vet vad som är
            alternativet. Den europeiska historien är milt sagt tyngd av mänskliga
            och humanitära katastrofer.
          </note>
          <note>
            Det är dock inte så att man till vardags känner att Europeiska
            unionen alltid beskrivs i positiva termer. Självklart har EU också
            utvecklats genom åren, begått misstag, tagit felsteg, gått för
            långt och missat att fatta viktiga beslut när det gällt. Men när
            man sammantaget utvärderar Europeiska unionen måste man ändå med
            alla rimliga mått mätt landa på att det har varit en helt avgörande
            institution och ett avgörande samarbete mellan medlemsstaterna
            för fred, demokrati och säkerhet i vår del av världen.
          </note>
          <note>
            Nu reser Europa sig förhoppningsvis ur den kris som har präglat
            unionen. Det är många som har dömt ut unionen innan och sagt att
            vi inte skulle klara det och att det var medlemsländer som skulle
            åka all världens väg ut. De hade helt fel. Europeiska unionen
            är kvar. Jag tror att de som har förespått dess försvagning kommer
            att ha fel på sikt.
          </note>
          <note>
            Det är mycket riktigt, som tidigare har sagts av duktiga företrädare
            för utskottet från både Socialdemokraterna och Moderaterna, att
            detta är svårt. Jag gör också reflexionen att rättsordningarna
            genom historien för det mesta har varit nationella. Men historien
            om Europa är större än så.
          </note>
          <note>
            Vi har den kontinentala rätten, den germanska rätten och den
            anglosaxiska rätten som på olika sätt har blandats och getts och
            i dag utgör ryggraden i den europeiska rättsordningen och också
            de nationella rättsordningarna i medlemsstaterna.
          </note>
          <note>
            För Folkpartiets del kan vi konstatera att vi tycker att EU i
            något fall ägnar sig åt för mycket detaljer. Men ibland får man
            köpa paketen. Det är så det ser ut. Man får ge och ta. Det är
            som i vilket samarbete som helst.
          </note>
          <note>
            I ett samarbete är det viktigare att man tar ett steg framåt
            än att man får berätta hur bra eller förträfflig man själv är
            i den ena eller andra nationen. Samarbete bygger på detta.
          </note>
          <note>
            Vi tycker från Folkpartiet liberalerna att det finns områden
            som Europeiska unionen borde stärka. Det gäller att bekämpa brottslighet.
            När det handlar om att skapa förutsättningar för trygghet och
            respekt för mänskliga rättigheter i det gränslösa Europa är vi
            är övertygade om att man ytterligare behöver förstärka det rättsliga
            samarbetet.
          </note>
          <note>
            Fru talman! Det är orsaken till att jag har ett särskilt yttrande
            i den text vi har framför oss. Det är en förhastad bedömning.
            Det finns mängder av sakinvändningar som Socialdemokraterna och
            Moderaterna nu för fram som jag har stor respekt för och till
            viss del kan dela. Det är ingen lätt fråga. Men att såga kommissionens
            förslag på subsidiaritet är för Folkpartiet liberalerna att gå
            något för långt.
          </note>
          <note>
            Jag kan försäkra att det inte är så att jag sitter ensam på min
            kammare och bär på den funderingen. Det är ganska väl förankrat
            i hela Folkpartiet att vi tror på mer av europeisk brottsbekämpning.
            Det är då ganska lämpligt att man börjar med det som är Europeiska
            unionens intressen för att se hur det ser ut.
          </note>
          <note>
            Det är en hel del resurser som har hamnat snett där avsikten
            har varit helt korrekt men där man i genomförandet har fallit
            på något. Det kan ha varit korruption. Korruption finns i alla
            länder och så också i Sverige. Låt oss inte tro något annat. Men
            det är tyvärr mycket värre på andra håll.
          </note>
          <note>
            Vi har olika mognadsgrad vad gäller kampen mot korruption. Därför
            skulle det vara önskvärt att se till att vi drev igenom detta
            på lång sikt på EU-nivå och ser till att man får effektivitet
            i att bekämpa korruption. Det skulle på lång sikt stärka tron
            på rättsstaten, EU och hela det projekt som det är så viktigt
            att värna i vår del av världen.
          </note>
          <note>
            Fru talman! Det är därför jag har kommit fram till att jag vill
            ha ett särskilt yttrande. Det är väl ingen hemlighet att vi inte
            tycker likadant i Alliansen i varenda fråga. Jag har noterat att
            de rödgröna partierna också tycker lite olika till och från, och
            jag har stor respekt för det.
          </note>
          <note>
            För Folkpartiets del är det viktigt att markera att vi tycker
            att frågan mycket väl hade kunnat tippa över åt andra hållet och
            att vi markerat att det är en väg framåt. Det hade inte betytt
            att vi sagt ja och amen till varenda detalj som tänkts från kommissionen,
            men det skulle inte ha fallit på subsidiariteten.
          </note>
          <note>
            Fru talman! Med hänvisning till de omständigheter som råder yrkar
            jag också bifall till det utlåtande som ligger framme.
          </note>
          <note type="speaker">
            Anf. 157 KERSTIN HAGLÖ (S) replik:
          </note>
          <note>
            Fru talman! Det är mycket av det Johan Pehrson sade som vi socialdemokrater
            kan hålla med om. Det gäller inte minst hur vi effektivt ska bekämpa
            både bedrägeri och missbruk av EU:s medel. Det tror jag vi alla
            är politiskt överens om och också att svenska folket vill. Den
            ståndpunkten står inte enbart för Johan Pehrson och Folkpartiet.
            Där är vi fullständigt överens. Frågan är hur vi ska göra det.
          </note>
          <note>
            Det handlar om att försöka komma till rätta med ett problem.
            Kommissionen säger att det huvudsakligen gäller vissa medlemsländer
            som inte har skött detta. Det är inte så att vi kan straffa alla
            medlemsländer och göra det till någon generell sak eftersom det
            är så pass långtgående.
          </note>
          <note>
            Du får rätta mig, Johan Pehrson, men det känns som att ni i Folkpartiet
            är lite för överstatliga just nu. Detta är en överstatlig fråga.
            Jag visade i mitt anförande på andra vägar att gå och att fortsätta
            det mellanstatliga arbetet med Eurojust. Eurojust är inte klart
            i alla medlemsländer ännu.
          </note>
          <note>
            Johan Pehrson vet att vissa länder går före och andra kommer
            efter. Det ingår i vår gemensamma strävan att nå ett bra Europa
            och också bedriva kampen mot organiserad brottlighet och annat
            i ett samarbete. Det samarbetet har hitintills varit bra.
          </note>
          <note>
            Det är inte sakfrågan det nu handlar om. Ska detta ligga på nationell
            nivå eller ska det ligga på EU-nivå? Sakfrågan kommer sedan i
            ett andra steg även om vi lägger in en viss proportionalitetsdiskussion
            i detta.
          </note>
          <note>
            Jag vill gärna veta: Tycker inte Johan Pehrsson att det finns
            andra vägar att gå?
          </note>
          <note type="speaker">
            Anf. 158 JOHAN PEHRSON (FP) replik:
          </note>
          <note>
            Fru talman! Jag tackar Kerstin Haglö. Vi är överens om vägen.
            Ingen av oss är för korruption med EU-medel. Vi är inte för någon
            korruption, gissar jag. Vi är för frihet, trygghet, rättssäkerhet
            och respekt för mänskliga rättigheter i hela Europiska unionen.
          </note>
          <note>
            Vi kan dock tillsammans konstatera att även om mycket är gjort
            finns det mer att göra, som jag brukar säga, inte minst på det
            här området. En konsekvens av dessa öppna gränser är att det är
            otroligt mycket lättare för oärliga människor, för att inte säga
            grovt kriminella personer, att ägna sig åt diverse brottslighet
            i allmänhet och att fuska med EU-medel i synnerhet.
          </note>
          <note>
            Jag är inte särskilt oroad över att det i något enskilt fall,
            om det är aktuellt, skulle vara frågan om en undersökning som
            skulle drivas i Sverige av en åklagare ytterst ledd från Luxemburg,
            som det är tänkt enligt de papper jag har framför mig. Det är
            inte hela världen. Vi har mängder av åtgärder. Man sitter i svenska
            domstolar och har folkmordsrättegångar som följer av andra rättsakter
            från internationella organisationer som påverkar oss direkt.
          </note>
          <note>
            Jag känner att vi från Folkpartiets sida väljer att se mer positivt
            på att vi får kraft i brottsbekämpning. Vi tror nämligen att det
            blir lättare att samla en brottsbekämpning på åklagarhåll. Jag
            vill understryka att det handlar om EU:s egna intressen som ska
            skyddas först. Här finns det mycket pengar som går till spillo.
            Är vi inte tydliga och skarpa gynnar vi, menar Folkpartiet, de
            som är skeptiska mot hela EU som idé.
          </note>
          <note>
            Europa har gått fram i olika steg. Jag tror att det här steget
            kommer förr eller senare. Jag har svårt att känna mig riktigt
            skrämd inför tanken på en EU-åklagare – att det skulle vara något
            obehagligt i detta. Snarare gäller det att se efter EU:s egna
            medel, och det är därför rimligt att detta kan göras på överstatlig
            nivå.
          </note>
          <note type="speaker">
            Anf. 159 KERSTIN HAGLÖ (S) replik:
          </note>
          <note>
            Fru talman! Vi har i Sverige haft en tradition att hålla hårt
            på vår bestämmanderätt, både vad gäller straffrättsliga och processuella
            frågor.
          </note>
          <note>
            Det här är så pass långtgående, och det är Johan Pehrson medveten
            om. Jag köper inte att det är hans eller Folkpartiets argument
            att vi med kraft ska ta emot brottsbekämpningen. Jag sade innan:
            Det står vi för, alla partier – hoppas jag – i denna riksdag.
            Johan Pehrson äger inte den frågan.
          </note>
          <note>
            Johan Pehrson vet också att detta kommer att få stora konsekvenser
            när det gäller svensk lagstiftning. Det säger regeringen, och
            det säger utskottet. Det kommer också att påverka våra svenska
            myndigheter.
          </note>
          <note>
            Till sist vill jag säga till Johan Pehrson: Johan Pehrson har
            i sitt särskilda yttrande dragit slutsatsen att detta kommer att
            innebära minimalt intrång i medlemsstaternas rättsordning. Det
            är märkligt att det är så många länder som skriver motiverade
            yttranden just nu. Det är faktiskt så, Johan Pehrson, att du kan
            få flera länder och ett gult kort mot kommissionen i den här frågan.
            Vi får avvakta och se, men där ligger frågan just nu.
          </note>
          <note type="speaker">
            Anf. 160 JOHAN PEHRSON (FP) replik:
          </note>
          <note>
            Fru talman! Du har rätt, Kerstin Haglö, på så sätt att det här
            inte så mycket är en medlemsstatsfråga utan här finns tydliga
            skillnader mellan vilken politisk bakgrund vi har.
          </note>
          <note>
            Till och med jag skulle erkänna, när jag träffar mina liberala
            vänner runt om i Europa, att några av dem går lite väl långt i
            sina federalistiska tankar, men på detta område är det väldigt
            tydligt för Folkpartiet att detta är någonting som kan skruvas
            upp på överstatlig nivå. Vi kan ha en annan debatt om saker vi
            ska skruva ned på EU-nivå. Så tycker jag, Kerstin Haglö.
          </note>
          <note>
            Vi kommer inte runt att om man ska få kraft i brottsbekämpningen
            skulle det vara bra – tror vi – med gemensamma regler och gemensam
            drift, när vi pratar om att bekämpa de EU-nära brotten runt om
            i Europas hörn. Det gäller kanske inte norra delen av EU-samarbetet,
            i Sverige. Vi är inte mest utsatta, kanske för att vi inte har
            mest EU-bidrag. Vi behöver se till att vi värnar EU-projektet,
            och då behöver vi bekämpa den brottsligheten.
          </note>
          <note>
            Det är dock inte okomplicerat. Jag tycker att regeringen för
            fram viktiga argument, och jag tycker att Kerstin Haglö och Socialdemokraterna
            för fram viktiga argument som man ska tänka på. Den här frågan
            handlar inte om sak, men i grunden blir det ändå så. Vi har flyttat
            hela detta paket in i gemensamhetsrätten på ett sätt vi inte hade
            för några år sedan, av just de skäl som tidigare angetts.
          </note>
          <note>
            Vi har olika betoningar. Jag respekterar Socialdemokraterna.
            Folkpartiet går gärna ett steg till i detta framöver, därför att
            vi tror att det skulle gagna de gemensamma värden som Socialdemokraterna,
            Alliansen och Folkpartiet står för.
          </note>
          <note type="speaker">
            Anf. 161 JOHAN LINANDER (C):
          </note>
          <note>
            Fru talman! Patrick Reslow föredrog regeringens ståndpunkt förträffligt,
            och jag ska inte återupprepa allt det.
          </note>
          <note>
            Jag vill dock ha sagt – precis som flera andra talare – att det
            inte är någon tvekan om att det behövs en bättre bekämpning av
            bedrägerier som går emot EU:s finansiella intressen. Det är ingen
            tvekan om att pengar försvinner ur EU-systemet, och det är ingen
            tvekan om att det finns nationer som gör alltför lite för att
            bekämpa den typen av brott.
          </note>
          <note>
            När man väl har kommit fram till detta måste man fundera över
            vilka åtgärder som är de bästa. Vi tycker inte att kommissionen
            har funderat tillräckligt långt på andra åtgärder än Europeiska
            åklagarmyndigheten.
          </note>
          <note>
            Europeiska åklagarmyndigheten är något som har diskuterats i
            många år. Det känns som att man har bestämt sig för att detta
            är den enda möjliga lösningen.
          </note>
          <note>
            Som liberaler i Centerpartiet tycker vi inte att den överstatliga
            åklagarmyndigheten är rätt väg. För oss är det viktigt att beslut
            och befogenheter ligger så nära medborgarna som möjligt. Just
            åklagarväsendet är en nationell fråga, och det ska ligga kvar
            hos nationerna.
          </note>
          <note>
            Vad ska man göra i stället? Som flera har varit inne på tidigare
            ska Eurojust stärkas. Jag vill också nämna Olaf, Europeiska byrån
            för bedrägeribekämpning, som också ska stärkas. Där kan man göra
            betydligt mer för att hjälpa de nationella åklagarmyndigheterna
            att komma åt bedrägerierna mot EU:s finansiella intressen.
          </note>
          <note>
            Det är också en europeisk utredningsorder på gång, och det kommer
            att underlätta detta arbete. Det är så vi ska arbeta för att bekämpa
            bedrägerier och annan brottslighet, inte genom att upprätta nya
            myndigheter på överstatlig nivå.
          </note>
          <note>
            Till slut vill jag i detta sammanhang säga att det är bra att
            vi och Socialdemokraterna stöder alliansregeringens politik på
            detta område. Det gör oss starkare som nation.
          </note>
          <note>
            Överläggningen var härmed avslutad.
          </note>
          <note>
            22 § Bordläggning
          </note>
          <note>
            Följande dokument anmäldes och bordlades:
          </note>
          <note>
            23 § Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 23 oktober
          </note>
          <note>
            Jens Holm
          </note>
          <note>
            Pyry Niemi
          </note>
          <note>
            Lars Johansson
          </note>
          <note>
            Monica Green
          </note>
          <note>
            Leif Pettersson
          </note>
          <note>
            Jonas Sjöstedt
          </note>
          <note>
            Ann-Christin Ahlberg
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 5 november.
          </note>
          <note>
            24 § Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 23 oktober
          </note>
          <note>
            Lennart Axelsson
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 5 november.
          </note>
          <note>
            25 § Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 23 oktober
          </note>
          <note>
            Meeri Wasberg
          </note>
          <note>
            Ardalan Shekarabi
          </note>
          <note>
            Matilda Ernkrans
          </note>
          <note>
            Kent Ekeroth
          </note>
          <note>
            Johan Löfstrand
          </note>
          <note>
            Peter Jeppsson
          </note>
          <note>
            Jacob Johnson
          </note>
          <note>
            Anna Wallén
          </note>
          <note>
            Anna Wallén
          </note>
          <note>
            Marie Granlund
          </note>
          <note>
            Eva Sonidsson
          </note>
          <note>
            Gunnar Sandberg
          </note>
          <note>
            Marie Nordén
          </note>
          <note>
            Helena Leander
          </note>
          <note>
            Roger Haddad
          </note>
          <note>
            Eva-Lena Jansson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 5 november.
          </note>
          <note>
            26 § Kammaren åtskildes kl. 17.37.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
